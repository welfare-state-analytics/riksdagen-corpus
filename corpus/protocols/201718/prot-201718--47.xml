<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201718</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201718</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201718--47</head>
          <docDate when="2017-12-11 00:00:00">2017-12-11 00:00:00</docDate>
        </div>
      </front>
      <body>
        <div>
          <note>
            § 1 Aktuell debatt med anledning av metoo-uppropen
          </note>
          <note type="speaker">
            Anf. 1 ROSSANA DINAMARCA (V):
          </note>
          <note>
            Ärade riksdag och framför allt systrar och syskon! Ni som har
            delat era vittnesmål om sexismen, om vardagsrädslan och om de
            sexuella övergreppen – den här debatten är för er. Den här debatten
            har vi för att vi nu behöver prata om vilka konsekvenserna måste
            bli efter alla våra berättelser.
          </note>
          <note>
            Under de senaste två månaderna har vi kvinnor och icke-binära
            världen över trätt fram under hashtaggen #metoo och vittnat om
            den sexism och de sexuella trakasserier och övergrepp s om vi
            har utsatts för av män. I Sverige har många tiotusentals samlats
            i olika upprop, lämnat vittnesmål och ställt krav på förändring.
          </note>
          <note>
            Uppropen skär genom hela samhället och vittnar om olika former
            av sexuella trakasserier som finns i allt från skolans värld och
            arbetslivet till idrottsvärlden, kulturlivet och politiken. Den
            massiva omfattning som dessa vittnesmål utgör och det faktum att
            så många kvinnor gemensamt och samtidigt har valt att berätta
            har synliggjort den strukturella sexism som finns och som många
            har känt till, men som få har velat prata om eller göra någonting
            åt.
          </note>
          <note>
            Den tystnadskultur som så länge har varit förhärskande kring
            sexism och de sexuella trakasserier och övergrepp som män begår
            har därmed brutits, och det går inte längre att avfärda olika
            händelser som snedsteg. I grund och botten handlar det om makt
            och ett maktbeteende som sedan tar sig uttryck på olika sätt.
            Metoo och de efterföljande uppropen har tydligt markerat att gränsen
            för länge sedan är nådd. Som politiker och företrädare i riksdagen
            är det vårt ansvar och vår skyldighet att reagera och vidta politiska
            åtgärder.
          </note>
          <note>
            (Applåder)
          </note>
          <note type="speaker">
            Anf. 2 Statsrådet ÅSA REGNÉR (S):
          </note>
          <note>
            Herr talman! Tack, Vänsterpartiet, för att ni bjuder in till
            denna viktiga debatt! Framför allt vill även jag rikta ett stort
            tack till alla de flickor och kvinnor som har delat med sig av
            erfarenheter av trakasserier och övergrepp. Om det inte hade varit
            för er hade vi varken haft denna debatt eller den nödvändiga samhällsdebatt
            som fortfarande pågår.
          </note>
          <note>
            Återigen har kvinnor i Sverige tagit ett steg för ett samhälle
            som är bättre för alla. I dag på eftermiddagen kommer jag att
            träffa företrädare för många metoo-nätverk. Jag och justitieministern
            har träffat chefer i rättsväsendet, jag och arbetsmarknadsministern
            träffade i fredags arbetsmarknadens parter och jag och näringsministern
            kommer att träffa näringslivet för att tala om metoo. Hela regeringen
            är involverad i detta viktiga arbete.
          </note>
          <note>
            I mina internationella kontakter och i intervjuer jag har gjort
            på senare tid har jag fått frågan om varför metoo har fått den
            här kraften i Sverige. Sverige blev ju nyligen etta på EU:s jämställdhetslista.
            Hur kommer det sig att problemen ändå är så stora? Jag menar att
            det är just för att vi har uppnått en jämförelsevis hög grad av
            jämställdhet som denna debatt har blivit så omfattande just i
            Sverige. Vi kvinnor i Sverige förväntar oss att bli hörda och
            lyssnade på. Vi förväntar oss ett vettigt mottagande, rättvisa
            och rättigheter.
          </note>
          <note>
            Jag tycker också att responsen har varit seriös i debatten. Därför
            har vittnesmålen fått betydelse och kommer att få långsiktiga
            konsekvenser. Ju mer vi ser av metoo, desto mer tänker jag att
            det handlar om mer än våld och trakasserier. Det handlar om att
            blottlägga mäns vardagsmakt – att män har mer av den just för
            att de är män. Men när kom vi överens om att det skulle vara så
            i vårt samhälle? Det har vi aldrig gjort. Ändå är det så.
          </note>
          <note>
            Vad gör då en feministisk regering? Bland annat har vi här i
            riksdagen diskuterat regeringens nya jämställdhetspolitik och
            antagit den liksom en jämställdhetsmyndighet som ska genomföra
            och följa upp jämställdhetsarbetet så att vi ser att vi får resultat.
            Jag tolkar kvinnors röster i metoo som ett starkt stöd för att
            vi når resultat och att verkligheten förändras i jämställd riktning.
            De vill verkligen se detta. Därför kommer denna myndighet att
            hjälpa oss både med att genomföra politiken och med att se till
            att vi vet att vi gör rätt saker.
          </note>
          <note>
            Regeringen har tagit ytterligare initiativ under mandatperioden,
            för vi vet att jämställdhet inte kommer naturligt. Det behövs
            just debatt, politiska beslut och förslag; det visar historien.
            Vi har beslutat om en nationell strategi om 1 miljard för att
            förebygga mäns våld mot kvinnor. Den har fokus på förebyggande
            arbete, inte minst när det gäller att rikta sig till pojkar och
            män. Syftet är förstås att få ned och få bort våldet mot kvinnor,
            inklusive hedersrelaterat våld och förtryck, prostitution och
            människohandel.
          </note>
          <note>
            I ljuset av metoo är det uppenbart att vi måste tala om arbetsliv
            och arbetsplatser. Regeringen och parterna träffade varandra i
            fredags för att diskutera detta. Regelverket är bra, enligt analysen
            från parterna, men det genomförs inte. Om det hade gjort det skulle
            vi ha flyttat på den vardagsmakt som män har och som får sådana
            svåra konsekvenser för kvinnor. Vi behöver ledarskap, och vi behöver
            kanske också helt enkelt utbildning för att genomföra detta. Regeringen
            och parterna diskuterar vidare hur vi från regeringens sida kan
            stödja detta arbete.
          </note>
          <note>
            Vad har vi mer gjort? Vi skapar ett nationellt program för att
            förebygga våldet mot kvinnor, vi förbättrar sex- och samlevnadsundervisningen,
            vi inför en ny sexualbrottslagstiftning baserad på frivillighet
            och vi har infört informationsinsatser till nyanlända om jämställdhet
            och sexualitet i Sverige. Polisen får mer pengar och nya prioriteringar
            när det gäller våld mot kvinnor som de måste följa. De måste förbättra
            sina utredningar och sitt arbete med anmälningar om våld mot kvinnor.
            Vi inför kunskap om män s våld mot kvinnor i examensbeskrivningar
            för vissa i sammanhanget viktiga akademiska yrken. Vi inför en
            särskild satsning mot hedersrelaterat våld. Vi har också kriminaliserat
            nättrakasserier, som tidigare inte var ett brott.
          </note>
          <note>
            Herr talman! Senast i helgen samlades män som stöder kvinnor
            i metoo. Det är behövligt. Mäns solidaritet är oerhört viktig
            för att vi ska kunna gå vidare.
          </note>
          <note>
            Avslutningsvis vill jag återigen säga till er kvinnor och flickor
            som har berättat i metoo: Ert mod ger oss hopp i en tid när människor
            söker just hopp. Det är ett stort förtroende som ni har gett oss,
            och det är ett förtroen ­ de som jag lovar att ta på allvar. Det
            går att förflytta den informella makt som män har på kvinnors
            bekostnad. Det går att förändra samhället.
          </note>
          <note>
            (Applåder)
          </note>
          <note type="speaker">
            Anf. 3 JESSICA POLFJÄRD (M):
          </note>
          <note>
            Herr talman! Det började med en hashtagg under namnet #metoo
            där kvinnor uppmanades att berätta om sexuella övergrepp – en
            uppmaning som spred sig från land till land och från bransch till
            bransch.
          </note>
          <note>
            I Sverige har detta fått mycket stort genomslag. Det kan finnas
            många förklaringar till det, men en förklaring är att Sverige
            är ett jämställt land och att det fanns en mognad för att berätta
            de berättelser som behövde berättas och som borde ha berättats
            för länge sedan. För visst är Sverige ett jämställt land på papperet,
            men de senaste veckorna berättar och vittnar om att det fortfarande
            finns mycket kvar att göra.
          </note>
          <note>
            Herr talman! Det är dock glädjande att ca 70 procent av svenskarna
            tror att dessa kampanjer kommer att leda till förändring i samhället.
            Det behövs. Vi har hört skrämmande berättelser från kulturen,
            skolan, politiken och journalistiken – helt olika branscher men
            med samma vittnesmål och samma berättelser. Vi har fått ta del
            av tusentals fruktansvärda vittnesmål om hur framför allt flickor
            och kvinnor utsatts för alltifrån maktmissbruk till oönskade närmanden
            och sexuella övergrepp.
          </note>
          <note>
            En kvinna berättar: Han höll fast mig hårt och hade sex med mig
            mot min vilja. Han är viktig, högt uppsatt och är god vän med
            flera av mina vänner, så jag vågade aldrig berätta för någon.
          </note>
          <note>
            En annan kvinna berättar: Jag var utsatt för övergrepp när jag
            var ung. När jag som vuxen berättade om det för mina anhöriga
            var det ingen som trodde mig. Det var det största övergreppet.
          </note>
          <note>
            Det här är bara några av alla de berättelser som vi har kunnat
            läsa om. Heder till alla er som har orkat berätta.
          </note>
          <note>
            Att detta förekommer har inte varit okänt. Men när människor
            gör sina röster hörda samtidigt får det en helt annan kraft och
            ett helt annat genomslag. Metoo är en murbräcka i tystnadskulturen.
            Vi har alla ett ansvar för att de här vittnesmålen inte ska ha
            varit förgäves. Därför är jag glad att vi har den här debatten
            i kammaren i dag. Här kan vi visa att vi från politiken tar vårt
            ansvar i denna viktiga fråga. Jag vill tacka Vänsterpartiet för
            initiativet till debatten.
          </note>
          <note>
            Vi politiker kan visa vägen genom att vara tydliga i lagstiftningen.
            Det är ett kraftfullt verktyg för att påverka attityder och hur
            människor ser på jämställdheten. Kvinnors utsatthet när det gäller
            sexualbrott har ökat kraftigt de senaste åren. Det är alarmerande.
            Samtidigt kan vi läsa om hur grova sexuella övergrepp inte utreds
            för att polisen inte hinner. Hur är det möjligt att den här typen
            av brott inte utreds i världens mest jämställda land? Och hur
            är det möjligt att vi inte har resurser att utreda så allvarliga
            brott i ett land med ett av världens högsta skattetryck?
          </note>
          <note>
            Jag har under de senaste veckorna läst starka berättelser om
            vad kvinnor har utsatts för. En del har varit så fruktansvärda
            att jag inte har orkat läsa hela på en gång. De har handlat om
            kvinnor vars tidigaste minnen om övergrepp är från när de var
            tre år gamla. De handlar om hur de våldtagits av pappor, bröder,
            styvpappor och kusiner. I det vi kallar för familj, där kärleken
            och tilliten ska vara villkorslös och där barn ska få vara barn,
            har många kvinnor berövats sin egen kropp och fått sår som aldrig
            läker. Det är en grymhet som inte går att förstå. Jag har läst
            och jag har gråtit. Jag har förbannat de män som har misshandlat,
            hotat, våldtagit och berövat kvinnor deras kroppar, trygghet och
            sexualitet.
          </note>
          <note>
            Till alla er modiga kvinnor som har vågat berätta om vad ni har
            blivit utsatta för vill jag bara säga en sak: Det var inte ert
            fel.
          </note>
          <note>
            Som jämställdhetspolitisk talesperson är jag särskilt glad över
            att vi moderater har lagt fram ett brett åtgärdsprogram med förslag
            på skärpt lagstiftning och förbättringar av rättsväsendets hantering
            av sexualbrott. Bland annat föreslår vi en skärpning av straffen
            för våldtäkt. Straffen för våldtäkt är alltför låga i dag, och
            ofta dömer domstolarna i nedre delen av straffskalan. Straffskalorna
            är i princip oförändrade sedan brottsbalken infördes för 50 år
            sedan. Genom att skärpa straffen sänder vi en tydlig signal om
            hur allvarligt vi ser på dessa brott.
          </note>
          <note>
            Min förhoppning är att fler partier under debatten i dag ansluter
            sig till Moderaternas krav om skärpta straff för våldtäkt. Nu
            räcker inte fina ord. Nu måste politiken och lagstiftningen stå
            upp och visa hur allvarligt samhället ser på brott mot kvinnor.
          </note>
          <note>
            Vi stöder införandet av en samtyckeslag. Det finns också anledning
            att se strängare på vissa former av sexuella ofredanden som inte
            når upp till vad som utgör en våldtäkt. Därför bör en ny rubricering
            med en högre straffskala införas för sexuellt ofredande. Skadestånden
            för den som utsätts för våldtäkt och andra sexualbrott måste också
            höjas.
          </note>
          <note>
            Vidare måste resurserna till polisen öka. Vi vill att det i varje
            polisre ­ gion ska inrättas särskilda grupper som är specialiserade
            på sexualbrott. Detta är en del av vårt åtgärdsprogram. Sexuella
            övergrepp hör till det mest kränkande en människa kan utsättas
            för. Bakom brottsstatistiken och siffrorna handlar det om avskyvärda
            övergrepp som berövar offren deras frihet, integritet och trygghet.
            Traumat är något man tvingas bära med sig hela livet. Det är viktigt
            att samhället agerar kraftfullt.
          </note>
          <note>
            Det här är några exempel på vad vi kan göra från lagstiftarens
            sida, men samtidigt kan politiken inte lösa allt. Vi har alla
            en skyldighet att säga ifrån och bidra till att förbättra attityder,
            normer och värderingar som kollegor, medmänniskor, vänner och
            föräldrar.
          </note>
          <note>
            (Applåder)
          </note>
          <note type="speaker">
            Anf. 4 PAULA BIELER (SD):
          </note>
          <note>
            Herr talman! Det är ett oerhört allvarligt ämne som vi diskuterar
            i dag. De senaste månaderna tror jag har lämnat få oberörda, om
            ens någon. Jag har ofta tänkt på – och inför den här debatten
            funderade jag på att säga något om det – att det som ung kvinna
            är svårt att bli förvånad. Men jag tror inte att det bara handlar
            om unga kvinnor. Det har visat sig att kvinnor över huvud taget
            i vårt land oftast har någon form av erfarenhet av att få sina
            integritetsgränser kränkta. Det finns även många män och personer
            över huvud taget som känner att någon gång ibland, eller ofta,
            får man sin integritet och sin sexualitet kränkt och sin kropp
            berövad från sig själv.
          </note>
          <note>
            Det här sker i olika former och på olika nivåer. Värst är det
            väl kanske när man upplever att motparten och omgivningen inte
            ens noterar vad som sker. Man blir inte hörd, man blir inte förstådd
            och man blir inte trodd.
          </note>
          <note>
            Även detta har vi kunnat se många exempel på de senaste månaderna.
            Reaktionerna på metoo-kampanjen har varit oerhört blandade. Direkt
            efter att de första vittnesmålen kom fram skrev jag själv en status
            och uppmärksammade att jag är kluven till vad som håller på att
            hända. Den här kluvenheten har fortsatt och är stark även i dag.
            Det är uppenbart att ämnet behöver lyftas. Inte minst har reaktionerna
            i form av vidriga kommentarer på vissa vittnesmål visat på behovet
            av att på allvar diskutera vad som förekommer vi vårt land.
          </note>
          <note>
            Men det finns också funderingar kring vad vi gör sedan. Hur långt
            låter vi det här gå? Hur agerar vi? Hur ser vi till att hålla
            fokus på en riktig, faktisk förändring och inte ytterligare polarisering
            och delning av vårt samhälle där man inte tar personer på allvar
            när de kommer fram med sina personliga berättelser om vad som
            har hänt? Det här pågår fortfarande.
          </note>
          <note>
            Herr talman! Under de senaste månaderna vet jag inte hur många
            gånger jag har blivit chockad över vad jag läst och fått höra,
            hur förbannad jag har blivit över att det uppenbart finns personer
            som låter skeenden få fortsätta och över att det finns så pass
            många som inte har vågat höja sina röster tidigare utan först
            nu när de fått sällskap och hur tacksam jag känt mig över att
            jag inte är en av dem.
          </note>
          <note>
            Den här tacksamheten är egentligen något sjukt att känna. Så
            ska det inte vara i ett samhälle. Jag ska inte gå runt och behöva
            vara tacksam för att jag aldrig har upplevt mig vara i en situation
            där jag inte kan hantera vad som sker. Det är klart att även jag
            har fått mina gränser något kränkta ibland men aldrig till den
            nivån att jag inte har kunnat säga ifrån och få det respekterat
            eller få hjälp av omgivningen om det har varit extra hårt.
          </note>
          <note>
            Vad kan vi då göra i det här läget? Jag tror absolut att det
            är viktigt att vi ser över sexualbrottslagstiftningen, straffvärdena
            och hur vi kan säkerställa att de uppenbara brotten alltid ska
            straffas. Det finns ingen tvekan om att om personer drogas, maktövertag
            utnyttjas och våld blandas in ska det inte finnas utrymme för
            att lyssna på personer som skyller på att de inte visste.
          </note>
          <note>
            Det är klart att man vet om man drogar ned en medmänniska eller
            använder våld för att få henne eller honom att göra något personen
            inte vill.
          </note>
          <note>
            Det är bra att det finns många förslag. Jag hoppas att vi kommer
            att ta det här på fullt allvar och gå längre. Jag är glad att
            Moderaterna också står bakom förslaget om höjda straffvärden,
            bland annat.
          </note>
          <note>
            Det är viktigt att komma ihåg att – även om det har kommit fram
            oroväckande statistik på sistone – anmälningsbenägenheten faktiskt
            sjunker när det gäller sexualbrott. De senaste åren har man ofta
            skyllt på att anmälningsbenägenheten är hög och att det därför
            blivit fler rapporter. Men de senaste undersökningarna visar att
            så inte är fallet.
          </note>
          <note>
            Man blir inte trodd. Man får inte sitt fall utrett. Man får inga
            straffvärden. Man får inget skadestånd, om personen i fråga mot
            förmodan lyckas bli dömd. Oftast upplevs det som att vara utsatt
            en extra gång.
          </note>
          <note>
            Vi måste jobba dubbelt. I många av berättelserna som har kommit
            fram handlar det kanske också om situationer där man inte är helt
            säker på vad som har hänt. Många omständigheter kan leda till
            att integriteten kränks. Men frågan är om det ska vara kriminellt,
            ifall det inte har funnits något uppsåt om det inte är grova brott.
          </note>
          <note>
            Jag tror snarare att vi också måste lyfta upp det som jag brukar
            kalla för sexuell social kompetens. Vi måste bli bättre på att
            prata med varandra, lära känna varandra och lyssna på varandra.
            Vi måste ha en tydlig dialog tidigt i vårt samhälle. Den ska hela
            tiden vara levande. Då kan vi vara säkra på att det är självklart
            att om jag gör något med en annan person är det inte bara för
            att jag vill utan för att jag vet att den personen också vill
            det tillsammans med mig.
          </note>
          <note>
            Jag ser fram emot en bra debatt. Och jag tackar Vänsterpartiet
            för att de har lyft upp frågan.
          </note>
          <note type="speaker">
            Anf. 5 JANINE ALM ERICSON (MP):
          </note>
          <note>
            Herr talman! Metoo-rörelsen har skakat om Sverige. I bransch
            efter bransch har kvinnor gått ut med sina berättelser tillsammans.
            Det är berättelser som äntligen har kommit upp till ytan och fram
            i ljuset, berättelser om en konsekvens av en kultur där kvinnokroppar
            av vissa fortfarande ses som allmän egendom, som något män är
            fria att ta för sig av.
          </note>
          <note>
            Kvinnor har vittnat om allt från grovt sexuellt våld till sexuella
            trakasserier och övergrepp men också om den tystnad som många
            har mött när de har försökt berätta om det de har varit med om.
          </note>
          <note>
            Sexuella övergrepp är inget nytt, men rörelsen visar tydligt
            på omfattningen av problemet. Även jag vill tacka alla dem som
            har delat sig av sina berättelser.
          </note>
          <note>
            Tystnadtagning, medvilkenrätt, tystiklassen, deadline och utantystnadsplikt
            – bakom dessa begrepp och väldigt många fler samlas berättelser
            från olika branscher. Berättelser från denna sal har samlats under
            parollen imaktenskorridorer. Det har nu visat sig med all önskvärd
            tydlighet att sexuella övertramp och regelrätta övergrepp förekommer
            i alla delar av samhället. Inga undantag verkar finnas.
          </note>
          <note>
            Styrkan i metoo är just detta, att vi ser att det händer överallt.
            Ingen kan längre blunda. Men vi kan alla känna att nu är det nog.
          </note>
          <note>
            Jag har under höstens upprop läst många berättelser om utsatthet,
            och jag reagerar oerhört starkt på var och en. Ibland reagerar
            jag med en väldig sorg men oftast med stor ilska över vad vi kvinnor
            har utsatts för.
          </note>
          <note>
            Alla berättelser är viktiga, men ett av rörelsens mest berörande
            upprop går under parollen utanskyddsnät. Kvinnor som lever eller
            har levt i missbruk, kriminalitet och utsatthet har gått ihop
            för att berätta sina historier. Det är historier som för flera
            kan kännas långt borta, men som tyvärr är verklighet för många.
          </note>
          <note>
            ”Kära medmänniskor! Får vi kalla er det? Räknas vi? Eller var
            går gränsen för er medmänsklighet? Står vi utanför den?” På det
            sättet inleds texten som initiativtagarna till uppropet har publicerat
            i Dagens Nyheter. Politikens svar behöver vara glasklart. Vi ska
            i alla lägen stå upp för samhällets mest utsatta, i ord men också
            genom handling.
          </note>
          <note>
            Uppropet samlar vittnesmål om hat, hot, övergrepp och våld mot
            kvinnor som i många fall känt sig utdömda av samhället redan som
            barn. Det är vittnesmål om en dubbel utsatthet, om att känna sig
            sviken av både förövarna och samhället.
          </note>
          <note>
            Vi som sitter i denna kammare får aldrig vända bort blicken eller
            slå dövörat till när beskrivningar av människors verklighet nästan
            blir för smärtsamma att lyssna till. Vi måste alla göra det som
            står i vår makt för att få till stånd en förändring som sträcker
            sig från maktens korridorer ut till gatan och in på behandlingshemmen.
            När människor tappar tilltron till samhället är det vårt ansvar
            att bygga upp den igen. Att vår kamp inkluderar alla kvinnor måste
            vara tydligt.
          </note>
          <note>
            Ett fungerande socialt skyddsnät och ett rättsväsen som går att
            lita på är kärnan i vårt välfärdssamhälle. De berättelser om sexualbrott
            som aldrig utreds, förundersökningar som läggs ned utan ett inledande
            förhör och kvinnojourer som tvingas stänga dörrarna på grund av
            för många sökande tar vi och regeringen på största allvar. De
            senaste åren har vi prioriterat att utöka och förstärka polisens
            resurser så att mer tid och kraft kan läggas på det utredande
            arbetet. Den som anmäler ett sexuellt övergrepp ska mötas av ett
            rättsväsen som tar frågan på allvar och som har resurser för att
            utreda och åtala.
          </note>
          <note>
            Herr talman! Nu lägger vi fram ett förslag om en samtyckeslag
            som beräknas träda i kraft till sommaren. Det är jag stolt över.
            För Miljöpartiet har vägen hit varit lång. För tio år sedan skrev
            vi i Sveriges riksdag en första motion om att få en samtyckeslagstiftning
            på plats. Nu är vi snart där ­ – äntligen. Lagen innefattar ett
            oaktsamhetsansvar, och vi går samtidigt fram med förslag om höjda
            straff. Men framför allt gör vi det här för att lagen ska vara
            kristallklar: Allt som inte är ett ja är ett nej.
          </note>
          <note>
            Att vi väljer att gå fram med samtyckeslagstiftningen är en konsekvens
            av de brister nuvarande lagstiftning har. Det är ett viktigt steg
            på vägen. Men det räcker inte. Vi får inte tro att vi kan komma
            till botten med problemen med sexuella övergrepp och trakasserier
            endast genom förändrad lagstiftning. Det är trots allt redan förbjudet.
            Vi behöver arbeta på alla fronter för att komma framåt.
          </note>
          <note>
            Skolan har en ovärderlig roll i arbetet med allas lika värde.
            Normer om kön och maktstrukturer ska ifrågasättas och diskuteras
            så tidigt som i förskolan. Det är där arbetet måste börja med
            att bryta de destruktiva och patriarkala föreställningar som finns
            om kvinnor och män och skapa nya normer.
          </note>
          <note>
            I arbetet med dessa frågor vilar ett särskilt ansvar på männen.
            Genom att rannsaka sig själva och genom att ta ansvar för sina
            och andra mäns handlingar kan nya normer sättas. Att flera manliga
            politiker under förra veckan gick ut i medierna och talade om
            just detta är välkommet. Det är på det sättet vi skapar förändring,
            steg för steg.
          </note>
          <note>
            Att bryta tystnaden är otroligt viktigt. Genom metoo-kampanjen
            har ny mark brutits. De som tidigare har tyckt att feminismen
            har gått för långt har nog fått sig en tankeställare nu. Det är
            upp till oss att ta det vidare och att fortsätta vara en röst
            för dem som inte hörs. Det är helt enkelt nog nu.
          </note>
          <note type="speaker">
            Anf. 6 ANNIKA QARLSSON (C):
          </note>
          <note>
            Herr talman! Sorg och ilska är några av de känslor som har väckts
            genom vittnesmålen om kvinnors utsatthet och metoo. Tack till
            alla som orkat vittna om det ni har varit med om!
          </note>
          <note>
            ”När jag gick i lågstadiet jagade ett gäng killar mig och några
            andra tjejer på rasten. Jag var först i klassen med att få bröst
            och killarna höll fast mig för att ta på dom. Jag började sparka
            killarna mellan benen. Jag fick skäll av lärarna och lärarna ringde
            hem till våra föräldrar och berättade vad vi gjort.”
          </note>
          <note>
            ”En förmiddag på jobbet inom industrin blev jag överfallen, misshandlad
            och utsatt för ett grovt våldtäktsförsök. De två förövarna förklarade
            att tjejer inte hörde hemma där. Min arbetsgivares företagshälsovård
            tyckte att jag skulle klä mig mindre utmanande. Jag hade varselkläder,
            skyddsskor och hjälm.”
          </note>
          <note>
            Det här är två av många berättelser från metoo. De flesta skulle
            jag inte kunna läsa upp i denna kammare, herr talman! Dessa två
            kom från DN.
          </note>
          <note>
            Denna höst har dock något hänt. Vi har slutat vara tysta och
            skämmas över det vi har varit utsatta för. En flodvåg har sprängt
            dammluckorna. En flodvåg av berättelser väller fram – fler och
            fler, hela tiden. Den ena är vidrigare än den andra.
          </note>
          <note>
            Upptakten i Sverige var när 456 skådespelerskor gick ut med sina
            berättelser under hashtaggen #tystnadtagning. Snart följde upprop
            från sångerskor, jurister, politiker, musiker, elever, idrottare,
            dansare, psykologer, akademiker, missbrukare, prostituerade, hedersförtryckta,
            patienter, läkare och kvinnor i teknikbranschen, kyrkan, byggbranschen,
            skolvärlden, bran ­ scher som PR och kommunikation, ridsporten,
            Försvarsmakten, restaurangbranschen och filmbranschen.
          </note>
          <note>
            Kvinnor kliver fram och berättar om övergrepp och kränkningar
            som de har utsatts för, kvinnor från alla delar av samhället.
            Det är kvinnor i alla åldrar och berättelserna är både gamla och
            nya. Tystnaden har brutits och berättelserna har blivit kända.
            Många kvinnor vågar äntligen berätta. När vi gick samman och fick
            kraft av varandra blev det möjligt. De förtryckande strukturerna
            har synliggjorts.
          </note>
          <note>
            Rösterna i somras om att det bara är män med annan etnisk och
            kulturell bakgrund som tafsar eller våldför sig har tystna t .
            Uppropen har visat att det inte finns någon del av samhället som
            är freda d .
          </note>
          <note>
            Hoten om att ifall du berättar kommer ingen att tro dig blev
            offentliga. Vidare: Om du berättar kommer du aldrig mer att få
            ett jobb, eller om du berättar ska jag döda dig. De hoten blev
            också kända. Övergreppen drogs fram i ljuset , och något hände.
            Trollen sprack därför att berättelserna äntligen togs på allvar.
          </note>
          <note>
            Tystnadskulturen är bruten , och förändringarna måste fortsätta.
            Vårt samhälle ska vara bättre än så här. Alla har ett ansvar och
            måste agera för att få stopp på kränkningar, övergrepp, attityder,
            förtryckande strukturer och maktspel. Politiken har ett särskilt
            ansvar. Det behövs lagstiftning, förebyggande arbete och resurser
            för att bemöta det som nu inte längre göms.
          </note>
          <note>
            Vi har ett ansvar att gå i spetsen för at t höstens flodvåg inte
            ebbar ut utan leder till förändring på riktigt. Sorgen och ilskan
            måste vändas till beslutsamhet. För en bestående förändring måste
            det till verkningsfulla politiska förslag. Det måste bli ett före
            och ett efter metoo.
          </note>
          <note>
            De kvinnor som nu har berättat måste få stöd. Andra kvinnor som
            har blivit utsatta och ännu inte berättat måste bli stärkta för
            att våga berätta och få kunskap om vilken hjälp som finns.
          </note>
          <note>
            Nationellt centrum för kvinnofrid är en enormt viktig kunskapsbank,
            likaså Kvinnofridslinjen som centrumet ansvarar för. Kvinnor som
            har utsatts för övergrepp kan få hjälp där. Kvinnofridslinjen
            tog emot ca 90 samtal per dag före metoo.
          </note>
          <note>
            NCK har under många år arbetat med forskning, stöd , utbildning
            och information om våld mot kvinnor. Var femte kvinna har någon
            gång utsatts för sexuellt våld. Tyvärr har NCK fått ägna de senaste
            åren åt att försvara sin existens. Regeringen vill montera ned
            verksamheten och flytta över uppdraget till den nya jämställdhetsmyndigheten.
            Med en sådan flytt raseras den kompetens, den samverkan och det
            värdefulla arbete som byggts upp och görs där. Man kommer att
            få börja om från början.
          </note>
          <note>
            Centerpartiet vill i stället utveckla och förstärka NCK med en
            fördubbling av anslaget, från dagens ca 25 miljoner till 50 miljoner.
          </note>
          <note>
            NCK och kvinno- och tjejjourerna är viktiga på många sätt. De
            finns i första linjen vid ett akut läge, men de är också en trygg
            hand att hålla i när hela livet har kastats omkull. Och nu, när
            många som länge varit tysta men nu vågar berätta, måste vi se
            till att det finns resurser. Vi vill därför göra en fördubbling
            av resurserna till kvinno- och tjejjourerna, en resursförstärkning
            som skulle räcka till ytterligare en tjänst på varje jour.
          </note>
          <note>
            Det som krävs nu är breda insatser, allt från att stödja dem
            som har vågat berätta till att stödja dem som nu kommer att våga
            anmäla.
          </note>
          <note>
            Det krävs också ett förebyggande arbete med kvalificerad sex-
            och samlevnadsundervisning för alla elever. I de yrken som möter
            utsatta inom skolan, vården, omsorgen och rättsväsendet ska det
            ingå grundläggande kunskap i utbildningarna. Ledarskap på arbetsplatser
            inom alla branscher ska inte acceptera kränkningar. Det krävs
            många samtal om värderingar och respekt för varandra.
          </note>
          <note>
            Ojämställdhet och förtryck är som envist ogräs. Så fort vi slutar
            att rensa växer det igen. Det är allas ansvar att aldrig sluta
            rycka, och glöm inte att rötterna ska med!
          </note>
          <note>
            (Applåder)
          </note>
          <note type="speaker">
            Anf. 7 ROSSANA DINAMARCA (V):
          </note>
          <note>
            De vittnesmål vi hör och läser varje dag får inte stanna vid
            att vi förfasas. Det handlar inte om enskilda snedsteg eller rötägg.
            Metoo har inneburit ett synliggörande av den strukturella sexismen
            och patriarkatets konsekvenser. Om vi menar allvar med att metoo
            måste innebära förändring måste vi nu prata om och förändra de
            ojämlika maktförhållandena i samhället.
          </note>
          <note>
            Det är när vi befinner oss i beroendeställning som utsattheten
            blir större. Därför kan vi inte nöja oss med enbart attitydförändrande
            åtgärder. Det behövs förslag som på riktigt bryter kvinnors underordning.
            Makt måste flyttas, vilket tätt hänger samman med ekonomisk jämlikhet
            mellan kvinnor och män.
          </note>
          <note>
            Kvinnor bär fortfarande huvudansvaret för hem och barn. Trots
            flera framsteg på jämställdhetsområdet ser det 2017 fortfarande
            ut så. Det påverkar hela våra liv. Och gör vi ingenting aktivt
            kommer det ta decennier innan vi har ett jämställt uttag av föräldradagarna,
            decennier innan vi kommer ha jämställda löner och ett och ett
            halvt sekel innan vi har jämställda pensioner.
          </note>
          <note>
            Kvinnor har i större utsträckning otrygga anställningar, sämre
            villkor, lägre löner och arbetar i större utsträckning deltid.
            Kvinnor är i större utsträckning sjukskrivna än män , och skillnaden
            ökar ytterligare efter att kvinnor har fått sitt första barn.
            Eftersom vår pension sedan grundas på hela vår livsinkomst och
            kvinnor lever längre har vi också lägre pensioner än män. Den
            större andelen av fattigpensionärer utgörs av kvinnor. Gamla kvinnor
            är kvar i förhållanden, inte alltid av kärlek, utan för att det
            är omöjligt att överleva ekonomiskt på egen hand.
          </note>
          <note>
            Föräldraförsäkringens konstruktion är en nyckel för att få ett
            jämställt arbetsliv och minska inkomstklyftan mellan kvinnor och
            män. För att bryta mäns överordning måste man vara beredd att
            agera och se att föräldraförsäkring behöver individualiseras.
          </note>
          <note>
            Från bransch efter bransch har kvinnor nu vittnat om hur otrygga
            jobb skapar en beroendeställning som män kan utnyttja och som
            gör det svårare att säga ifrån. För unga kvinnor i arbetaryrken
            är det 50 procent vanligare med sexuella trakasserier på jobbet
            om man har en visstidsanställning jämfört med en tillsvidareanställning.
            En av de enklaste åtgärderna mot detta är att ta bort anställningsformen
            allmän visstid. Fast anställning och heltid måste vara norm på
            arbetsmarknaden. Visstidsanställningar ska bara få användas när
            det finns objektiva skäl för det.
          </note>
          <note>
            Men också på samhällets övriga arenor ser vi ojämställdheten
            och sexismen. Oavsett om det handlar om idrottsvärlden, kulturlivet,
            skolan, politiken, gatan eller hemmet så vittnar alla om brist
            på tillit för rättsväsendet, men också hur vården, socialtjänsten
            och psykiatrin måste bli bättre i sitt bemötande när kvinnor eller
            transpersoner utsatts för övergrepp och våld av män.
          </note>
          <note>
            Metoo visar att sexismen finns även i rättsväsendet, vilket är
            särskilt allvarligt med tanke på att det är dit vi utsatta ska
            vända oss för att söka rättvisa. Det behövs en bra bas om sexualiserat
            våld och sexualbrott i juristutbildningen , och det måste ingå
            på ett bättre sätt i polisutbildningen. Så kan vi få förundersökningar
            av högre kvalitet och se till att de utredningsmetoder som finns
            faktiskt används och förbättrar bemötandet av offren.
          </note>
          <note>
            Vi behöver också en modern sexualbrottslag som utgår från att
            sex är något frivilligt. Ett samtyckeskrav skulle fungera normerande
            och slå fast samhällets syn på sex och sexualbrott. Genom ett
            oaktsamhetsrekvisit går det att fånga in fler allvarliga handlingar,
            vilket sannolikt skulle leda till fler fällande domar i sexualbrottsmål
            – utan att sänka beviskraven. Vi har väntat länge, så jag ser
            fram emot att regeringen skyndsamt lägger fram dessa förslag på
            riksdagens bord.
          </note>
          <note>
            Redan från det att vi är väldigt små formas vi beroende på vilket
            kön vi har. Små flickor får tidigt lära sig att när pojkar jagar
            eller slår dem så är det pojkarnas sätt att visa att de tycker
            om flickorna.
          </note>
          <note>
            Trots att det i förskolans och skolans styrdokument står att
            de ska verka för att bryta könsrollsmönster är det i verkligheten
            precis tvärtom – det är där de konserveras. Här läggs grunden
            för ungas fostran, och därför är det viktigt att all personal
            inom förskola och skolväsen har genuskunskap.
          </note>
          <note>
            Skolans sex- och samlevnadsundervisning behöver integreras i
            flera ämnen, och följaktningen måste lärarutbildningen även innehålla
            sex- och samlevnadskunskap. Det är inte rimligt att så många barn
            och unga får sin nästan enda bild av sex från porr. Skolan måste
            bidra med andra synsätt och lägga grunden för en samtyckeskultur.
          </note>
          <note type="speaker">
            Anf. 8 MARIA ARNHOLM (L):
          </note>
          <note>
            Herr talman! Jag vill börja med ett citat: ”Ännu en kvinnlig
            generaldirektör som ska basa över ytterligare 75 klonade batikhäxor”.
          </note>
          <note>
            Detta läste jag i ett kommentarsfält till nyheten om att Sverige
            snart ska få en ny jämställdhetsmyndighet. Så kan hånet och förlöjligandet
            av jämställdhet och jämställdhetsarbete låta. Men förminskandet
            och osynliggörandet finns i så många mildare varianter. Det kan
            vara himlande ögon och trötta suckar, ifrågasättanden och överslätanden.
            Den som inte vill säga ”batikhäxa” kan säga ”manshatare” eller
            ”humorfri gnällkärring”.
          </note>
          <note>
            Du som vågat föra enskilda övergrepp eller övertramp på tal kan
            få rådet att lägga det bakom dig. Du som vill diskutera sexuella
            trakasserier får känna att du är jobbig eller rentav löjlig.
          </note>
          <note>
            Herr talman! När vi i denna kammare diskuterar metoo och dess
            följder vill jag lyfta fram det som har gjort de omöjliga, outhärdliga
            berättelserna möjliga: hånet och förminskandet och kanske framför
            allt tystnaden.
          </note>
          <note>
            Den tystnaden är nu bruten. Därför är vi alla skyldiga er ett
            stort tack, alla ni som delar med er av era berättelser, som går
            tillbaka till v idriga minnen och vågar berätta.
          </note>
          <note>
            Evelyn Schreiber beskrev i Dagens Nyheter i lördags det dova
            mullret från Facebookgrupper där samtalen mellan kvinnor inte
            har upphört utan tvärtom pågår för fullt. Hon skriver: ”Modiga
            kändisar tände elden, men det är de anonyma kvinnorna som håller
            lågan vid liv. De som går ihop på arbetsplatserna och startar
            nya upprop … Kvinnorna som fortsätter att berätta – och systrarna
            som outtröttligt lyssnar. De är alla hjältar i den här revolutionen.”
          </note>
          <note>
            Så är det. Ni som har berättat och ni som lyssnar är hjältar,
            och det är en revolution ni har startat. I det mönster som era
            berättelser skapar visar ni att könsmaktsstrukturerna består:
            att vi trots allmän och lika rösträtt, diskrimineringslagstiftning,
            preventivmedel, rätten till abort, särbeskattning, föräldraförsäkring,
            förskola för alla och varannan damernas inte har nått målet utan
            att vi efter mer än hundra år av liberal och feministisk kamp
            fortfarande lever i ett samhälle där kvinnans position är underordnad
            mannens. Ingen – jag säger ingen – kan förneka det längre.
          </note>
          <note>
            Jag ska säga att i mina ljusaste stunder under de här mörka metoo-veckorna
            har jag tänkt att vi kanske nu har nått den bristande jämställdhetens
            verkliga kärna – tystnadskulturen kring det som går kvinnors sårbarhet
            allra närmast. Vare det subtilt eller brutalt, verbalt eller fysiskt,
            förtigande eller utagerande, i fina salonger eller på bussen –
            förtrycket av våra kroppars frihet, av vår sexualitets frihet
            är än en gång för alla synliggjort.
          </note>
          <note>
            Låt nu inte dessa berättelser glömmas! Låt dem fortsätta att
            strömma in, och låt oss se till att vi dokumenterar det som nu
            händer! Min liberala partivän här i kammaren, Christina Örnebjär,
            har föreslagit att det kanske kan vara en uppgift för den nya
            jämställdhetsmyndigheten. På något sätt måste vi se till att det
            här aldrig glöms bort.
          </note>
          <note>
            Herr talman! För oss liberaler är varje människas okränkbarhet
            helig. Vi är en del av den revolution metoo-berättelserna nu satt
            igång. Den re volutionen handlar om en förändring i hela samhället.
            Det handlar om chefer och ledare som ska se sitt ansvar och sätta
            tonen, förebygga och reagera med kunskap och kraft.
          </note>
          <note>
            Låt mig vara tydlig: Det är inte bara de andra som ska skärpa
            sig, utan det är vi alla. Också vi som länge arbetat för jämställdhet
            och som är feminister kan bättre. Jag tror att de allra flesta
            av oss vet att vi ibland inte har gjort tillräckligt. Det måste
            bli ett slut på det nu.
          </note>
          <note>
            Självklart handlar den här revolutionen om politik och vad vi
            i denna kammare, liksom våra kolleger i landsting, regioner och
            kommuner, kan göra. Tack, Vänsterpartiet, för att ni har väckt
            möjligheten till den här diskussionen!
          </note>
          <note>
            Jag vill kort lyfta fram fem saker som står högt på agendan nu.
          </note>
          <note>
            Det första handlar om den nya sexualbrottslagstiftning som de
            flesta har talat om och som vi verkar vara väldigt eniga om i
            denna kammare. Vi måste också se till att den inte stannar i lagboken
            utan vara beredda att avsätta de resurser som krävs för att sprida
            ordet.
          </note>
          <note>
            Det handlar också om hedersförtryck, om civilsamhället, om skolan
            och om kunskap. Jag ska be att få återkomma till detta.
          </note>
          <note>
            Metoo hjälper alla att förstå att patriarkatet finns och att
            strukturerna måste förändras. Metoo får hånet, förlöjligandet,
            förminskandet och osynliggörandet att tappa sin kraft. Metoo skapar
            revolutionen som vi liberaler väntat på.
          </note>
          <note>
            (Applåder)
          </note>
          <note type="speaker">
            Anf. 9 DÉSIRÉE PETHRUS (KD):
          </note>
          <note>
            Herr talman! Metoo har fått ett kraftfullt genomslag, och det
            är oerhört bra. Det talas om över 600 metoo-upprop mot sexuella
            trakasserier och övergrepp. Det är politiker, jurister, lärare,
            militärer, poliser, skådespelare, journalister och många fler.
            Flertalet är kvinnor, även om det naturligtvis också finns män
            som drabbats.
          </note>
          <note>
            Det stora flödet av berättelser tyder på att någonting inte står
            rätt till. Det räcker inte med en feministisk regering, även om
            det är bra att man driver och har lyft jämställdhetsfrågorna.
            Det räcker inte med en jämställdhetsmyndighet för att allt ska
            lösa sig.
          </note>
          <note>
            Vi behöver stärka lagstiftningen, men jag tycker att det här
            visar att det krävs en mer grundläggande attityd- och värderingsförändring
            i samhället. Det krävs att framför allt män slutar ta sig rätten
            att utöva makt över kvinnors kroppar, och det krävs att arbetsgivare
            och ledare tar kvinnors vittnesmål på allvar.
          </note>
          <note>
            Grunden för jämställdhet mellan kvinnor och män är alla människors
            lika och absoluta okränkbara värde. Kvinnor och män ska ha likvärdiga
            förutsättningar i samhället. Därför måste vi undanröja traditionella
            föreställningar, fördomar, strukturer och juridiska hinder som
            försvårar och förhindrar jämställdhet mellan kvinnor och män.
            Detta gäller i familjelivet, i arbetslivet och i samhällslivet
            i övrigt.
          </note>
          <note>
            Mäns våld mot kvinnor är det yttersta uttrycket för brist på
            jämställdhet. Det är helt oacceptabelt att kvinnor ska behöva
            leva med risken att utsättas för trakasserier och våld som ger
            psykisk ohälsa eller att de hindras i sin yrkeskarriär för att
            de inte ställer upp på sexuella inviter.
          </note>
          <note>
            Herr talman! Genom alla de tusentals berättelser som kommit från
            utsatta kvinnor har metoo satt fokus på just det sexuella våldet.
            Det har blivit tydligt vilka konsekvenser det får för enskilda
            men också för samhället i stort om vi inte reagerar mot sexuella
            trakasserier och våld. Vissa kvinnor säger att de känt obehag,
            medan andra menar att deras liv mer eller mindre slagits i spillror.
          </note>
          <note>
            Vad kan vi då göra? Först och främst måste vi naturligtvis uppmuntra
            flickor, pojkar, kvinnor och män att våga säga ifrån. Men alla
            klarar inte det på egen hand. Därför krävs det att arbetsgivare
            och ledare på olika nivåer visar att man tar anmälningarna på
            allvar. Diskrimineringslagen är tydlig och säger att arbetsgivaren
            omedelbart ska utreda kränkningar och sexuella trakasserier på
            arbetsplatsen när man fått kännedom om sådana. I skolan finns
            en värdegrund att arbeta utifrån.
          </note>
          <note>
            Att kränka någons värdighet genom att till exempel tafsa, ta
            på brösten, trycka upp någon mot en vägg, skicka oönskade bilder
            via sms, ropa könsord efter en tjej i skolkorridoren eller till
            och med våldta någon på jobbet, som vissa berättar, är naturligtvis
            helt oacceptabelt.
          </note>
          <note>
            Av alla de berättelser jag läst de här veckorna drar jag slutsatsen
            att många kvinnor själva först har bagatelliserat vad de har varit
            med om. Men efter kanske 30 år ligger det här kvar och gnager.
            Allt tyder på att kvinnor har lagt skulden på sig själva och inte
            vågat ifrågasätta hur de behandlats.
          </note>
          <note>
            Vem avgör då om man har blivit utsatt? Om man har utsatts för
            kränkande behandling eller oönskat beteende är det enligt lagen
            man själv som bestämmer var gränsen går. Det här är oerhört viktigt.
            Man ska förstås säga ifrån om man blir illa behandlad. Men lagen
            kräver inte att man alltid har sagt ifrån, när det är uppenbart
            att man har utsatts för en kränkande behandling.
          </note>
          <note>
            Herr talman! Jag tror tyvärr inte att alla arbetsgivare och ledare
            tar anmälningarna på allvar. Därför tror jag att vi måste skärpa
            tonen. Diskrimineringsombudsmannen har talat om att det kanske
            behövs mer sanktionsmöjligheter gentemot arbetsgivare som inte
            tar anmälningarna på allvar.
          </note>
          <note>
            Jag tror att vi måste arbeta brett genom att förändra attityder
            och värderingar i samhället. Det kan handla om att vi pratar om
            det vid matbordet i hemmet, i fikarummet på jobbet eller på föreningsmötet.
            Tala om vad som kan hända, hur man ska stoppa det sexuella våldet
            och vilka åtgärder som måste vidtas om det ändå händer!
          </note>
          <note>
            Vi kristdemokrater hoppas att metoo är starten på en rörelse
            som ingjuter hopp i alla dem som tidigare inte vågat berätta,
            att chefer och ledare nu tar anmälningar på allvar, att förövare
            vet att de kommer att ställas till ansvar och att var och en av
            oss visar civilkurage i vår vardagsmiljö och säger stopp när vi
            ser att någon utsätts. Det här handlar om etik och moral och vilka
            värderingar vi vill att vårt samhälle ska bäras av.
          </note>
          <note>
            (Applåder)
          </note>
          <note type="speaker">
            Anf. 10 Statsrådet ÅSA REGNÉR (S):
          </note>
          <note>
            Herr talman! Jag håller verkligen med om det vi har hört här
            – metoo handlar om allt från nedlåtande kommentarer till trakasserier
            och grova övergrepp. Tack, Maria Arnholm, för att du också lyfter
            fram det förlöjligande och förakt som många kvinnor och vissa
            män som driver jämställdhetsfrågor möter! Ibland kanske det faktiskt
            är det som håller en tillbaka, apropå vad du sa. Även i den här
            kammaren har det skrattats åt förslag om en jämställdhetsmyndighet.
            Jag är väldigt glad åt att det nu uppenbarligen finns förståelse
            för behovet av en samlande instans som genomför jämställdhetspolitiken
            – inte för att vi politiker och byråkrater ska bli glada, utan
            för att livet ska förändras för kvinnor som efterfrågar det i
            metoo. Vi har ansvar för våra resurser och våra beslut, och vi
            måste ha koll på att de leder till ökad jämställdhet och förskjutning
            av den här makten från män till kvinnor för rättvisa.
          </note>
          <note>
            Därför är det också så att vi förbereder ett uppdrag åt den nya
            jämställdhetsmyndigheten att samla in vittnesmål från metoo, framför
            allt för att gå igenom dem och leta efter konkreta förslag. Vad
            behöver vi göra mer? Har vi hört allt som har sagts? Har vi förstått
            vad kvinnor och flickor efterfrågar? Vilka krav måste vi ställa
            på oss själva i framtiden för att göra rättvisa åt metoo och för
            att uppnå ett jämställt samhälle?
          </note>
          <note>
            Vi pratar om tystnadskultur. Men det är ju så att kvinnor och
            flickor ofta har påtalat och berättat att trakasserier och övergrepp
            inträffat. Ändå har de lämnats ensamma. Chefer har enligt regelverket
            ett tydligt ansvar om det handlar om arbetsplatser. Men ändå blir
            det så här.
          </note>
          <note>
            Brå visade att sexualbrotten ökar när det gäller unga kvinnor.
            Det inne ­ bär att förövarna sannolikt också är unga. Flera av
            er har pratat om före ­ byggande insatser. Dem måste vi förbättra.
            Därför kommer vi att lägga fram förslag om ett nationellt program
            för kunskap om jämställdhet, sex ­ ualitet och respekt. Programmet
            ska nå flickor, pojkar, kvinnor och män i Sverige. Vi behöver
            vidta olika åtgärder, och vi behöver följa upp dem för att se
            till att jämställdhet skapas.
          </note>
          <note>
            Om kvinnor hade kunnat stoppa våldet hade de gjort det, som någon
            sa. De har ju gjort allt annat när det gäller jämställdhet. Detta
            kan vi inte begära att kvinnor ska göra. Vi måste också involvera
            män, och vi måste bli bättre på metoder för att förebygga våldet.
          </note>
          <note>
            Vi lägger nu väldigt snart fram ett förslag om en ny sexualbrottslagstiftning.
            Det finns ju en samsyn i riksdagen om detta. Vi lägger också inom
            ramen för det fram förslag om skärpta straff för vissa sexualbrott.
            Det följer också med ett paket med kunskapshöjning om sexualbrott
            och den här nya lagstiftningen, som bygger på frivillighet. Det
            tror jag är nog så viktigt.
          </note>
          <note>
            Det är också sant att polisen måste prioritera de här brotten.
            De får nu mer medel, och man måste se att brott som begås mot
            kvinnor är lika viktiga som brott som begås mot män. Polis och
            åklagare har i uppdrag att återrapportera om hur de förbättrar
            utredningar av detta.
          </note>
          <note>
            Det som det handlar om är att både vidta tydliga åtgärder som
            leder till jämställdhet och hela tiden fundera på reformer som
            handlar om jämställdhetspolitikens stärkande på 2020-talet.
          </note>
          <note>
            (Applåder)
          </note>
          <note type="speaker">
            Anf. 11 JESSICA POLFJÄRD (M):
          </note>
          <note>
            Herr talman! Metoo-rörelsen visar på ett stort samhällsproblem
            som finns i alla grupper och sammanhang. Det här är ingen kvinnofråga
            för kvinnor av kvinnor, utan det är allas vårt gemensamma ansvar.
            Vi måste förstå att problemen börjar någonstans. Det finns samtidigt,
            som vi ser det, en möjlighet och en plattform, där vi tidigt i
            människors liv kan prata om värderingar och jämställdhet. Familjen
            och skolan har ett stort ansvar. Vår viktigaste arena för att
            nå ut till unga människor är skolan. Här kan vi prata om människors
            friheter att behandla varandra med respekt och att ett nej alltid
            är ett nej. Tyvärr ser det inte alltid ut så här i dag. Metoo-kampanjen
            och statistik från bland annat Diskrimineringsombudsmannen visar
            att elever i den svenska skolan har upplevt trakasserier. Här
            har vi vuxna ett ansvar.
          </note>
          <note>
            Anfall är bästa försvar, brukar det heta. Vårt anfall mot de
            trakasserier och övergrepp som kvinnor har upplevt måste vara
            att se till att nästa generation inte behöver uppleva samma saker.
            Det gör ont när man läser i sociala medier om hur unga kvinnor
            har utsatts för hot, trakasserier och övergrepp. Det betyder att
            vi inte har kommit längre i den här generatio ­ nen, men att det
            finns hopp om nästa.
          </note>
          <note>
            Skolan är början för att metoo inte ska behöva upprepas. Vi måste
            tidigt prata om den självklara utgångspunkten att varje individ
            bestämmer själv över sin egen kropp och sin egen sexualitet. I
            en värld där våra unga dagligen interagerar och navigerar i sociala
            medier och i chattforum är det viktigt att förmedla att kränkningar,
            trakasserier och bilder på till exempel könsorgan aldrig är acceptabelt
            om det inte bygger på ömsesidig respekt och interaktion.
          </note>
          <note>
            För den som inte kan spela efter spelets regler måste det också
            få kännbara konsekvenser. Skolan har ett viktigt uppdrag när det
            gäller att förmedla alla människors lika värde och hur vi behandlar
            varandra i samhället. Det bygger på att vi kan förskjuta normer,
            värderingar och attityder och att vi tillsammans kan göra det
            här till en fråga där alla är inkluderade, både män och kvinnor,
            herr talman.
          </note>
          <note>
            (Applåder)
          </note>
          <note type="speaker">
            Anf. 12 PAULA BIELER (SD):
          </note>
          <note>
            Herr talman! Vi är uppenbart alla överens om att det är en viktig
            fråga, att det finns mycket att göra och många sätt att angripa
            frågan. Det finns vissa saker som jag har hört hittills som oroar
            mig något.
          </note>
          <note>
            Det talas om som en självklarhet att det alltid har att göra
            med män och patriarkatet, som förtrycker kvinnor generellt. Såvitt
            vi vet och som de flesta av oss känner igen är det utan tvekan
            så att de flesta kvinnor, precis som jag själv lyfte fram tidigare,
            kan känna igen sig i det faktum att sexism, kommentarer och skämt,
            men även ovälkomna tafsningar, händer på ens kropp och betydligt
            grövre än så, förekommer i betydligt högre grad riktat mot oss.
          </note>
          <note>
            Men det finns en fara i att öka polariseringen. Som jag tidigare
            nämnde var det min initiala reaktion. Vi har sett en uppdelning
            i att man talar om det som en fråga om män kontra kvinnor. Det
            kan snarare få motsatt effekt så att kvinnors röster, mäns röster,
            utsattas röster inte tas på allvar. Män kan skylla på patriarkatet
            och normerna i samhället för att försöka friskriva sig från det
            ansvar de bör bära när de tar sig friheter med andras kroppar.
          </note>
          <note>
            Det är viktigt att vi kontinuerligt håller fokus på vad det handlar
            om och det självklara i att alla relationer mellan individer måste
            bygga på frivillighet och ett ömsesidigt lyssnande på och inkännande
            av vad den person som jag nu interagerar med, på vilket sätt det
            än är, upplever och hur man tolkar det.
          </note>
          <note>
            Jag kan ta två enkla exempel där man ser att vi bedömer det olika
            och att det inte alltid kan vara särskilt lätt för alla att förstå.
            Det första exemplet är den absolut första debatt jag hade i kammaren.
            Det var en jämställdhetsdebatt inom ramen för Nordiska rådet.
            Jag vågade mig på att nämna att även män kan utsättas för våld
            i sina relationer. Jag tror att Nordiska rådet inte på flera år
            hade haft en så lång debatt som följde efter det.
          </note>
          <note>
            Jag fick bland annat höra kommentarer där man i princip skrattade
            bort det våld jag lyfte fram. Jag anklagades för att relativisera
            när jag bara nämnde det faktum att det kan slå åt båda håll. Även
            där finns ett stort mörkertal. Man förlöjligas som man om man
            vågar lyfta upp det faktum att kvinnan i ett förhållande slår
            tillbaka. Det är ett exempel.
          </note>
          <note>
            Ett annat exempel är en utskottsresa jag var på, där vi hade
            en middag med företagare. Man talade om den unge premiärministern
            i Kanada, skämtade om hur man önskade att han skulle ta av sig
            skjortan på mötet, för han var så otroligt snygg, i stället för
            att tala om vad han skulle föra för politik. Det är ett ansvar
            att vi diskuterar sexism och att vi hela tiden är medvetna.
          </note>
          <note>
            När man talar om den nya jämställdhetsmyndigheten oroas jag av
            att den ska utgå från berättelserna och leta fram saker där. Vi
            ska självklart ta fram statistik, se till erfarenheter och analysera
            hur samhället ser ut. Det är bra. Men det behöver göras seriöst,
            med ett bredare grepp och ordentliga statistikinsamlingar baserade
            på hela samhället.
          </note>
          <note>
            Jag hoppas att metoo-rörelsen äntligen har lyft fram frågan så
            att vi vågar svara ärligt på frågorna så att man kan samla in
            ordentlig statistik. Men vi ska nog akta oss för att ta enskilda
            vittnesmål som sanningar i alla lägen. Vi bör närma oss frågan
            med seriositet och se rörelsen för vad den är: ett tillfälle att
            lyfta fram frågan och inse att problemet är större och finns på
            fler platser än vad många av oss tidigare har insett.
          </note>
          <note type="speaker">
            Anf. 13 JANINE ALM ERICSON (MP):
          </note>
          <note>
            Herr talman! Debatten har hittills i huvudsak handlat om de berättelser
            som kommit fram. Det är helt naturligt. Det är därför vi står
            här och med stor tacksamhet kan ha debatten i dag där vi tar upp
            dessa oerhört viktiga frågor. Men ibland är också tystnaden talande.
            Det finns berättelser som inte har kommit fram.
          </note>
          <note>
            För ett par veckor sedan skrevs en debattartikel om kvinnor som
            inte vågar berätta. Där beskrivs en utsatthet men även en rädsla
            för att bara göra saker värre genom att berätta. I spåren av detta
            kom uppropet Under ytan – ett upprop som handlar om de kvinnor
            som utsatts för och lever under hedersrelaterat våld och förtryck.
          </note>
          <note>
            Det uppropet nådde inte så många medier, kanske av den enkla
            anledningen att det var så få som vågade träda fram och berätta.
            Men det är också en berättelse som är viktig att ta på allvar,
            trots att den saknar de personliga erfarenheter som annars kännetecknat
            metoo-rörelsen.
          </note>
          <note>
            Den rädslan är i sig själv talande. En tanke som är central bakom
            metoo har varit att lägga skammen där den hör hemma, nämligen
            hos männen. Trots att normen och lagen egentligen redan lägger
            skulden där känner sig många utsatta fortfarande som den som är
            skuldbelagd. I en hederskontext blir det dubbelt illa. Där läggs
            skulden för övergrepp på kvinnan som är utsatt, inte bara som
            en känsla hos henne själv utan också i ögonen på hennes närmaste
            omgivning.
          </note>
          <note>
            Även om inte dessa kvinnor vågar berätta öppet måste också deras
            erfarenheter och utsatthet tas på allvar. Regeringen tar det på
            allvar, till exempel genom den fleråriga satsningen på att förebygga
            och bekämpa hedersrelaterat våld och förtryck. Vi måste i vår
            kamp vara tydliga med, som jag sa tidigare, att den gäller alla
            kvinnor.
          </note>
          <note>
            Herr talman! Samhällets normer tar ibland väldigt lång tid att
            ändra. Även om vi är många som under en lång tid försökt rikta
            uppmärksamheten mot de sexuella övergrepp och trakasserier som
            kvinnor utsätts för är det först nu alla berättelser kommer upp
            till ytan. De som trott att kvinnors utsatthet bara har varit
            enstaka fall och personliga berättelser har nu sett omfattningen
            av det hela. Vi trodde nog vi hade kommit längre. Men nu kan det
            gå fort, som när saker uppmärksammas på det här viset och lagar
            ändras. Metoo är det första steget, och samtyckeslagstiftningen
            blir den naturliga fortsättningen.
          </note>
          <note>
            Frågan om att införa en samtyckeslag är inte ny. Miljöpartiet
            har arbetat med den i flera mandatperioder genom motioner och
            genom att initiera en utredning i frågan. Nu blir lagstiftningen
            verklighet. Den kommer inte bara att öka antalet fall som lagförs
            utan också ge starka signaler om vilka normer som bör gälla i
            vårt samhälle och att endast sexuella handlingar med ömsesidigt
            samtycke är okej.
          </note>
          <note>
            De lagar som vi stiftar här i kammaren har en normerande effekt
            på samhället i stort. När riksdagen år 1979 kriminaliserade barnaga
            gick det tydligt att se hur normerna för vad som är okej och för
            vad som inte är det försköts. Att vi i dag ser det som självklart
            att en inte får slå barn är en konsekvens av politiska beslut
            som förändrade normerna i samhället.
          </note>
          <note>
            Samtyckeslagstiftningen i sig själv kommer tyvärr inte att sätta
            stopp för sexuella ofredanden och övergrepp. Men den är en bitarna,
            för det är nog nu.
          </note>
          <note type="speaker">
            Anf. 14 ANNIKA QARLSSON (C):
          </note>
          <note>
            Herr talman! Övergreppen och förtrycket har förekommit överallt,
            i skolor, på arbetsplatser, ute i samhället, i hemmen, på nätet
            och i mobilen. Varför har det då varit tyst? Varför har vi inte
            protesterat tidigare? Ibland får man de frågorna.
          </note>
          <note>
            Många är det som vittnar om att de berättat men inte tagits på
            allvar. Vi kan också se att benägenheten att anmäla är låg och
            att bevisningen är svår. Det får vi ständigt läsa om. Det de riskerar
            genom att berätta är vänner, arbetskompisar, arbetet och sitt
            anseende. Ja, du hörde rätt, det är kvinnorna som riskerar sitt
            anseende, eller det har varit så.
          </note>
          <note>
            Tidigt lär vi tjejer oss strategier för att ta oss ur eller runda
            situationer, rent fysiskt eller med ett skämt. Eller att avstå
            från något vi egentligen vill göra. Eller att inte berätta om
            det skamliga vi blivit utsatta för, utan det gömmer vi långt in
            i oss själva. Det påverkar våra liv långt mer än vad vi själva
            förstår. Det blir som en reflex.
          </note>
          <note>
            Vad är det då som får oss att skaffa strategier? Jo, att vi lever
            i ett ojämställt samhälle. Redan som barn lär vi oss vad som gäller
            av samhället runt omkring oss. Många får lära sig det den tuffa
            vägen, av snälla farbröder eller av killarna i klassen. Men vi
            får alla lära oss det genom det vi läser och det vi ser och det
            vi möts av. Många är pusselbitarna: allt från traditionella könsroller
            i hemmet och en könssegregerad arbetsmarknad till ett grovt språkbruk
            och grov pornografi, som är lätt tillgänglig även för unga. Där
            förväntas vi vara på ett visst sätt – olika beroende på om vi
            är tjejer eller killar.
          </note>
          <note>
            Det förebyggande arbetet med värderingsdiskussioner i skolan
            kan inte nog betonas. Den sex- och samlevnadsundervisning som
            finns i dag är av varierande kvalitet och kan skilja stort mellan
            klassrum som ligger vägg i vägg. Det är vem du har som lärare
            som avgör om det blir något mer än bara en lektion om hur barn
            blir till.
          </note>
          <note>
            Att med kunskap och trygghet i sin roll föra samtal som vänder
            och vrider på det vi ser omkring oss är helt avgörande.
          </note>
          <note>
            Pornografin, som är i högsta grad närvarande i unga pojkars och
            mäns liv, påverkar synen på kvinnor och män. En stor majoritet
            killar har sett och ser regelbundet på porr. Ju mer de tittar,
            desto grövre porr söker de.
          </note>
          <note>
            Vad gör då bilderna med synen på det andra könet? När män kör
            ner sina könsorgan så långt i halsen på kvinnan att hon spyr –
            lär det respekt och att vara rädda om varandra? Nej, troligtvis
            inte. Det är inte många av ungdomarna som vänder sig till föräldrarna
            för att diskutera detta. Det måste finnas en vuxenvärld som möter
            dessa frågor och bemöter den syn som man ofta möter genom pornografin.
            Det krävs bra undervisningsmaterial för att klara av det på ett
            bra sätt.
          </note>
          <note>
            Vi välkomnar också att samtyckes- och oaktsamhetsrekvisit ska
            föras in i sexualbrottslagen. Vi försökte få in det redan 2004,
            men vi var rätt ensamma då.
          </note>
          <note>
            Men detta måste gå hand i hand med sex- och samlevnadsundervisningen
            för att vi ska kunna ändra den kultur som finns i dag.
          </note>
          <note>
            Ett förtryck av halva befolkningen har plötsligt, på bara några
            veckor, synliggjorts på ett aldrig tidigare skådat sätt. Att halva
            befolkningen utsätts för trakasserier får självklart konsekvenser
            för jämställdheten på alla plan, i samhället, i privatlivet, i
            arbetslivet. Självklart påverkar det arbetsmiljö och karriär,
            hälsa och ork i allmänhet. Ja, det är mycket som påverkas av detta.
            Stort tack till Rossana och Vänsterpartiet för att ni tog initiativ
            till den här debatten!
          </note>
          <note>
            (Applåder)
          </note>
          <note type="speaker">
            Anf. 15 ROSSANA DINAMARCA (V):
          </note>
          <note>
            Metoo är i omfång och antal offer att jämföra med en naturkatastrof.
            Då måste vi också ha beredskap för det.
          </note>
          <note>
            Vad händer när Facebookgrupperna stänger? Vad gör vi då? Vad
            gör vi med den unga kvinna som för första gången har vågat berätta
            att hennes pojkvän våldtar henne? Vad gör vi med barnens berättelser
            om sexuellt våld i skolan?
          </note>
          <note>
            Bland de över 70 000 kvinnor som har vittnat i de olika Facebookgrupperna
            finns många som nu behöver professionellt stöd att hantera det
            som har kommit upp. För många kvinnor över hela landet är det
            första gången i livet de har berättat om svåra övergrepp. Vissa
            har trauman som måste bearbetas.
          </note>
          <note>
            Andra samlar nu mod och försöker ta steget att lämna den livssituation
            de befinner sig i. Här behöver samhället se den enorma omfattningen
            och ge motsvarande stöd.
          </note>
          <note>
            Precis som vid stora nationella kriser behöver samhället svara
            med be ­ redskap. Vi föreslår därför att det inrättas en nationell
            kriskommission för att samordna arbetet med dem som har berättat
            och nu behöver samhällets stöd. Landstingen behöver se till att
            man når dem som nu behöver profes ­ sionellt stöd och att kapacitet
            att ta emot dem finns. Det behöver spridas information om hur
            man polisanmäler och om vilket stöd som kan fås för det. Skolor
            behöver informera eleverna om vart de kan vända sig om de har
            blivit utsatta och vad de kan göra om de känner till att andra
            har utsatts.
          </note>
          <note>
            Vi har ett katastrofläge och måste agera därefter. Vi har under
            den här mandatperioden ökat anslagen till tjej- och kvinnojourerna
            med 100 miljoner per år. Jag välkomnar därför Centerpartiets förslag
            om att ytterligare öka de anslagen. Det är också viktigt att det
            blir permanenta anslag.
          </note>
          <note>
            Den här debatten visar att det finns flera förslag där vi ligger
            nära varandra vad gäller lagstiftning, utbildning av rättsväsendet
            och sex- och samlevnadsundervisningen i skolan. Men jag saknar
            förslag för ekonomisk jämlikhet – det som på riktigt kan bryta
            kvinnors underordning.
          </note>
          <note>
            För den kvinna som utsätts i hemmet är det centralt att inte
            vara ekonomiskt beroende av sin partner för att kunna lämna. Vi
            måste ha trygga anställningar, jämställd föräldraförsäkring, anständiga
            pensioner och en fungerande sjukförsäkring. De förslagen önskar
            jag att vi kunde se som en nödvändig del av metoo-revolutionen.
          </note>
          <note type="speaker">
            Anf. 16 MARIA ARNHOLM (L):
          </note>
          <note>
            Herr talman! Det finns mycket att oroa sig över. Det finns all
            anledning att oroa sig och uppröras över att män också far illa
            i nära relationer och att män våldtas och förtrycks. Jag är övertygad
            om att också dessa män har stor glädje av den debatt vi för nu.
          </note>
          <note>
            Det finns anledning att oroas och uppröras av att män också lider
            i ett ojämställt och könssegregerat samhälle. De får mycket sämre
            resultat i skolan. Mansrollen innebär ofta att man utsätts för
            och drabbas av våld och ohälsa. Det är också därför som liberaler
            har kämpat för jämställdhet i över 100 år.
          </note>
          <note>
            Det finns också anledning att oroa sig över det djupt mänskliga
            i att det, när man diskuterar jämställdhet och pekar ut män, är
            många män som stänger öronen. En av våra mest framstående jämställdhetsdebattörer
            och forskare, Anna Wahl, lärde mig detta när jag var ny som jämställdhetsminister:
            Vill du skapa verklig skillnad måste du prata så att alla också
            lyssnar.
          </note>
          <note>
            Detta skapar en del problem när vi tack vare metoo-berättelserna
            nu ser ett mönster som fyller på det vi redan v isste, nämligen
            att närmare 100 procent av dem som åtalas eller döms för våldtäkt
            är män och att de trakasserier som metoo-berättelserna vittnar
            om begås av män. Det finns ingen väg runt detta.
          </note>
          <note>
            Det är upp till alla oss feminister att hitta ett språkbruk eller
            ett sätt att prata om detta som gör att alla vill lyssna. Men
            vi kan inte oroa oss till tystnad. Jag vill gärna hylla det unga
            civilsamhället i form av Fatta-rörelsen, som ordnar killmiddagar
            här i kammaren under ledning av min liberala kollega Robert Hannah
            för att män ska börja prata om det.
          </note>
          <note>
            Jag tror att metoo-rörelsen och alla berättelser nu gör detta
            så tydligt att många öron öppnar sig. Väldigt många män vill inte
            vara en del av detta men behöver också sträcka på ryggen och ta
            avstånd och visa var de står. Det måste vi förvänta oss och våga
            kräva.
          </note>
          <note>
            Utöver stora och viktiga satsningar när det gäller sexualbrott
            och när det gäller den kunskap som måste finnas hos dem som företräder
            oss och ska verka för ett jämställt samhälle – i förskolan, i
            skolan, hos polisen, i rättsväsendet och inom vården – måste vi
            se till att det finns resurser för kunskap och utbildning. Regelverket
            är i stor utsträckning på plats. Det handlar nu om civilkurage,
            mod och kunskap.
          </note>
          <note>
            Men jag vill också gärna hålla med Rossana Dinamarca om att detta
            handlar om något större. Vi har fått syn på något som präglar
            hela vårt samhälle. Därför är frågorna om löneskillnader och orättvisa
            pensioner också väldigt viktiga i metoo-debatten. Rossana och
            jag förespråkar inte alltid samma lösningar här, men jag tror
            att det är väldigt viktigt att peka på att kampen också måste
            föras när det gäller ekonomisk jämställdhet.
          </note>
          <note>
            (Applåder)
          </note>
          <note type="speaker">
            Anf. 17 DÉSIRÉE PETHRUS (KD):
          </note>
          <note>
            Herr talman! Metoo-rörelsen bidrar till att påvisa att vackra
            ord här i kammaren om jämställdhet inte räcker. Det krävs också
            konkret handling. Det är här vi har den viktigaste uppgiften som
            lagstiftare: att försöka få en normerande effekt via lagstiftning.
          </note>
          <note>
            Vi kristdemokrater vill skärpa straffen för grova sexualbrott.
            Vi menar att sex alltid måste bygga på frivillighet. Därför är
            en samtyckeslag väldigt viktig. Vi vill också att förövarens oaktsamhet
            ska kunna bli straffbar, och vi vill att straffen för vålds- och
            sexualbrott generellt ska skärpas. Vi måste bli tuffare mot sexualbrott.
          </note>
          <note>
            Det är av största vikt att sexualbrottslagstiftningen erbjuder
            en rätts ­ säker och heltäckande kriminalisering av alla former
            av sexuella över ­ grepp. Även om bevisprövningen ofta är svår
            i sexualbrottsmål har den hittillsvarande lagstiftningen mött
            kritik för att inte erbjuda tillräckligt starkt skydd mot övergrepp.
          </note>
          <note>
            Under de senaste ca 20 åren har antalet polisanmälda våldtäkter
            mer än fyrdubblats i Sverige. Lagändringen har ökat anmälningsbenägenheten,
            men bedömningen är att brotten i faktiska tal också ökar. Antalet
            händelser som kan betecknas som sexualbrott uppgår i Nationella
            trygghetsundersökningen 2016 till 482 000 – det är det största
            antal som Brottsförebyggande rådet har uppmätt.
          </note>
          <note>
            Alliansregeringen skärpte i juli 2013 sexualbrottslagstiftningen,
            då man utvidgade våldtäkt till att även omfatta de fall där offret
            reagerar med passivitet. Dessvärre är det fortfarande alltför
            få brott som utreds adekvat och där lagföring kommer till stånd.
            Mörkertalet för våldtäkter beräknas vara mycket stort. Många kvinnor
            som har utsatts för våldtäkt väljer att inte anmäla. Det beror
            på många saker. Det kan handla om en misstro mot statliga institutioner
            och rättsväsendet. De kan uppleva att anmälan och en rättegång
            innebär alltför stora personliga kostnader och vara rädda för
            att utsättas för repressalier från gärningsmannen.
          </note>
          <note>
            Då är det viktigt att samhällets och rättsväsendets attityd gentemot
            våldtäktsoffer förändras genom kunskap och att rättsprocessen
            ska granska förövarens beteende i samband med en våldtäkt och
            inte offrets.
          </note>
          <note>
            Den 5 oktober 2016 överlämnade 2014 års sexualbrottskommitté
            sina slutsatser till regeringen. Kommitténs slutsatser öppnar
            för att samtycke ska kunna krävas och att det måste komma till
            uttryck att deltagande i en sexuell handling ska vara frivilligt.
            När denna kommitté har lagt fram förslag tror jag att det är viktigt
            att vi snarast kommer fram med samtyckes ­ lagstiftningen. Det
            är glädjande att regeringen har som målsättning att återkomma
            till riksdagen snarast möjligt.
          </note>
          <note>
            Jag skulle avslutningsvis vilja kommentera jämställdhetsmyndigheten.
            Jag hoppas naturligtvis att det förslag som regeringen har om
            att inrätta en jämställdhetsmyndighet ska löna sig och att det
            ska ge mer jämställdhet. Men jag ser det som problematiskt när
            man för att finansiera denna jämställdhetsmyndighet drar ned på
            verksamhet runt om i landet som jobbar mot sexuellt våld. Vi kristdemokrater
            har ett annat förslag om hur vi ska kunna jobba för att samordna
            olika insatser mot sexuellt våld. Det kommer vi att återkomma
            till i eftermiddag, när vi har en debatt om jämställdhet och integration.
          </note>
          <note>
            (Applåder)
          </note>
          <note type="speaker">
            Anf. 18 Statsrådet ÅSA REGNÉR (S):
          </note>
          <note>
            Herr talman! Den samhällsmodell som de flesta av oss står för
            bygger på att kvinnor liksom män förvärvsarbetar. Men metoo blottlägger,
            förutom övergrepp och trakasserier, att kvinnor – vuxna kvinnor
            med olika utbildningsbakgrund, också de med den högsta – alltför
            ofta befinner sig i beroendeställning, där de är beroende av män.
          </note>
          <note>
            Vi har stärkt diskrimineringslagstiftningen under vår tid i regeringen.
            För mig har det också varit viktigt att stärka stora sektorer
            på arbetsmarknaden där många kvinnor förvärvsarbetar, som äldreomsorg
            och socialtjänst, med medel från regeringen för att det ska kunna
            skapas bättre arbetsvillkor, vilket det i sin tur är parternas
            uppgift att säkra. Det handlar om att man ska kunna använda hela
            sin kompetens och att man ska kunna utveckla sig. Man ska framför
            allt ha bra arbetstider och bra villkor för att göra det jobb
            som man är utbildad till. Detta är viktigt för att bryta beroendeställningen.
          </note>
          <note>
            Parterna har förstås ett jättestort ansvar. Inte minst när det
            gäller trakasserier har arbetsgivarna ett mycket tydligt ansvar
            i lagstiftningen. På det möte som vi hade i förra veckan kom det
            fram att trakasserier förstås också vänds mot kvinnor som ofta
            har i uppgift att i första linjen träffa kunder, klienter och
            patienter, som dessvärre ibland står för trakasserier.
          </note>
          <note>
            Det är bra att många vill bidra till jämställdhetsarbetet. Jämställdhetsmyndigheten
            kommer inte att lösa alla stora problem som vi har diskuterat
            i dag, men det är ett viktigt steg för att samla de viktiga insatser
            som vi har diskuterat här. Myndigheten har färska pengar – det
            kan jag glädja oss med. Det har varit väldigt viktigt att satsa
            på denna myndighet på ett sätt som gör att den verkligen får muskler.
          </note>
          <note>
            Vi måste fortsätta med att stärka jämställdhetsarbetet, som vi
            har bestämt. Men vi måste också lägga fram fler skarpa förslag.
            Tack för att ni har gett oss hopp, ni som har deltagit i metoo!
          </note>
          <note>
            (Applåder)
          </note>
          <note type="speaker">
            Anf. 19 JESSICA POLFJÄRD (M):
          </note>
          <note>
            Herr talman! Jag vill passa på att tacka alla deltagare för en
            god debatt med ett gott tonläge och en gemensam syn i fråga om
            att politiken här måste bidra för att det ska kunna bli en förändring
            i fortsättningen.
          </note>
          <note>
            För mig är Moderaterna Sveriges viktigaste politiska kraft för
            frihet. Våra värderingar grundar sig i och handlar om individuell
            frihet men också om ett gemensamt ansvar. Jämställdheten är en
            frihetsfråga, och metoo-rörelsen tar upp brister i den svenska
            jämställdheten. Därför är detta viktigt för oss moderater.
          </note>
          <note>
            Vi backar inte från problemen. Vi backar inte från jämställdheten.
            Men vi kommer alltid att backa alla dessa modiga kvinnor som har
            delat med sig av sin historia. I dagsläget är det över 50 000
            kvinnor som har skrivit på något av metoo-uppropen.
          </note>
          <note>
            I ett av världens mest jämställda länder ska ingen behöva utsättas
            för sexuella trakasserier eller våld. Det är tydligt att vi gemensamt
            måste ta krafttag, och vi behöver prata mer om jämställdhet och
            respekt mellan människor – i skolan, i politiken, på arbetsplatsen
            och i samhället. Låt oss fortsätta våra gemensamma ansträngningar
            för att jämställdheten ska bli en självklar del av vårt samhälle
            och för att politiken aldrig ska glömma att sätta jämställdheten
            i fokus.
          </note>
          <note>
            Jag är tacksam för den här debatten. Jag ser den som ett startskott
            för att vi ska kunna höja ambitionerna när det gäller svensk jämställdhet.
            Det vi gör i dag spelar roll och är avgörande för hur jämställdheten
            kommer att fortsätta att hanteras för kommande generationer.
          </note>
          <note>
            (Applåder)
          </note>
          <note type="speaker">
            Anf. 20 PAULA BIELER (SD):
          </note>
          <note>
            Herr talman! Det finns mycket att säga. Vi skulle säkert kunna
            debattera i flera timmar till. Vi kommer, precis som Désirée nämnde,
            att ha en debatt i eftermiddag om bland annat jämställdhetsmyndigheten.
            Den gäller hela politiken på jämställdhets- och integrationsområdet.
          </note>
          <note>
            Det finns definitivt saker som politiken kan göra. Men jag tror
            och hop ­ pas att vi också kommer att vara vaksamma på baksidorna.
            En samtyckes ­ lagstiftning är något som jag personligen länge
            har tyckt varit vettigt, inte minst för den normerande effekt
            den ska ha. Det ska vara självklart att om du ligger med någon
            är det för att den vill ligga med dig och inget annat.
          </note>
          <note>
            Men det finns också risker om man lyfter fram detta som lösningen
            på problematiken: att detta kommer att göra att alla som i dag
            inte blir dömda blir dömda. Vi vill ju bevara rättssäkerheten.
            Åtminstone jag vill bevara en rimlig bevisbörda. Är vi inte tydliga
            med detta finns risken att ännu fler känner sig svikna ännu en
            gång när de tror att enbart deras vittnesmål kommer att kunna
            få förövare dömda. Det är därför det är oerhört viktigt att man
            lägger fokus på just normerande effekter. Det handlar om tydliga
            samtal och om att vara extremt tydlig med var gränserna går. Jag
            ska vara tydlig mot alla jag möter och säga var mina gränser går.
            Jag ska också vara tydlig med att jag är villig att lyssna på
            var deras gränser går.
          </note>
          <note>
            I dessa diskussioner och vid individuella samtal har det funnits
            många saker som flera gånger har gjort mig upprörd. Jag har hört
            kvinnor som har hävdat sin rätt att säga nej och ändå tycka om
            det, utan att ta någon som helst hänsyn till att man i så fall
            bör vara tydlig mot sin partner och säga att man själv tycker
            om det här och har gett sitt tillstånd i förväg. Det finns andra
            som tycker att det är okej att några män blir oskyldigt dömda
            nu, för vi kvinnor har ju lidit under så lång tid. Men nej, det
            är inte okej.
          </note>
          <note>
            Jag är övertygad om att vi kommer tillbaka till dessa frågor
            under lång tid framöver. Jag vill avsluta med att tacka alla dem
            som vägrar att vara tysta, vare sig det handlar om offer, om dem
            i deras närhet som ser dem eller om dem som faktiskt har frågat:
            Är det okej att jag rör dig så här?
          </note>
          <note type="speaker">
            Anf. 21 JANINE ALM ERICSON (MP):
          </note>
          <note>
            Herr talman! Först vill jag säga några ord om samtyckeslagstiftningen.
            Det finns nog inte någon som tror att den är hela lösningen på
            problemet, och det är tydligt att man inte sänker kraven på bevisföring.
            Det är viktigt att understryka. Jag tror ändå att den kommer att
            fånga upp många delar som nu missas.
          </note>
          <note>
            Debatten i dag har varit viktig och givande. Jag vill passa på
            att tacka Vänsterpartiet, som tog initiativ till den. Många olika
            aspekter på problematiken och omfattningen har kommit fram. De
            olika partierna ser lite olika på lösningarna. Vad som är oerhört
            hoppfullt är allas vilja och engagemang att förändra på området.
            Det är nog nu.
          </note>
          <note>
            Övergrepp är ett uttryck för makt och dominans. Trots att Sverige
            är ett av världens mest jämställda länder visar metoo att vi fortfarande
            har en lång väg att gå. Kampen måste fortsätta föras på många
            fronter. Den behöver föras i denna kammare, speciellt när pengar
            fördelas i statens budget, vilket flera har varit inne på. Den
            behöver föras i polisens prioriteringar, vilket också är en oerhört
            viktig del. Den behöver föras på arbetsplatserna, så att man tar
            tag i det som kommer fram, liksom i rättssalarna, i skolan och
            hemma vid köksborden.
          </note>
          <note>
            Vi ska ha respekt för varandra och nolltolerans mot övergrepp
            och våld. Nu är tid för förändring. Tillsammans kan vi åstadkomma
            den. Jag tycker att det känns som att vi har en sådan gemensam
            ambition.
          </note>
          <note type="speaker">
            Anf. 22 ANNIKA QARLSSON (C):
          </note>
          <note>
            Herr talman! Demokratiska rättigheter, ekonomisk frihet och kroppslig
            integritet är tre viktiga storheter för ett jämställt samhälle.
          </note>
          <note>
            För dig som tittar på den här debatten och vill veta vart man
            ska vända sig om man behöver stöd och hjälp finns Kvinnofridslinjen
            med telefonnummer 020 ‑ 50 50 50. Du kan ringa dygnets alla timmar,
            det kostar inget och samtalet syns inte på telefonräkningen. Socionomer
            och sjuksköterskor svarar på dina frågor. Du kan vara anonym,
            och du får råd och stöd om både hur du kan gå vidare och vart
            du kan vända dig.
          </note>
          <note>
            Telefonen finns för dig som själv är utsatt, för dig som är anhörig
            eller kanske misstänker att någon i din närhet är utsatt och för
            dig som i jobbet kommer i kontakt med något och behöver veta mer.
            Sprid gärna kunskapen! Telefonnumret är alltså 020 ‑ 50 50 50.
          </note>
          <note>
            Det som göms i snö kommer upp i tö. Många var det som trodde
            att det som var gjort var gömt och glömt för tid och evighet,
            men metoo har satt en samlad kraft i rörelse som ger oss möjlighet
            att aldrig mer acceptera det vi trodde att vi var tvungna att
            finna oss i. Nu är utmaningen att inte väja när du kommer för
            nära utan stå upp för människors lika värde, utan någon över-
            eller underordning.
          </note>
          <note>
            Det som är intressant nu är att vi kan se att vi har betydligt
            fler med oss. Om det tidigare var en samlad kvinnorörelse som
            förde debatt i frågorna har metoo nu fått upp ögonen hos många
            fler. När vi går in i nästa år, har slängt ut julgranen och ställt
            in det sista av glöggen kommer vi att fortsätta med arbetet för
            att se till att faktiskt göra skillnad. Då kommer vi att vara
            fler som har förstått hur utbrett det här är och som är beredda
            att göra skillnad. Tack för debatten!
          </note>
          <note>
            (Applåder)
          </note>
          <note type="speaker">
            Anf. 23 ROSSANA DINAMARCA (V):
          </note>
          <note>
            Som vi har konstaterat under debatten finns sexismen på samhällets
            alla arenor. På alla arenor finns även exempel på män som begår
            sexuella trakasserier och övergrepp. Även när det blir allmänt
            känt leder det för sällan till åtgärder. Det är alltid något annat
            intresse som väger tyngre än att ta sexuella trakasserier på allvar.
            Vi vet att personer i maktpositioner i flera fall har gått vidare
            till finare positioner när sexism har uppdagats.
          </note>
          <note>
            Metoo ställer krav på alla organisationer, såväl företag och
            offentlig verksamhet som föreningar och partier. De problem som
            finns överallt i samhället finns även hos oss i detta rum. Det
            finns ingen fredad zon. Metoo visar på vikten av att som organisation
            aldrig slå sig till ro och tro att man är färdig, inte heller
            riksdagen.
          </note>
          <note>
            Under de två månader som har gått sedan metoo-revolutionen drog
            igång har mycket vedervärdigt kommit fram i ljuset, både i världen
            och här i Sverige. Samtidigt som det finns en sorg i att se allt
            lidande och hur kvinnor har hållits nere finns det i rörelsen,
            som nu har vuxit fram, också något otroligt hoppingivande. Där
            finns en väldig kraft och ett starkt systerskap. Låt oss se till
            att detta leder till varaktig förändring! Låt oss se till att
            patriarkatet faller under vår livstid!
          </note>
          <note type="speaker">
            Anf. 24 MARIA ARNHOLM (L):
          </note>
          <note>
            Herr talman! Jag blev liberal feminist 1976. Då stod det ”I Folkpartiets
            Sverige är det ingen nackdel att vara kvinna”, och jag skulle
            rösta för första gången. Per Ahlmark talade om behovet av diskrimineringslagstiftning
            och att kvinnor var lika mycket värda som män. Jag fick också
            lära mig om en stolt liberal historia av allmän och lika rösträtt,
            särbeskattning och föräldraförsäkring. Jag har fått förmånen att
            ta vid och vara med och att som politiskt sakkunnig och så småningom
            som jämställdhetsminister få jobba för förbättrad föräldraförsäkring.
            Och Nyamko Sabunis kamp mot hedersförtrycket fick jag ta vidare.
          </note>
          <note>
            Jag känner mig på många sätt stolt över detta. Inte minst som
            jämställdhetsminister fick jag dock ibland frågan när jag var
            ute och talade: Varför går det så långsamt? Vi vet ju allt, och
            allting är på plats, men ändå händer inget.
          </note>
          <note>
            Till slut blir man svaret skyldig. Jag har funderat ganska mycket
            över varför det går så långsamt. Mitt svar har handlat om de väldigt
            djupgående strukturer som finns inom var och en och det vi hela
            tiden reproducerar mot bättre vetande. Jag har även pekat på förskolan
            och skolan som de ställe n där vi skulle kunna göra verklig skillnad.
          </note>
          <note>
            Därför har denna förfärliga metoo-debatt också ingett lite hopp,
            för jag tror på allvar att det djupast liggande, det förtryck
            som kommer oss allra närmast, har vi inte riktigt kunnat prata
            om. Jag tycker att vi ska tacka varandra för en viktig första
            debatt. Det enda som kan hota oss nu är att vi inte är uthålliga,
            att vi somnar om och lägger historierna på hög. Jag tror dock
            inte att metoo-uppropen kommer att låta oss göra det.
          </note>
          <note>
            (Applåder)
          </note>
          <note type="speaker">
            Anf. 25 DÉSIRÉE PETHRUS (KD):
          </note>
          <note>
            Herr talman! Arbetet för att förebygga och bekämpa våld i nära
            relatio ­ ner, våldtäkter och andra sexuella övergrepp, till exempel
            hedersrelaterat våld och förtryck, måste fortsätta. Det är viktigt
            att vi identifierar och vidtar fler konkreta åtgärder ur förebyggande,
            skyddande och straffande synvinkel.
          </note>
          <note>
            Nu är det viktigt att vi fortsätter att lyssna på de berättelser
            som har kommit fram, så att vi inte glömmer vad vi har hört och
            vad vi behöver åtgärda.
          </note>
          <note>
            Många av de utsatta kvinnorna är dubbelt utsatta, det vill säga
            de är utsatta och kan inte söka hjälp. Jag tänker på dem som är
            utsatta för hedersrelaterat våld. Det är bra att Vänsterpartiet
            har lyft upp debatten i dag, men det är anmärkningsvärt att Vänsterpartiet
            inte lyfter fram denna grupp, som har så svårt att höras, mer.
            Dubbelt utsatta kvinnor, som ofta lever i våra förorter, kommer
            inte till tals. Låt oss inte glömma det arbete som behöver göras
            på det området.
          </note>
          <note>
            Herr talman! Det krävs att vi inte blundar för våld mot kvinnor,
            varhelst det uppstår. Jag har arbetat med jämställdhetsfrågor
            i över 30 år i politiken. Mycket positivt har hänt. Men metoo
            och alla de berättelser vi hör visar att arbetet inte är över.
            Jämställdhetsarbetet och arbetet för allas mänskliga rättigheter
            kräver att vi fortsätter att hålla frågan högt på vår dagordning
            i våra familjer, ute i samhället, i skolor och i riksdagens kammare.
          </note>
          <note>
            Tack för en bra debatt!
          </note>
          <note>
            (Applåder)
          </note>
          <note type="speaker">
            Anf. 26 Statsrådet ÅSA REGNÉR (S):
          </note>
          <note>
            Herr talman! Jag har flera gånger sagt att metoo trots allt ger
            mig stort hopp. Det är just för att kvinnorna i metoo har blottlagt
            varför det går så långsamt. Det handlar om makt.
          </note>
          <note>
            Den jämställdhetspolitiska historien visar att jämställdhet tar
            steg när beslut fattas om åtgärder vars syfte är just jämställdhet.
            Problemet för dem som har drivit frågorna har ofta varit att de
            just därför möts av mothugg, ibland förlöjligande och att frågorna
            blir kontroversiella när makten flyttas. Det har varit fråga om
            reformer som abortlagstiftning, särbeskattning och föräldraförsäkring,
            och det är fråga om förslag på sådant som ger drivkrafter för
            både kvinnor och män att vara föräldrar.
          </note>
          <note>
            Jag är glad över debatten , eftersom den visar ett starkt stöd
            för ett aktivt jämställdhetsarbete med konkreta beslut. Jag företräder
            en feministisk regering, och det förpliktar. Jag ställer höga
            krav på mig själv, på regeringen och på våra samarbetspartner
            på att vi ska lägga fram konkreta förslag som flyttar fram positionerna
            för att livet ska bli jämställt, vilket kvinnor och flickor i
            metoo efterfrågar med så hög, klar och tydlig röst.
          </note>
          <note>
            Jag är därför glad för allvaret i debatten. Jag tycker att den
            skapar en möjlighet att arbeta på detta sätt under resten av mandatperioden
            och in på 2020-talet. Jag hoppas det. Tack till alla för deltagandet,
            och tack till Vänste rpartiet för att ni tog initiativet till
            denna debatt.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 10.43 på förslag av andre vice talmannen
            att ajournera sammanträdet till kl. 11.00, då arbetsplenum skulle
            börja.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 11.00.
          </note>
          <note>
            § 2 Avsägelse
          </note>
          <note>
            Talmannen meddelade att Pernilla Stålhammar (MP) avsagt sig uppdragen
            som ledamot i utrikesutskottet och i utrikesnämnden samt som suppleant
            i försvarsutskottet och i EU-nämnden.
          </note>
          <note>
            Kammaren biföll dessa avsägelser.
          </note>
          <note>
            § 3 Meddelande om frågestund
          </note>
          <note>
            Talmannen meddelade att frågestund skulle äga rum torsdagen den
            14 december kl. 14.00 .
          </note>
          <note>
            § 4 Anmälan om faktapromemoria
          </note>
          <note>
            Talmannen anmälde att följande faktapromemoria om förslag från
            Europeiska kommissionen hade kommit in och överlämnats till utskott:
          </note>
          <note>
            2017/18:FPM27 Ändrat Gasmarknadsdirektiv KOM(2017) 660 till näringsutskottet
          </note>
          <note>
            § 5 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Socialförsäkringsutskottets betänkanden
          </note>
          <note>
            2017/18:SfU2 Utgiftsområde 11 Ekonomisk trygghet vid ålderdom
          </note>
          <note>
            2017/18:SfU3 Utgiftsområde 12 Ekonomisk trygghet för familjer
            och barn
          </note>
          <note>
            Finansutskottets betänkande
          </note>
          <note>
            2017/18:FiU28 Extra ändringsbudget för 2017 – kapitaltillskott
            till Postnord AB
          </note>
          <note>
            Miljö- och jordbruksutskottets betänkande
          </note>
          <note>
            2017/18:MJU1 Utgiftsområde 20 Allmän miljö- och naturvård
          </note>
          <note>
            Utrikesutskottets betänkande
          </note>
          <note>
            2017/18:UU3 Riksrevisionens rapport om exportkontrollen av krigsmateriel
          </note>
          <note>
            § 6 Näringsliv
          </note>
          <note>
            Näringsutskottets betänkande 2017/18:NU1
          </note>
          <note>
            Utgiftsområde 24 Näringsliv (prop. 2017/18:1 delvis)
          </note>
          <note>
            föredrogs.
          </note>
          <note type="speaker">
            Anf. 27 LARS HJÄLMERED (M):
          </note>
          <note>
            Herr talman! Lokal vattenrening, vindkraftstorn i trä, odling
            av kiselalger och smart övervakning av kommunala va -nät – det
            är några av de tekniker och områden som de entreprenörer jag mötte
            på Chalmers förra veckan arbetar med. De utgår från lite olika
            samhällsproblem och har lite olika lösningar. Gemensamt är dock
            att de alla bär på en ambition och en dröm om att just deras företag
            ska växa och bli något stort och betydelsefullt. De odlade algerna
            kan till exempel ersätta farligare ingredienser i solkräm, men
            de kan också öka effektiviteten i solceller.
          </note>
          <note>
            Detta är exempel på företag, startups, där det sker ett nära
            samarbete mellan forskning och forskningsresultat med några av
            de mest drivna entreprenörerna i Sverige i en av de främsta miljöer
            vi har, på Chalmers.
          </note>
          <note>
            Chalmersexemplen visar på saker som är bra och fungerar bra i
            Sverige: framstående lärosäten, spännande forskningsresultat och
            duktiga entreprenörer. Vi vet också att merparten av alla nya
            jobb kommer i mindre företag som startar och växer till. Det är
            därför viktigt att man ger rätt förutsättningar.
          </note>
          <note>
            Sverige gynnas och hjälps nu, herr talman, av en högkonjunktur.
            Det går bra, inte minst i min hemstad Göteborg, där vi ser att
            det säljs otroligt många Volvobilar och görs stora satsningar
            på framtida fordonsutveckling inom områden som elektrifiering,
            hybridisering och autonoma fordon. Det är bra för Göteborg och
            för Sverige. Konjunkturen innebär också att många människor som
            står en bit från arbetsmarknaden får bättre förutsättningar att
            komma in.
          </note>
          <note>
            Bortom konjunkturläget är det, tror jag, herr talman, viktigt
            att vi som politiska ledare både kan glädjas åt och dra lärdom
            och nytta av högkonjunkturen men också har förmågan att tala klartext
            om problem och utmaningar som Sverige möter under de kommande
            åren.
          </note>
          <note>
            En sak som vi inte har lyckats lösa under denna mandatperiod
            är bostadsbristen. Jag hade önskat att det hade kunnat ske, av
            flera skäl. Inte minst hindrar bostadsbrist företag att växa.
            Tyvärr fanns inte den politiska vilja som krävdes för detta.
          </note>
          <note>
            Blickar vi en bit framåt finns det ett par lite större utmaningar
            och problem för Sverige. Det första är integrationen. Vi vet att
            många människor har kommit till Sverige. Alla får inte stanna;
            många får det. Detta är en jättestor utmaning för Sverige.
          </note>
          <note>
            Vi vet alla hur viktigt jobbet är för integrationen och för inkomsten,
            språket och sammanhanget. Moderaterna och kollegorna i Alliansen
            har ett paket för jobb och integration, med ett antal reformer:
            tredubblat RUT-avdrag, ny anställningsform, inträdesjobb om det
            inte löser sig med partsförhandlingarna, rimliga skatteregler
            för småföretagare och entreprenörer och ett kraftigt regelförenklingspaket.
          </note>
          <note>
            Ett andra område, herr talman, är konkurrensen och konkurrenskraften
            på sikt. Konkurrensen hårdnar, och det är inget nytt att svenska
            företag får konkurrera hårt med andra delar av världen eller att
            det är tufft både hem ­ ma och längre bort. Men vi ser också att
            andra länder och regioner växer till och investerar tungt i forskning
            och utbildning. Länder som tidigare kunde tävla med lite lägre
            löner har nu lösningar som är lika innovativa och tekniskt avancerade
            som de m som de främsta svenska ingenjörerna kan komma med.
          </note>
          <note>
            Detta manar till eftertanke, insikt och politiskt agerande. Vi
            måste inom politikens olika områden fundera på vad vi kan göra
            för att på olika sätt lyfta Sverige. Vi måste fortsätta jämföra
            oss med andra och i en sådan jämförelse få en insikt om att vi
            när det gäller utbildning måste ha längre skoldagar, högre förväntningar
            på eleverna och mer matematik i skolan samt få in programmering
            som ett skolämne. Vi måste också komma till insikt om att skattenivåerna
            och villkoren för både företagare och medarbetare måste vara rimliga
            och uppmuntra flit och duglighet.
          </note>
          <note>
            Vi måste också se att digitalisering är kärnan i konkurrensen
            och konkurrenskraften. Den innebär möjligheter och en omställning
            i Sverige på sikt, och vi ser också stora satsningar, vilket är
            väldigt roligt. Till exempel har Wallenbergstiftelserna valt att
            avsätta stora pengar, ungefär 1 miljard kronor, till Linköpings
            universitet för forskning om artificiell intelligens, och ytterligare
            ungefär 600 miljoner kronor till Chalmers för forskning om kvantteknologi.
            Detta är jättespännande!
          </note>
          <note>
            Men i detta sammanhang måste vi också lyfta blicken och se att
            man i andra länder gör närmast enorma satsningar. Exempelvis väljer
            de tre största telekomoperatörerna i Kina att de kommande åren
            investera ungefär 180 miljarder dollar i 5G-teknik. Detta innebär
            att det är svårt för oss i Sverige att konkurrera med pengar med
            sådana länder som Kina eller USA.
          </note>
          <note>
            Vi måste snarast fundera på vår roll i sammanhanget och hur vi
            kan dra nytta av Sverige och svenska fördelar. McKinsey har till
            exempel påpekat att man , om man skulle dra nytta av alla möjligheter
            med digitaliseringen i Sverige , skulle kunna effektivisera offentlig
            sektor med bortåt 300 miljarder kronor. Det är förödande att vi
            samtidigt har en debatt som handlar om att stoppa entreprenörskap
            och innovation i välfärdsverksamheten.
          </note>
          <note>
            En sak vi vill göra är en satsning på ett forskningsinstitut
            för tillämpad artificiell intelligens. Det skulle kunna komplettera
            det som lärosäten och näringsliv gör. Man gör inte allt, men man
            kan fokusera på saker som tillämpning, vilka system som behövs,
            hur man gör och gränsytan mellan teknologi, ekonomi och juridik.
            På det sättet skulle man kunna bidra till att Sverige kan ta en
            ledande position när det gäller tillämpad AI i framtiden.
          </note>
          <note>
            Vi bör också för konkurrenskraftens skull, herr talman, över
            tid fokusera på att locka fler duktiga personer till Sverige för
            att studera, forska, starta företag eller investera pengar. Ett
            bra första steg är att försöka sätta stopp för de helt orimliga
            utvisningar av duktiga it-tekniker och andra som har skett och
            som sker; de kastas ut på grund av småfel.
          </note>
          <note>
            Sverige är också ett land som är väldigt beroende av både handel
            och transporter. Sedan flera år lider Sverige av förödande hamnproblem
            i Göteborg. Häromveckan kom beskedet att företaget ACL efter 50
            år, bland annat med hänvisning till hamnproblemen, slutar att
            köra en direktlinje mellan Göteborg och amerikanska östkusten.
            Dit går rätt mycket av den svenska varuexporten, så detta är riktigt
            illa för Sverige.
          </note>
          <note>
            Moderaterna har sträckt ut en hand till regeringen. Vi är beredda
            att sitta ned för att omgående lösa hamnproblemen. Jag hoppas
            att regeringen har den politiska viljan.
          </note>
          <note>
            En tredje stor fråga under de kommande åren, herr talman, är
            trygghet, eller snarare otrygghet. Människor ska kunna lita på
            att statens grunduppgifter fungerar; det kan man inte fullt ut
            i dag. Företagare drabbas av saker som bedrägerier och smash-and-grab
            men får i Löfvens Sverige beskedet att det inte är lönt att anmäla
            begångna brott. Detta är inte rimligt.
          </note>
          <note>
            För att kunna återupprätta trygghet och tilltro har Moderaterna
            föresla ­ git den största trygghetssatsningen i Sverige på 20
            år, med fler poliser med bättre betalt, en rad straffskärpningar
            och bättre möjligheter till kamera ­ övervakning. Företagare och
            entreprenörer är hjältar. De måste känna trygghet i sin vardag
            för att kunna göra nödvändiga investeringar, som kan ge de nya
            jobben och säkra välfärdens finansiering.
          </note>
          <note>
            När det gäller utvecklingen de senaste åren har Svenskt Näringsliv
            gjort en stor undersökning bland företagare i landet och frågat
            hur de upplever villkoren för att starta och driva företag i Sverige.
            De senaste tre åren under Mikael Dambergs ledning upplever två
            av tre företagare att det blivit krångligare att starta och driva
            företag. Jag tror inte, herr talman, att det alltid per se har
            blivit krångligare utan att det rör sig om en upplevd känsla.
          </note>
          <note>
            Mycket går bra i Sverige, men man upplever att en hel del besked
            och beslut gällande skatter och upphandling och på andra områden
            har gått i fel riktning. Det pågår till exempel en förödande diskussion
            om vinster i välfärden – om att trycka undan viktig välfärdsverksamhet
            när den behövs.
          </note>
          <note>
            Vi moderater har tillsammans med våra kollegor i Alliansen en
            idé om att försöka vända denna negativa utveckling. Vi har gemensamma
            idéer, reformer och program för att stegvis utveckla Sverige och
            göra det till ett bättre land för företagsamma personer, så att
            tanke och handling hänger ihop när vi talar gott om företagare.
          </note>
          <note>
            (Applåder)
          </note>
          <note type="speaker">
            Anf. 28 JOSEF FRANSSON (SD):
          </note>
          <note>
            Herr talman! Det har nu gått så pass lång tid in i mandatperioden
            att det kan vara dags att summera lite grann – att göra en krönika,
            om man så vill. Det är sista gången denna mandatperiod som vi
            ska debattera statsbudgetens utformning inom utgiftsområde 24
            Näringsliv. Trots att vi har åtta partier i Sveriges riksdag,
            varav två sitter i regeringen, kan man konstatera att det finns
            bara en reservation i detta betänkande, och den är från Sverigedemokraterna.
            Det finns alltså ett enda alternativ till regeringens förslag
            att rösta på vid voteringen i morgon, och det är ett alternativ
            mot regeringens skattehöjarpolitik och för fler nya och växande
            företag. Självfallet yrkar jag bifall till denna reservation.
          </note>
          <note>
            Herr talman! Som jag antydde lite grann i min inledning har vi
            under denna mandatperiod haft en exceptionellt svag opposition.
            Vid decemberöverenskommelsen bestämde man sig för att ge en ytterst
            svag minoritetsregering, med svaghet för marxistiska lösningar
            på dagens samhällsproblem, fritt spelrum i upp till åtta år. Sedan
            dess har vi haft fyra allianspartier vilkas företrädare varje
            dag går till jobbet med målet att få igenom så lite politik som
            möjligt.
          </note>
          <note>
            I min värld är detta ett horribelt sätt att förvalta väljarnas
            förtroende. Vi i Sverigedemokraterna har i alla fall gång efter
            annat gett allianspartierna chansen att fälla sittande regering.
            Det har de dock varit föga intresserade av.
          </note>
          <note>
            Centerpartiets ledare Annie Lööf sa inför valet 2014 att hon
            hellre skulle äta upp sin sko än att agera stödparti åt Stefan
            Löfven. Om Annie Lööf har ätit några skor eller inte känner jag
            faktiskt inte till – jag har inte riktigt den insynen i Centerpartiet
            – men hon har i alla fall varit en garant för att den socialistiska
            regeringen har kunnat sitta kvar. Det står helt klart.
          </note>
          <note>
            Samma sak är det med socialliberalerna och feministerna i Liberalerna.
            Jan Björklund har signalerat att man avser att stötta ett fortsatt
            socialistiskt styre under nästa mandatperiod hellre än att bete
            sig som en vuxen människa och sitta ned vid ett bord och diskutera
            politik med min egen partiledare.
          </note>
          <note>
            En sådan impotent opposition torde sakna motsvarighet såväl historiskt
            som internationellt.
          </note>
          <note>
            Herr talman! Socialistregeringen däremot har levererat. Det kanske
            inte blev så himla mycket med den nyindustrialiseringsstrategi
            som man gjorde ett stort nummer av i valrörelsen. Däremot har
            man levererat nya skatter som slår mot svenska företag, inte minst
            elektronikskatten som infördes för en tid sedan och som är så
            illa genomtänkt att man nästan trillar av stolen av förundran.
            Likaså driver man på för en klimatpolitik där det övergripande
            målet tycks vara att driva ut all industriell verksamhet ur landet.
            Man har också levererat en planekonomisk energistrategi, som man
            till och med har lyckats lura med Moderaterna på. Då får jag bara
            säga: Snyggt jobbat, Löfven! Att detta kommer att slå mycket hårt
            mot det svenska företagsklimatet behöver man knappast vara någon
            Einstein för att räkna ut.
          </note>
          <note>
            Herr talman! Jag misstänker att vi om en liten stund kommer att
            få höra representanter för regeringspartierna stå här i talarstolen
            och ta på sig äran av den globala högkonjunkturen. De kommer självfallet
            inte att uttrycka sig på det sättet. Men jag känner mig tämligen
            säker på att de kommer att klappa sig själva på axeln för till
            exempel den sjunkande arbetslösheten och farten i den svenska
            industrin. De kommer kanske också att ta på sig äran för att efterfrågan
            på produkter i svensk industri är så stor att man inte mäktar
            med att leverera allt som kineserna vill ha. Vi har yttrandefrihet,
            och det är klart att det inte är någonting som jag på något sätt
            vill ändra på. Men jag menar att det kanske inte nödvändigtvis
            behöver vara sant bara för det.
          </note>
          <note>
            När jag har besökt industriföretag med tillväxtpotential i Sverige
            har det snarare varit så att man menar att regeringens passivitet
            har varit ett hinder för att man ska kunna expandera sin verksamhet.
          </note>
          <note>
            Herr talman! Sverigedemokraterna har gått in i en ny fas under
            denna mandatperiod. Under den förra mandatperioden kunde vi uttala
            självklarheter som att himlen är blå eller vad som helst. Då skulle
            minsann alla de andra sju partierna argumentera emot och säga
            att den kanske var grön eller någonting helt annat. Riktigt så
            är det inte längre. Under denna mandatperiod har det i stället
            hänt någonting, och nu har kopieringsmaskinerna börjat gå varma.
            Inte mig emot, det är jättekul om andra partier anammar Sverigedemokraternas
            politik. Men det är ganska imponerande med vilken fart som kanske
            framför allt Moderaterna och Socialdemokraterna har börjat anamma
            vår politik. Ibland har det faktiskt varit ganska tragikomiskt
            att skåda. Ofta har Moderaterna gått först, vänt 180 grader i
            en fråga för att en vecka senare angripa Socialdemokraterna för
            att dessa inte har sett ljuset, givetvis utan att låtsas som att
            det finns ett annat parti, nämligen mitt eget, som kanske har
            tyckt så under ett antal decennier.
          </note>
          <note>
            Nu ska jag tillstå att det nyss sagda kanske inte primärt handlar
            om frågor som vi behandlar i näringsutskottet. Men även i vårt
            utskott har vi kunnat se klara närmanden till delar av vår politik.
          </note>
          <note>
            När Sverigedemokraterna till exempel presenterade sin strategi
            för svensk industri i en vårbudgetmotion dröjde det mindre än
            ett halvår tills Moderaterna hade en industrimotion som var mer
            eller mindre en nedkortad karbonkopia. Återigen: Detta är någonting
            som vi naturligtvis välkomnar. Vi tycker att industripolitiken
            är superviktig. Den är motorn i svensk ekonomi, och den är helt
            vital för många bruksorter och landsbygdsorter utanför stora storstäder.
          </note>
          <note>
            Herr talman! Som kanske har framgått har Sverigedemokraterna
            tagit på sig ledartröjan vad gäller politik till gagn för svensk
            industri, som vi alltså menar är motorn i svensk ekonomi.
          </note>
          <note>
            Vi har också lyft fram regelförenklingsfrågorna. Där menar jag
            att allianspartierna ett tag verkligen tappade momentum. Men nu
            är dessa frågor uppe på dagordningen igen. Tyvärr måste jag konstatera
            att vi inte har fått särskilt mycket gehör i den mycket vitala
            frågan om energipolitiken. Det är tragiskt att se att vi måste
            köra energiområdet i botten innan vi kan rensa det från politiskt
            korrekta dogmer som inte har så att säga med fysikens lagar att
            göra.
          </note>
          <note>
            Jag kan dock stolt konstatera att allt fler egenföretagare har
            hittat Sverigedemokraternas politik för små och växande företag,
            detta inte minst då vi gör rejäla satsningar på att sänka lönekostnaderna
            för de först anställda. Vi är också betydligt mer återhållsamma
            vad gäller att straffbeskatta och subventionera saker som vi gillar
            respektive inte gillar och hålla på och störa ut marknadens krafter.
          </note>
          <note>
            Ett av alla de reformförslag som vi har för en växande arbetsmarknad
            är en ny typ av starta-eget-bidrag som vi kallar starta-eget-bidrag
            för yrkesverksamma. Vi menar nämligen att de bästa företagsidéerna
            kanske inte nödvändigtvis återfinns hos dem som har varit långtidsarbetslösa.
            Vi vill ge den som är yrkesverksam på ett företag och kanske har
            en kanonbra affärsidé, men som inte känner att man har en sådan
            trygghet att man vågar lämna jobbet för att pröva vingarna, en
            knuff för att pröva vingarna. Därför lägger vi en ganska ansenlig
            satsning på just denna nya typ av starta-eget-bidrag.
          </note>
          <note type="speaker">
            Anf. 29 LARS HJÄLMERED (M) replik:
          </note>
          <note>
            Herr talman! Under de kommande åren menar jag att Sverige kommer
            att möta ett antal lite större samhällsutmaningar och problem.
            Vi försöker för vår del ägna rätt mycket tid åt dem. Det handlar
            om integration, konkurrenskraft och så vidare. Vi får glädjas
            över att det är ett bra konjunkturläge just nu och fundera på
            kommande problem och utmaningar. Det är det seriösa sättet att
            fundera, om vi menar allvar med att fortsätta att göra Sverige
            bättre.
          </note>
          <note>
            Jag tycker att det som Josef Fransson sa var symtomatiskt, nämligen
            att det stora samhällsproblemet för honom och Sverigedemokraterna
            är att det emellanåt kunde vara en överlappning när vi lägger
            fram ett konkret politiskt förslag som Sverigedemokraterna råkar
            hålla med om, eller att Josef Fransson har sagt något i en debatt
            någon gång som statsrådet Damberg sedan råkar genomföra och att
            detta då är det stora samhällsproblemet.
          </note>
          <note>
            Herr talman! Det som jag vill komma in på är en helt annan fråga.
            Josef Fransson kommer från Skövde, och i Skövde finns Volvo. Volvo
            har där världens största dieselmotorfabrik för stora dieselmotorer.
            En stor del av det som de producerar går på export. Jag tycker
            att en problematisk del för Josef Fransson och Sverigedemokraterna
            är motståndet mot EU och EU-medlemskapet.
          </note>
          <note>
            Vi ser nu vad som har hänt i och med brexit och att Storbritannien
            är på väg att lämna EU – vilket kaos och vilken oreda det blir
            i sammanhanget. Det är alltså fullt legitimt att ha den åsikten
            – jag ska vara tydlig med det – men det visar också på nackdelar.
            EU är inte perfekt på något sätt, men när man är inne i hela brexitprocessen
            kan vi se hur stökigt det är till exempel på den irländska ön,
            mellan Nordirland och Irland. Hur ska detta med gränsövergångar
            fungera? Hur ska man hantera EU:s tullunion?
          </note>
          <note>
            Den enda gemensamma nämnaren i det alla experter säger i sammanhanget
            är att det kommer att bli sämre. Det kommer att bli sämre för
            svenskar som bor och arbetar i Storbritannien och sämre för svenska
            företag. Det är likadant för brittiska företag om de ska finnas
            på den gemensamma marknaden. Därför undrar jag, Josef Fransson:
            Varför vill du, som ändå kommer från Skövde och med tanke på de
            effekter det skulle kunna få om Sverige lämnar EU, så tydligt
            försämra för svenska företag genom att lämna Europeiska unionen?
          </note>
          <note type="speaker">
            Anf. 30 JOSEF FRANSSON (SD) replik:
          </note>
          <note>
            Herr talman! Jag tackar Lars Hjälmered för frågorna; jag tror
            att det är ungefär den femte debatten i rad som jag får nästan
            samma fråga från Lars Hjälmered. Som jag har sagt vid ett flertal
            tillfällen vid det här laget är Sverigedemokraterna för en frihandelsunion
            även fortsatt. Vi vill ha ett Europasamarbete på en rad områden.
            Vi är dock emot den överstatlighet och de Europas förenta stater
            som en viss Martin Schulz, var det väl, gick ut med här i dagarna.
          </note>
          <note>
            Vi har lite olika syn på EU, och jag tror att dagens EU måste
            falla om vi ska återfå vår frihet. Jag kan faktiskt inte förstå
            varför Moderaterna anser sig behöva överförmyndare som bestämmer
            alltifrån stort till smått. Varför behöver man överförmyndare
            nere i Bryssel? Är vi inte kloka nog i denna församling att fatta
            kloka beslut?
          </note>
          <note>
            Jag tror nog att svenska folket skulle uppskatta ifall det är
            de politiker de har möjlighet att rösta fram som faktiskt bestämmer
            över deras öde. Så ser det nämligen inte ut i dag. I dag har vi
            makthavare nere i Bryssel som bestämmer både stort och smått.
            Svenska folket har inte valt dem, och svenska folket kan inte
            heller avsätta dem. Det ser jag som ett otroligt stort problem.
          </note>
          <note>
            Jag har suttit vid sidan av Lars Hjälmered i utskottsarbetet
            här i riksdagen under ganska många år, och jag vet hur Moderaterna
            verkligen driver på för att EU inte ska ta över svenska skogsfrågor.
            Det har varit det viktiga. Men den dag när EU tar skogsfrågorna
            och skogspolitiken ifrån Sverige kommer Moderaterna inte att bli
            EU-kritiska, utan då tar man det. Gång på gång tar man alla dessa
            dåliga saker med Bryssel och EU. Varför inte göra om, göra rätt
            och göra detta till en ren frihandelsunion?
          </note>
          <note type="speaker">
            Anf. 31 LARS HJÄLMERED (M) replik:
          </note>
          <note>
            Herr talman! Abortlagstiftningen och skogspolitiken tycker jag
            är två tydliga exempel på frågor som bäst beslutas här i kammaren
            och inte i Bryssel. Det är en tydlig uppfattning som inte bara
            Moderaterna har i svensk politik.
          </note>
          <note>
            EU är alltså ingen perfekt organisation på något sätt, utan den
            måste vårdas och utvecklas. Men vi ska vara tydliga med att den
            trots alla sina brister innebär otroliga möjligheter för svenska
            ungdomar, som till exempel kan arbeta i ett annat land eller till
            svenska villkor plugga på universitet i Frankrike eller Italien.
            Den innebär också möjligheter med den inre marknaden. Det måste
            filas på och utvecklas, men jag skulle säga att en slutsats för
            oss är att vårda detta med den digitala inre marknaden och ta
            vara på de möjligheter som kommer med digitaliseringen.
          </note>
          <note>
            Här ligger också en skillnad, herr talman. När vi säger att det
            inte är perfekt men att vi vill vårda, utveckla och finnas kvar
            i den här klubben och i det här sammanhanget är Josef Franssons
            besked att man ska lämna EU. Nu när britterna är inne på detta
            ser vi att det blir kaos och oordning. Alla experter – Kommerskollegium
            och många andra – säger att det kommer att bli sämre. Det kommer
            att bli sämre för britterna, sämre för svenskar och sämre för
            svenska företag. Det kommer att bli krångligare med tullhantering
            och rörlighet.
          </note>
          <note>
            I förlängningen av det Josef Fransson och Sverigedemokraterna
            säger finns en swexit, det vill säga att Sverige ska lämna EU.
            Vad innebär det? Jo, det innebär till exempel att den viktiga
            dieselmotorfabriken i Skövde kommer att få – allt annat lika –
            sämre förutsättningar. Det slår mot de viktiga industrijobben
            i Skövde och Västergötland, och det är det jag har lite svårt
            att se. I talarstolen talar sig Josef Fransson varm för industrin
            och möjligheterna men missar samtidigt så fundamentalt den viktiga
            handelsmöjlighet som EU faktiskt innebär i sammanhanget. Varför?
          </note>
          <note type="speaker">
            Anf. 32 JOSEF FRANSSON (SD) replik:
          </note>
          <note>
            Herr talman! Det känns som att det blir lite rundgång i diskussionen
            och som att detta är frågor vi har diskuterat både en och två
            gånger tidigare.
          </note>
          <note>
            Lars Hjälmered hade bara två frågor som han tycker att vi kan
            behålla själva men som EU kanske vill ta över. Jag tycker dock
            att det är betydligt fler; jag tycker snarare att det är ungefär
            90 procent av alla frågor som hanteras nere i Bryssel och som
            man har makt över där som vi gott och väl skulle kunna klara själva.
            Ta bara en sådan sak som den helt makabra energiunion man ska
            investera så astronomiska summor i att jag knappt vågar säga dem,
            för om jag upprepar den siffran hamnar jag väl på You ­ tube i
            ett skämtklipp. Det är sådana otroliga summor – för en energipolitik.
          </note>
          <note>
            Vi behöver inte överrockar från Bryssel för att klara vår energipolitik.
            Jag tror inte att vi behöver överrockar nere i Bryssel för att
            klara vår arbetsmarknadspolitik, eller ens klimatpolitik eller
            någonting över huvud taget. När det gäller frihandel, däremot,
            har jag sagt att Sverigedemokraterna är positiva. Vi vill ha en
            frihandelsunion, och vi vill ha europeiskt samarbete kring standarder,
            kanske kemikalielagstiftning och sådant som är direkt kopplat
            till frihandel.
          </note>
          <note>
            Lars Hjälmered lyfte fram detta med britterna, och ”kaos” och
            ”oordning” var två ord som användes. Jag säger att EU:s maktfullkomlighet
            väl aldrig har visat sitt fula tryne mer än under brexitförhandlingarna,
            där ledarskapet på fullt allvar säger att Storbritannien måste
            betala 400 miljarder kronor för att ens få lämna EU. Annars sitter
            man inte ens vid bordet och diskuterar övergångsregler. Det är
            en maktdemonstration av det mest vidriga slag jag har skådat.
            Det är inte en union jag vill vara en del av. Jag vill ha ett
            nytt Europasamarbete.
          </note>
          <note type="speaker">
            Anf. 33 HELENA LINDAHL (C):
          </note>
          <note>
            Herr talman! I min grannby Flarken bor Anniqa Nygård och hennes
            man Arne Edström. De är grisproducenter, och de gör också hemleveranser
            av hantverksproducerad mat till både privatpersoner och restauranger.
          </note>
          <note>
            Det är en självklarhet för Anniqa och hennes familj att förvaring
            och transport av matprodukterna sker med rätt temperatur. Det
            litar dock inte myndigheterna på, utan de kräver att det ska göras
            en separat mätning varje dag. Man vill ha koll på att temperaturerna
            ligger i ett visst spann. Det räcker alltså inte med Anniqas temperaturmätare,
            utan det ska finnas en separat.
          </note>
          <note>
            Detta är bara ett av många administrativa krav som dagligen ställs
            på dessa företagare. Anniqa säger att hon hade önskat att myndigheterna
            skulle lita mer på företagare i stället för att bara kontrollera
            dem. Det är ett tydligt exempel på det regelkrångel som ni regeringspartier
            faktiskt säger att ni vill komma ifrån.
          </note>
          <note>
            Varje år gör Svenskt Näringsliv undersökningar bland svenska
            företag om företagsklimatet. Ett återkommande svar bland företagarna
            är att regelbördan är ett stort problem, liksom att utvecklingen
            verkar gå i fel riktning. I den senaste undersökningen, som gjordes
            2017, svarade 60 procent av företagen att de upplever regelkrångel
            som en av de viktigaste frågorna att hantera. 60 procent tror
            att de skulle kunna spara mer än sex timmar i månaden om reglerna
            blev enklare. Faktum är att hela 64 procent svarar att regelbördan
            har blivit tyngre jämfört med för bara två år sedan.
          </note>
          <note>
            Det är klart att regler måste finnas, men om de är så pass betungande
            och tidskrävande att de motverkar den ökade konkurrenskraften
            och påverkar företagen negativt och hämmande är det ju någonting
            som är fel. Den negativa trend som har utvecklats de senaste åren
            måste faktiskt vända. Det är i de små och växande företagen som
            potentialen finns för att skapa nya jobb i Sverige, och då måste
            jobbskaparna få rejält sänkta trösklar till att ta steget och
            anställa.
          </note>
          <note>
            Ett steg i den riktningen är som sagt att minska regeldjungeln.
            Centerpartiet föreslår bland annat att man bör införa principen
            ”en regel in och en regel ut”. Det betyder att om en regel införs
            måste någon annan försvinna, eller också behöver man kompensera
            med ganska kraftiga kostnadsminskningar. Dessutom tycker vi att
            fler regler bör ges så kallade solnedgångsklausuler. Det innebär
            att en regel ges ett slutdatum, och ser man inte fler fördelar
            än nackdelar med regeln vid slutdatumet måste regeln försvinna.
          </note>
          <note>
            Herr talman! Det största hindret för företag att växa är höga
            kostnader för att anställa. När det gäller enmansföretag har Centerpartiet
            därför föreslagit – återigen – att man ska slippa betala arbetsgivaravgifter
            för den förste anställde under de första två åren, och det gäller
            alla företagsformer. Detta är någonting som jag har testat på
            företag runt om i landet när jag har besökt dem och som tas emot
            väldigt positivt.
          </note>
          <note>
            Ett annat förslag, herr talman, som vi har lagt fram i vår budget
            är att man ska kunna starta ingångsföretag. Detta är ett tjusigt
            ord, men det är ganska enkelt i praktiken. Det enda man behöver
            är en bra företagsidé och en mobiltelefon. Maximal årlig omsättning
            är 250 000 kronor.
          </note>
          <note>
            Man slipper betala moms och arbetsgivaravgifter. I stället betalar
            man en schablon på 25 procent via en app i mobilen som är ansluten
            till Skatteverket. Detta gör exempelvis att det blir enklare för
            nysvenskar och ungdomar att starta sitt första företag.
          </note>
          <note>
            Vi vill höja taket för RUT så att man ska kunna göra avdrag på
            upp till 75 000 kronor per hushåll och år. Vi vill också bredda
            utbudet av tjänster som ska omfattas av RUT.
          </note>
          <note>
            Herr talman! En annan viktig faktor för företagen är riskkapital.
            Det är bra att regeringen nu växlar upp statligt riskkapital med
            privat riskkapital, eftersom detta gör att påsen med pengar blir
            större.
          </note>
          <note>
            Tyvärr ser regeringen dock inte behoven över hela landet. Regeringen
            lade ned riskkapitalbolaget Inlandsinnovation, som gick in med
            riskkapital i norra Sverige, Värmland och Dalarna. I dag rör det
            sig i stället om en nationell fond. Jag vet inte exakt hur det
            går för Saminvest – det skulle vara trevligt om näringsministern
            kunde säga några ord om det.
          </note>
          <note>
            Problemet är att det kan finnas en risk att investeringarna blir
            mer storstadsfixerade, och det är jag väldigt rädd för. Det är
            jättebra att regeringen bistår Stiftelsen Norrlandsfonden med
            200 miljoner, men jag kan ändå tycka att det i sammanhanget känns
            som ödets ironi – man tar 2 000 miljoner från utsatta områden
            som har svårt med riskkapital och ger sedan tillbaka 200 miljoner.
            Man tar nio tiondelar och ger tillbaka en tiondel.
          </note>
          <note>
            Mikael Damberg skakar på huvudet, men jag känner att detta är
            enormt provocerande. När Mikael Damberg ändå sitter i kammaren
            kan jag säga att jag såg ett klipp på SVT där näringsministern
            sa att detta var väldigt bra, eftersom man gjorde det för att
            stärka norrländska företag. Jag vet inte om ministern ser att
            det är ett problem att man tar så mycket pengar från ett område
            och ger tillbaka så lite samtidigt som man säger att man satsar
            på norrländska företag och att vi nu ska vara glada. Jag känner
            att det snarare är en provokation, även om jag tycker att 200
            miljoner är bättre än noll.
          </note>
          <note>
            Herr talman! Ytterligare ett bevis på regeringens storstadsvurmande
            och negligerande av landsbygden är flygskatten och skatten på
            avstånd för lastbilar. Det jag inte kan begripa är detta: Man
            säger att man vill göra det här av miljömässiga skäl, men ändå
            ger man inte någon möjlighet för företag att ställa om. Man premierar
            inte de företag som vill vara miljövänliga, som kör på miljövänligt
            bränsle eller som använder biobränsle för flyg. I stället vill
            man beskatta alla, oavsett om de gör rätt eller om de gör fel.
          </note>
          <note>
            För mig är detta snarare en fiskal skatt, som man använder för
            att täppa till alla hål i statskassan och för att uppfylla alla
            löften i den expansiva budget som man vill lägga fram 2018. Visserligen
            har man dragit tillbaka förslaget om kilometerskatt, men det behandlas
            fortfarande i Regeringskansliet. I stället för att slänga detta
            förslag i papperskorgen fortsätter man att bearbeta det, och jag
            skulle inte bli förvånad om det kommer tillbaka med full hastighet
            under våren.
          </note>
          <note>
            Herr talman! Avslutningsvis vill jag prata lite om kvinnors företag
            ­ ande. Jag har engagerat mig ganska mycket i den frågan. Jag
            har rest runt i Sverige och träffat många företagare som är kvinnor.
            I dag är en av fyra företagare kvinna, vilket är ett ganska dåligt
            betyg för ett av världens mest jämställda länder.
          </note>
          <note>
            Man kan undra varför det har blivit så här. En av orsakerna är
            att många kvinnor började att jobba i den offentliga sektorn när
            kvinnor började att förvärvsarbeta på 60- och 70-talet. En av
            dem var min mamma. Många har jobbat där under hela sitt yrkesverksamma
            liv. De har haft en dålig lön och sedan fått en väldigt dålig
            pension.
          </note>
          <note>
            År 2009 införde alliansregeringen rätten att välja utförare inom
            vård, skola och omsorg. Man kan se att kurvorna för kvinnors företagande
            började att peka uppåt i samband med detta, men när diskussionerna
            om att sätta ett vinsttak för välfärdsföretagen dök upp sjönk
            siffrorna igen.
          </note>
          <note>
            Nu är regeringens särskilda utredare Ilmar Reepalu klar med sin
            utredning om tak på vinster i välfärden. Om förslaget i denna
            utredning skulle gå igenom skulle tusentals företag med kvinnor
            vid rodret tvingas att stänga igen sin verksamhet. Som förslaget
            är utformat kommer det att med kirurgisk precision riktas mot
            små företag, som ofta drivs och ägs av kvinnor.
          </note>
          <note>
            Vad kan vi då göra för att stimulera fler kvinnor till att starta
            och driva företag? En sak är att se över socialförsäkringssystemet.
            Detta är någonting som hela tiden kommit upp i diskussioner med
            kvinnor som jag har träffat. Vad jag förstår har regeringen nu
            en utredning där man tittar på detta. Det välkomnar jag, för jag
            tror att det finns en stor problematik på detta område.
          </note>
          <note>
            Centerpartiet föreslår även en satsning på invandrarkvinnors
            företag ­ ande. Ett sådant projekt har tidigare drivits väldigt
            framgångsrikt av Almi, men det togs tyvärr bort av den sittande
            regeringen. Efter samtal med Almi har jag förstått att denna satsning
            var väldigt lyckad. Jag hoppas att reger ­ ingen tänker om och
            återinför den, för den är mycket efterfrågad.
          </note>
          <note>
            Slutligen vill Centerpartiet även öka satsningen på ungt företagande,
            så att fler gymnasieelever och fler elever i grundskolan får chansen.
            Jag är en av dem som växte upp i en miljö där jag inte kände några
            företagare. Mina föräldrar var arbetare. Vi umgicks inte med företagare
            – för mig var det en helt främmande värld. För mig var det naturligt
            att jag skulle bli anställd; det fanns inget annat på kartan.
          </note>
          <note>
            Jag tror inte att det är så annorlunda i dag. Jag tror att många
            unga växer upp i samma miljö som jag gjorde. Därför tror jag att
            ju tidigare vi kan få in företagande och entreprenörskap i skolan,
            desto bättre.
          </note>
          <note>
            Med det sagt skulle jag vilja ge regeringen lite beröm, för jag
            har nämligen kikat på budgetförslagen. Jag ser att det finns ett
            visst närmande när det gäller kvinnors företagande och att det
            finns några satsningar som inte fanns i fjol, vilket jag tycker
            är jättebra.
          </note>
          <note>
            Jag vill säga att även om vi har olika sätt att bedriva denna
            politik har vi i alla fall ett gemensamt mål. Det tycker jag är
            jätteviktigt, och jag vill gärna framhålla detta. Jag hoppas att
            alla partier fortsätter att jobba med denna fråga. Den är inte
            bara viktig för jämställdhet, utan den är också väldigt viktig
            för svensk ekonomi.
          </note>
          <note>
            (Applåder)
          </note>
          <note type="speaker">
            Anf. 34 SAID ABDU (L):
          </note>
          <note>
            Herr talman! Välkommen hit, näringsminister Mikael Damberg –
            roligt att du är med oss i debatten i dag!
          </note>
          <note>
            Herr talman! Liberalerna är Sveriges socialliberala parti. Vårt
            parti vilar på en idé om att hålla två tankar i huvudet samtidigt
            – ett socialt perspektiv, för att värna de svagaste i samhället,
            samt ett liberalt perspektiv, för att vi älskar att se självständiga
            individer växa, utvecklas och starta företag.
          </note>
          <note>
            Kombinationen av dessa två perspektiv till en välbalanserad helhet
            är grunden till socialliberalismen. I balansen mellan det sociala
            och det liberala har vi en osviklig optimism och tilltro till
            människan och det samhälle som vi tillsammans har skapat för att
            upprätthålla medborgarnas fri- och rättigheter.
          </note>
          <note>
            Vi tror på människan, och vi tror att marknadsekonomi är en av
            de främsta formerna för individens självförverkligande – en marknadsekonomi
            som stärks av vissa kontrollmedel och ramar från det offentliga,
            om förtroendet mellan individ och marknad skulle riskeras.
          </note>
          <note>
            Herr talman! Klyftorna och utanförskapet växer i Socialdemokraternas
            Sverige. Det är inte en slump utan en logisk följd av att vi har
            en regering som går i Vänsterpartiets ledband.
          </note>
          <note>
            Här har vi roten till ruttenheten, som ständigt sätter kollektivet
            före individen, som hellre ser att alla har det lika dåligt än
            att någon får det lite bättre genom hårt arbete och djärva tankar,
            som hellre vill tvinga oss in kollektiva och trångsynta fyrkanter
            än att se kreativiteten blomma.
          </note>
          <note>
            Låt oss tala om grunden till kreativiteten. Låt oss tala om individen
            och den fria tanken. Det är den minsta beståndsdel som ligger
            bakom vår välfärd, det som gör att vi vågar leva, drömma, pröva,
            misslyckas och nå segerns sötma, det som gör att vi vågar skapa
            näringsrika och livgivande företag.
          </note>
          <note>
            För oss liberaler ska det vara enkelt, roligt och givande att
            driva företag. För oss är företagandet både ett utryck för individens
            möjlighet att förverkliga sina idéer och en grundförutsättning
            för vårt gemensamma samhällsbygge.
          </note>
          <note>
            Det är genom företagens möjlighet att växa som jobb skapas. Fler
            jobb i växande företag betyder nya livschanser för individer och
            ett minskat utanförskap, och i förlängningen är det en förutsättning
            för att vi ska kunna genomföra socialpolitiska satsningar. Detta
            har genom åren formulerats i visioner från Bertil Ohlins ”fri
            företagsamhet med socialt ansvar” till Bengt Westerbergs ”Sverige
            behöver både företag och dagis” – numera skulle vi väl säga företag
            och förskola.
          </note>
          <note>
            Herr talman! Vi liberaler vet att resan från ofrihet till frihet
            börjar med tron på människans förmåga till stordåd. Vårt mål är
            att alla ungar ska känna zlatanismen, en dröm om att man är kung
            över sin egen framtid, gro inombords.
          </note>
          <note>
            När jag växte upp i Västsverige och jobbade på verkstadsgolvet
            på Saab såg jag hur viktigt ett jobb är. På verkstadsgolvet växte
            man som person när man fick ansvar och blev en del av en gemenskap.
            Den gemenskapen kallar jag för den svenska drömmen. Fler måste
            få chansen i Sverige, fler måste få chansen på Sveriges arbetsmarknad
            och fler måste få arbetsro och möjligheter att utveckla sina företag
            i lugn och ro bortom stoppultimatum och vinstförbud.
          </note>
          <note>
            Herr talman! Låt mig vara tydlig med att Sverige inte behöver
            fler vinstförbud i välfärden. Sverige behöver fler förbud mot
            klåfingriga politiker som försöker skapa näringspolitik med femårsplaner.
          </note>
          <note>
            Jag vill fråga er som tror att ni vet bättre hur ni ska sköta
            ett företag än den enskilda näringsidkaren själv: Har ni någon
            gång drivit ett eget företag? Har ni någonsin gått upp i ottan
            och stannat till strax efter midnatt för att arbeta? Har ni upplevt
            hur det sociala skyddsnät som arbetstagaren tar för givet inte
            innefattar företagaren, som ändå är den som bekostar välfärdssystemet?
            Har ni någonsin planterat en gröda och sett den växa och utvecklas?
            Har ni öppnat dörren för nya människor som tagit sitt första steg
            på arbetsmarknaden genom att ni tagit en personlig risk och vågat
            anställa dem? Det har jag, herr talman, och det är en erfarenhet
            som jag unnar fler i denna kammare.
          </note>
          <note>
            För att kunna stifta goda lagar som stärker näringsklimatet i
            ett land måste det finnas en insikt, en empati och en tacksamhet
            för var grunden till vårt välstånd finns. Jag har sagt det många
            gånger tidigare och jag säger det igen, kära kollegor: Välståndet
            finns i företagsamma människor.
          </note>
          <note>
            Regeringen må tänka sig vinstförbudet som ett spel för att hålla
            stödet från Vänsterpartiet vid liv. Men för de näringsidkare som
            drabbas är det ett direkt slag mot verksamheten och de anställda.
            Att införa ett vinstförbud för välfärdsföretagen utgör en regelbörda
            som saknar motstycke.
          </note>
          <note>
            Blotta hotet om en sådan lagstiftning har redan slagit hårt mot
            entreprenörskap och innovation inom välfärdsföretagandet. Ett
            exempel är att banker har börjat neka expanderade välfärdsföretag
            finansiering , eftersom återbetalningsförmågan minskar lika mycket
            som vinsten begränsas.
          </note>
          <note>
            Osäkerheten drabbar välfärdsföretagande entreprenörer som vill
            effektivisera och skapa bättre förutsättningar i vård, skola och
            omsorg, exempelvis genom en centraliserad it-avdelning eller dylikt.
          </note>
          <note>
            Herr talman! Om det är något som ska begränsas är det den här
            typen av lagstiftning.
          </note>
          <note>
            Samtidigt som detta sker inrikes läser vi om hur regeringen reser
            utrikes för att sälja en skolkoncern som ska beläggas med vinstförbud
            hemma i Sverige. Hyckleriet känner här inga gränser. Man häpnar.
          </note>
          <note>
            Den 3 december gick civilminister Ardalan Shekarabi och Ali Esbati
            ut i DN och s log fast att vinster inom välfärden ska begränsas.
            Dagen efter säger socialminister Annika Strandhäll att hon inte
            tror på ett vinsttak och att det inte kommer att bli något sådant.
          </note>
          <note>
            Före valet sa man att sjuklönekostnaderna inte skulle öka för
            företagen. Efter valet såg vi ett jättemärkligt förslag om att
            vältra över 25 procent av de totala sjuklönekostnaderna i upp
            till två år på företagen. Som tur är rea ­ liserades inte detta
            förslag. Men denna ryckighet är inte välkommen bland företagen,
            som får svårt att planera verksamheten.
          </note>
          <note>
            Herr talman! En aktiv näringslivspolitik måste börja och sluta
            i de välfärdsskapare som gör det möjligt för oss att samlas och
            fördela en statsbudget. Att fördela statsbudgeten över deras huvuden
            känns i grunden fel för den som har jobbat på Saab Automotives
            och för den som är entreprenör inom högskolevärlden.
          </note>
          <note>
            En lägre skatt, en minskad regelbörda och en smartare anställningsform
            hade stärkt förutsättningarna för näringsidkarna. Men det är ett
            beslut som Sveriges riksdag inte är redo att fatta i dag.
          </note>
          <note>
            Avslutningsvis: Liberalernas förslag i detta betänkande för hur
            vi ska styra landet i rätt riktning är att betrakta som en helhet.
            Det är ett heltäckande och välavvägt budgetförslag. Vi ser ett
            värde i att hålla samman budgetprocessen och undviker således
            enskilda utbrytningar ur rådande budgetordning – i motsats till
            vad Socialdemokraterna gjorde 2013 när de bröt denna ordning och
            i motsats till vad Sverigedemokraterna nu vill göra.
          </note>
          <note>
            (Applåder)
          </note>
          <note type="speaker">
            Anf. 35 JOSEF FRANSSON (SD) replik:
          </note>
          <note>
            Herr talman! Jag har en kort fråga till Said Abdu, och den gäller
            det jag tog upp i mitt anförande.
          </note>
          <note>
            Mycket av det som Said Abdu tar upp i sitt anförande är bra.
            Jag är för marknadsliberalism, frihet för företagare och allt
            sådant.
          </note>
          <note>
            Liberalernas partiledare har dock sagt att man hellre stöttar
            ett fortsatt socialistiskt styre än sätter sig vid samma bord
            som min partiledare Jimmie Åkesson.
          </note>
          <note>
            Hur går det ihop, Said Abdu? Är det med Socialdemokraterna ni
            ska driva igenom den frihetliga politiken för företagare?
          </note>
          <note type="speaker">
            Anf. 36 SAID ABDU (L) replik:
          </note>
          <note>
            Herr talman! Jag tackar Josef Fransson för frågan.
          </note>
          <note>
            Som jag nämnde i mitt anförande är det mycket vi vill göra för
            att underlätta företagarnas vardag. Det är ändå de som bygger
            vårt välstånd, och de bör vara med i diskussionerna om hur vi
            ska utforma denna politik.
          </note>
          <note>
            Regeringsbildningsfrågan får vi återkomma till när väljarna har
            sagt sitt.
          </note>
          <note>
            Jag har en fråga till Josef Fransson: Hur ser du att regelbördan,
            som du i ditt anförande lyfte fram som en väsentlig del i Sverigedemokraternas
            näringspolitik, skulle minska genom ett utträde ur EU eller genom
            ett avslut av EU:s nuvarande konstellation?
          </note>
          <note type="speaker">
            Anf. 37 JOSEF FRANSSON (SD) replik:
          </note>
          <note>
            Herr talman! Det är lite sen t att berätta för väljarna vilka
            man tänker samarbeta med. Jag vet att många allianspartier slingrar
            sig och säger att de hoppas att Alliansen ska få egen majoritet.
            Men handen på hjärtat, alla vet att det inte kommer att hända.
          </note>
          <note>
            Då finns det två alternativ. Antingen bildar man regering med
            stöd av Sverigedemokraterna, eller så understöder man en fortsatt
            socialdemokratisk regering. Sedan är det stopp; det finns inte
            fler alternativ.
          </note>
          <note>
            Jag tycker att väljarna har rätt att veta detta innan. Man ska
            inte slingra sig och säga att man hoppas att Alliansen får egen
            majoritet, för den utgången existerar inte. I stället kan man
            vara tydlig med att från och med valet 2018 ingår Liberalerna
            i det rödgröna styret och inte i alliansstyret.
          </note>
          <note type="speaker">
            Anf. 38 SAID ABDU (L) replik:
          </note>
          <note>
            Herr talman! Vad ska jag säga om detta replikskifte? Som gammal
            fotbollsspelare ger jag aldrig upp innan matchens 90 minuter är
            över. Jag kommer att slåss för mina idéer, för vad jag tror på
            och för min vision för Sverige tills matchen är slut. Att ge upp
            dessförinnan är för mig obegripligt och något jag inte kommer
            att göra.
          </note>
          <note>
            Jag kommer att slåss för mina idéer fram till den 9 september.
            Det är vad jag tänker göra, det är vad mitt parti kommer att göra
            och det är vad min partiordförande har sagt. Han har gett ett
            första alternativ i regeringsfrågan, och han har gett ett andra
            alternativ i regeringsfrågan. Men vad har Sverigedemokraterna
            gett för alternativ i regeringsfrågan?
          </note>
          <note>
            Skulle du säga att Sverigedemokraterna är regeringsdugliga, Josef
            Fransson? Det är ytterst tveksamt.
          </note>
          <note>
            Jag tycker att det är mycket ovärdigt att diskvalificera väljarna
            från att få syna vår politik före den 9 september.
          </note>
          <note type="speaker">
            Anf. 39 PENILLA GUNTHER (KD):
          </note>
          <note>
            Herr talman! En god välfärd förutsätter ett konkurrenskraftigt
            och differentierat näringsliv. Kristdemokraterna slår vakt om
            ett livskraftigt näringsliv som kan skapa fler arbetstillfällen
            och ökad tillväxt, såväl socialt som ekonomiskt och miljömässigt.
            Sverige, anser vi, behöver mer än någonsin ett företagsklimat
            som lägger grunden för fler jobb, för människor med olika slags
            bakgrund.
          </note>
          <note>
            Men den rödgröna regeringen fortsätter att ge med ena handen
            och ta med den andra. Regeringen har under mandatperioden försökt
            hålla olika grupper i näringslivet på gott humör. Man har bildat
            råd, satt ihop samverkansprogram, utsett samordnare, fört samtal
            inom viktiga branschområden och lagt fram strategier.
          </note>
          <note>
            Människor engageras att delta i utvecklingen av sina respektive
            områden, och det är något som borde vara oerhört gott och bra.
            Men det som sedan kommer ut i praktisk politik – från regeringen
            själv, inte från de engagerade i professionen – är i mångt och
            mycket något helt annat, som i stället motverkar de goda initiativen.
          </note>
          <note>
            Jag ska ge ett antal exempel. Jag har haft glädjen att lyssna
            till mina kollegor, som också har gett en del exempel. Vi har
            Saminvest, som min kollega i Centerpartiet påpekat, ett omstrukturerat
            statligt riskkapital. Jag var en av dem som var oerhört positiva
            till detta, för jag vet att tanken med det var jättebra.
          </note>
          <note>
            Vi skulle komma in tidigare, i såddfasen så att säga, även med
            statligt riskkapital och i samarbete med privata aktörer på marknaden.
            Men det har gått så långsamt att den välkände Skalman hade gått
            fortare än den fart med vilket detta företag drivs. Det kan inte
            ta så lång tid att anställa en vd och personal som ska sköta det,
            när man i princip tog över två befintliga riskkapitalbolag: Fouriertransform
            och Inlandsinnovation.
          </note>
          <note>
            Enligt halvårsrapporten har ingenting hänt med koncernens medel.
            Det vore jätteintressant att få höra ministerns synpunkt om detta.
            Det finns fler företag som vill verka i Sverige, men om man ska
            kunna ta del av risk ­ kapitalet tillsammans med annat kapital
            är det uppenbarligen ett hinder. Man har också lagt fram ogenomtänkta
            förslag om personaloptioner och om förändringar av lagen om offentlig
            upphandling, till exempel.
          </note>
          <note>
            Man säger sig vilja uppmuntra att fler startar företag i Sverige
            men drar samtidigt ned på stöd till företagsrådgivare och utvecklare
            av befintliga företag och särskilt till kvinnors och invandrares
            företagande. Att tala om innovation och dessutom inneha titeln
            innovations- och näringsminister förpliktar, tycker jag.
          </note>
          <note>
            När stödet till Svenska Uppfinnareföreningen dessutom dras in,
            så man därmed tvingas gå i konkurs, känns både tal och titel tämligen
            innehållslösa. Det ironiska i detta är också att flera svenska
            uppfinnare för bara någon vecka sedan vann priser vid internationella
            tävlingar som hölls i Kina. De skulle alltså stå och hålla fanan
            högt för Sverige och möjligheten att vara uppfinnare i vårt land
            samtidigt som de åkte dit med kunskapen och vetskapen om att stödet
            just hade dragits in.
          </note>
          <note>
            Uppfinnarna i Sverige har det väldigt tufft redan i dag. Vi kan
            ge stöd till lön för konstnärer i det här landet men inte ge stöd
            till uppfinnare så att de kan leva någorlunda drägligt under den
            tid de håller på och söker patent, vilka i förlängningen kan ge
            svenska arbetstillfällen. Jag tycker att detta är otroligt märkligt.
          </note>
          <note>
            Regeringen har valt ut industrin som ett viktigt näringsområde
            för Sverige att utveckla, men politiken för nyindustrialisering
            är otillräcklig. För mig är nyindustrialisering inte bara att
            hitta nya branscher utan också att utveckla de branscher som vi
            redan har. Vi kan ta två konkreta exempel även där.
          </note>
          <note>
            Vi har rymd- och flygsektorn. Jag kommer från Trollhättan i Västsve
            ­ rige, och för oss är detta en oerhört viktig bransch. Flera
            av oss i närings ­ utskottet har varit involverade i den rymdstrategi
            som skulle läggas fram. Vi har synpunkter från Sverige och näringsutskottet
            på den europeiska rymdstrategin, men vi kan banne mig inte se
            till att vi får till en svensk rymdstrategi.
          </note>
          <note>
            När jag hade en interpellationsdebatt med forskningsministern
            för ett tag sedan sa hon: Nej, det blir ingen strategi. Vad blir
            det då – en tumme? Nej, det blir en skrivelse. För mig är en skrivelse
            väsensskild från en strategi, som involverar både kompetensutveckling
            och företagsutveckling.
          </note>
          <note>
            Mitt andra exempel är en näring som h ar funnits i generationer:
            gruv ‑ och mineralindustrin. Jag vet att ministern talade på det
            senaste branschmötet för Svemin, med löftet att en utredning ska
            tillsättas som ska göra det enklare för företagen att gå in i
            en prospekteringsprocess. Ja, lovat är det, och jag ser fram emot
            ett svar på detta. Branschen tror och hoppas på detta, men vi
            vet inte när. Det är väldigt svårt att uttyda när beslut fattas
            av regeringen, men det är kanske redan gjort. Det ser jag som
            sagt fram emot att få höra.
          </note>
          <note>
            Med tanke på den olika syn som Miljöpartiet och Socialdemokraterna
            uppenbarligen har på dessa frågor ser jag verkligen fram emot
            att näringsministern tar strid för denna näring, som har försett
            Sverige med spetskunskap och arbetstillfällen över hela landet,
            i generationer.
          </note>
          <note>
            Herr talman! Lösningar saknas som vi vet på matchningsproblema
            ­ tiken, där grundutbildning inom en rad yrken är en förutsättning
            för an ­ ställning. Om vi ska kunna använda denna näring, som
            har försett oss med kunskap och arbetstillfällen i generationer,
            behövs till exempel bergs ­ ingenjörer.
          </note>
          <note>
            Det går inte att använda denna näring så länge till om vi inte
            har ett fortsatt flöde av utbildad personal. Det finns en utbildning
            i Sverige, som har funnits hur länge som helst i Filipstad i Värmland.
            Jag har bott där själv tidigare, och jag vet vilken betydelse
            den har inte minst för den bygden. Nu har branschen själv fått
            ta över utbildningen därför att man från statligt håll inte ens
            har kunnat förse denna enda spetsutbildning med medel.
          </note>
          <note>
            Allt hänger ihop. Detta är något som vi borde ha lärt oss – vi
            är ju några stycken som har suttit i riksdagen i några år. Allt
            hör ihop. Förr eller senare kommer vi in på det ena eller andra
            området och ser hur det har ett sammanhang.
          </note>
          <note>
            Det är klart att när man förbereder olika förslag i Regeringskansliet
            kan vi som sitter på den andra sidan vattnet, som det heter här,
            fundera över hur klurigt vi kan tycka att det är på den andra
            sidan. Det läggs fram förslag som sedan får dras tillbaka: högre
            skatt för löntagare, försämrade villkor för småföretagare inom
            3:12-reglerna, kilometerskatt och så vidare.
          </note>
          <note>
            Som om detta inte vore nog väljer regeringen också bort att prioritera
            den växande tjänstesektorn genom att göra sänkningar av både RUT
            och ROT. Man håller tillbaka den privatägda vård- och omsorgssektorn
            och utbildningsföretag, som alla arbetar inom ramen för offentligt
            finansierade områden, genom att vilja införa vinstbegränsningar.
          </note>
          <note>
            Jag tar upp detta igen. Jag vet att jag har gjort det förr, men
            jag tycker att det har en relevans: Vi har överallt i hela Sverige
            byggföretag och andra som lägger anbud via LOU för att få utföra
            uppdrag åt stat, kommuner och landsting. Ingen kontroll görs av
            dessa företag och hur stora vinster de gör på det offentligas
            bekostnad. Men när det handlar om vård och omsorg och om utbildning
            är man väldigt intresserad av att dra åt så mycket man kan för
            företagarna. Om det hade funnits lite sans och balans i det hela
            skulle man naturligtvis ha sett till att regelverket för ersättningen
            hade varit annorlunda från början så att det hade varit omöjligt
            att föra ut offentliga medel från landet. Det hör ihop, återigen.
          </note>
          <note>
            Vinster i välfärden – ja, den största vinsten i denna diskussion
            har i alla fall inte den så kallade samarbetsregeringen gjort.
            Jag anser nog att näringsministern noga har hållit sig undan debatten,
            troligen i vetskap om att det inte finns någon potential i att
            dra undan mattan för privatägda vårdcentraler som har ökat tillgängligheten
            till vårdinsatser över dygnets timmar eller för friskolorna med
            en pedagogik som tillgodoser elevers poten ­ tial att lära på
            nya sätt.
          </note>
          <note>
            Skatter för både privatpersoner och företag har antingen redan
            höjts eller aviserats att införas eller höjas under mandatperioden
            till dags dato med – lyssna nu – 65,9 miljarder kronor! Frågan
            är varför regeringen har valt vissa av dessa skatter, som uppenbarligen
            har lett till färre jobb och färre som vågar fortsätta att driva
            företag. Regeringen slår sig för bröstet för den lägsta arbetslösheten
            och tror att de som står längst från ordinarie arbetsmarknad inte
            kommer att behöva mer stöd framöver på grund av att de helt enkelt
            har hamnat ännu längre ned i högen av ansökningar hos de få arbetsgivare
            man kan söka jobb hos. Det är en chimär.
          </note>
          <note>
            Där regeringen nu har valt ut vilka jobb som ska få öka i antal
            välkomnar vi kristdemokrater i stället alla arbetstillfällen som
            kan skapas i både nya och befintliga företag. Alla arbetade timmar
            ska räknas som en tillgång såväl för den enskilda personen som
            för samhället. Detta är den bästa sociala åtgärden för en enskild
            person men också för samhället: att få ett jobb och kunna ha en
            egen försörjning. Där behövs alla företag, i alla storlekar och
            branscher, och människor som vågar driva och utveckla dem och
            anställa fler.
          </note>
          <note>
            (Applåder)
          </note>
          <note type="speaker">
            Anf. 40 DAVID LINDVALL (S):
          </note>
          <note>
            Herr talman! I dagens debatt har vi förmånen att få behandla
            näringsutskottets betänkande på detta utgiftsområde. Det är ganska
            skönt att i det första inlägget i denna kammare ha en stark budget
            på området i ryggen.
          </note>
          <note>
            Ungdomsarbetslösheten i Sverige är den lägsta som någonsin uppmätts
            i ett EU-land. Sedan valet 2014 är det 200 000 fler som har ett
            arbete att gå till i Sverige. Handeln och exporten ökar. Nu ser
            vi också ett trendbrott för landsbygden. Det satsas igen, både
            i glesbygd och i tätort.
          </note>
          <note>
            Herr talman! De svenska företagen växer. Produktiviteten ökar,
            och tillväxtviljan är stark. Den aktiva näringspolitiken och det
            hårda arbete som varje dag utförs i de svenska företagen har gett
            resultat. Även om vi i grund och botten är överens i denna kammare
            om att det krävs investeringar på området för att få ett starkt
            och växande näringsliv, en trygg välfärd och fler jobb skiljer
            sig våra politiska prioriteringar åt.
          </note>
          <note>
            Jag kan med viss besvikelse, men utan särskilt stor förvåning,
            konstatera att samtliga partier väljer att göra avsevärt mindre
            anslag på området i sina förslag än vad Socialdemokraterna, Miljöpartiet
            och Vänsterpartiet gör i sitt.
          </note>
          <note>
            Regeringens prioriteringar inför nästa år är tydliga: Vi ska
            gemensamt investera i nyindustrialisering – en riktig tongue twister
            – och för att möjliggöra smarta, klimateffektiva lösningar i industrin.
            Vi ska gemensamt investera i digitalisering och röjda hinder för
            företagande och tillväxt i hela Sverige. Vi ska göra det gemensamt
            för att göra detta tillgängligt både på landsbygd och i storstad.
          </note>
          <note>
            Jag vill tala om några särskilt viktiga satsningar i dag. I besöksnäringen,
            som ligger mig som gotlänning varmt om hjärtat, har 11 000 nya
            jobb skapats bara under förra året. Detta är en bransch där tillväxtviljan
            är som allra störst. Ser vi till vilka som i dag arbetar inom
            hotell- och restaurangbranschen märker vi att 30 procent är under
            25 år. Även om det inte är föremål för just denna debatt, herr
            talman, vill jag bara poängtera att Besöksnäringsutredningen så
            sent som i förra veckan lämnade sitt slutbetänkande. Det är ett
            mycket välkommet steg för en samlad politik för besöksnäringen,
            som Sverige länge har saknat. Och redan nästa år tar vi fler steg
            för att växla upp arbetet ytterligare.
          </note>
          <note>
            Visit Sweden tillförs 90 miljoner kronor de närmaste tre åren
            för att kunna stärka bilden av Sverige som ett turistland i världen.
            Vi vet att branschen i dag är regeltung och har många myndighetskontakter.
            Regeringen skjuter till 2 miljoner för att kunna utveckla den
            överenskommelse som i dag finns mellan regeringen och SKL för
            restaurangbranschen, där man med digitaliseringen som verktyg
            gör det enklare att driva företag inom branschen. Detta ska nu
            breddas till att inkludera hela besöksnäringen. Det kommer att
            frigöra tid och energi för företagen – tid och energi som i stället
            kan läggas på att växa, utvecklas och skapa fler arbetstillfällen.
          </note>
          <note>
            Besöksnäringen är en viktig motor för tillväxt och utveckling
            i hela landet, inte minst i glesbygden. Framför allt är den en
            väg in i arbete för unga och nyanlända.
          </note>
          <note>
            Herr talman! Förenklingsarbetet kommer att komma fler företag
            till del. De små och medelstora företagen har en självklar plats
            i regeringens näringspolitik, precis som de har en central plats
            i svenskt näringsliv.
          </note>
          <note>
            Genom digitaliseringen kan det som i dag är krångligt och lite
            bökigt göras lite enklare. Vi använder redan i dag appar för att
            deklarera, anmäla vab och betala räkningar. Samma utveckling som
            har skett för oss som privatpersoner måste också ske för företagen.
            Bolagsverket gavs därför förra året i uppdrag att möjliggöra en
            digital hantering av årsredovisningar. Och här är den goda nyheten:
            Nästa år blir det verklighet! Det kommer att innebära en reell
            skillnad för företag runt om i hela Sverige.
          </note>
          <note>
            Men vi måste också rikta resurser för att de små företagen ska
            få rätt förutsättningar att växa. Genom växa-stödet, som nu har
            utvidgats till att omfatta också aktiebolag och handelsbolag,
            ges ett omfattande stöd för att de små och medelstora företagen
            ska kunna anställa sin första medarbetare. Många av de riktigt
            stora företag vi har i Sverige i dag, som sysselsätter många,
            har en gång varit väldigt små. Därför är detta stöd helt rätt.
          </note>
          <note>
            Vi vet att det är ett stort steg att anställa sin första medarbetare.
            Om vi gemensamt i den här kammaren kan göra den tröskeln lite
            lägre ska vi också göra det. Från den 1 januari kommer växa-stödet
            att träda i kraft, och jag tror att det är en välkommen nyhet
            bland Sveriges småföretagare.
          </note>
          <note>
            Särskilda satsningar genomförs på kvinnors företagande, framför
            allt för att fler utlandsfödda kvinnor ska få möjligheten att
            bli företagare och förverkliga sina drömmar och förhoppningar.
            Det är välkommet.
          </note>
          <note>
            Herr talman! Jag nämnde inledningsvis att arbetslösheten i Sverige
            har pressats tillbaka. Men för många av dem som varit arbetslösa
            länge eller som av andra skäl står långt från arbetsmarknaden
            krävs särskilt riktade insatser både från det offentliga och från
            det privata för att vägen till arbete ska bli så kort som möjligt.
            Här är de arbetsintegrerande sociala företagen – också en tongue
            twister – ett välkommet inslag på vår arbetsmarknad. I dag sysselsätter
            dessa företag nästan 10 000 personer, och 3 500 av dem har en
            anställning. Det här är en kraftig ökning sedan 2010. Men vad
            vi inte får glömma bort, vad gäller de arbetsintegrerande sociala
            företagen, är att det bakom varje siffra i statistiken döljer
            sig ett människoöde och en förhoppning om att få kunna bidra och
            om att få vara del av en gemenskap. Det arbetet tycker jag att
            vi fortsatt ska stödja.
          </note>
          <note>
            Därför tillför regeringen ytterligare 50 miljoner kronor för
            att kunna stötta de sociala företagen i deras utveckling. De här
            företagen rymmer både tanken om att kunna leverera en tjänst eller
            en vara på konkurrensmässiga villkor och tanken om att kunna vara
            en aktiv och inkluderande samhällsaktör. Det tycker jag är viktigt.
          </note>
          <note>
            Herr talman! Som gotlänning har jag förmånen att få representera
            ett län med en växande arbetsmarknad som närmast är en spegling
            av Sverige i stort. Vi har de tunga och viktiga processindustrierna,
            en kreativ besöksnäring, ett växande småföretagande och ett starkt
            nyföretagande.
          </note>
          <note>
            De medskick jag får från näringslivet på Gotland är desamma som
            återfinns i branschorganisationernas och myndigheternas rapporter.
            Det är kompetensförsörjningen som är nyckeln för att företagen
            ska kunna växa och utvecklas också i framtiden. Omställningen
            är helt central. Därför bygger nu regeringen till 2021 ut utbildningssystemet
            med 93 000 fler utbildningsplatser med ett särskilt fokus på yrkesutbildningar.
            Dessutom ligger i förslaget att satsa särskilt på regionalt yrkesvux
            och på att göra yrkesprogrammen i gymnasiet mer attraktiva.
          </note>
          <note>
            Detta är, herr talman, inte föremål för dagens debatt eller för
            utskottets betänkande, men det är väldigt viktigt i den helhet
            i vilken näringspolitiken ingår.
          </note>
          <note>
            De borgerliga partiernas underinvesteringar i utbildning, infrastruktur,
            bostadsbyggande och välfärd har skapat stora tillväxthinder i
            Sverige. Samma negativa effekt skulle de borgerliga partiernas
            nedskärningar ha också framöver. Det är miljoner som ska skäras
            ned i exportfrämjande, näringslivsutveckling och innovation. Sverige
            som är ett litet och exportberoende land måste ha en hög ambitionsnivå
            i de här frågorna. Vi måste ha en hög ambitionsnivå för att vara
            ett föregångsland när det gäller trygghet att vara företagare
            och vi måste ha investeringar för att röja tillväxthinder och
            för det viktiga klimatarbetet.
          </note>
          <note>
            Herr talman! Näringspolitiken är ett av våra viktigaste instrument
            för att skapa ett Sverige som håller ihop. Den regionalpolitiska
            profil som regeringens näringspolitik har är viktig för att skapa
            ett land som håller samman. Det gör skillnad när politiken läggs
            om från ofinansierade miljardskattesänkningar till gemensamma
            investeringar i välfärd, arbete och utveckling.
          </note>
          <note>
            Med det, herr talman, vill jag yrka bifall till utskottets förslag
            i betänkandet och i och med det också bifall till en effektiv,
            långsiktig och hållbar politik för fler och växande företag i
            hela Sverige.
          </note>
          <note>
            (Applåder)
          </note>
          <note type="speaker">
            Anf. 41 HELENA LINDAHL (C) replik:
          </note>
          <note>
            Herr talman! Tack, David Lindvall, för ditt anförande! Det var
            ditt jungfruliga tal här i näringsutskottet, och du gjorde det
            med den äran, även om jag kanske inte håller med om alla detaljer.
          </note>
          <note>
            Jag har en fråga till David Lindvall. I början av ditt anförande
            sa du att regeringen nu satsar på landsbygden. Då blir jag lite
            nyfiken och skulle vilja veta: Hur då?
          </note>
          <note type="speaker">
            Anf. 42 DAVID LINDVALL (S) replik:
          </note>
          <note>
            Herr talman! Tack, Helena Lindahl, för frågan och för välkomnandet!
          </note>
          <note>
            Regeringen satsar på landsbygden nu. Det handlar dels om att
            bygga ut antalet utbildningsplatser i hela landet, dels om att
            skjuta till 200 miljoner kronor till Norrlandsfonden för att möjliggöra
            riskkapital för företag i hela landet. Det handlar också om att
            skapa en gynnsam miljö för industrierna att kunna växa också på
            landsbygden och om att bygga ut välfärden med miljarder till sjukvård,
            omsorg och utbildning över hela Sverige. Det tycker jag är viktiga
            investeringar i landsbygden.
          </note>
          <note>
            Dessutom har vi att behandla i den här kammaren, förhoppningsvis
            alldeles snart, en landsbygdspolitisk proposition utifrån den
            betänkande som Landsbygdskommittén har lagt fram. Den tror jag
            kommer att innebära en rejäl skillnad. Där tror jag att Helena
            Lindahl och jag är helt överens.
          </note>
          <note type="speaker">
            Anf. 43 HELENA LINDAHL (C) replik:
          </note>
          <note>
            Herr talman! Tack, David Lindvall, för svaret! Jag hör vad David
            Lindvall säger, och jag tycker att det är bra satsningar. Men
            det finns också saker som är negativa för landsbygden och som
            jag oroar mig mycket för. Inte minst handlar det om norra Sverige
            där de stora avstånden finns. Ett exempel är kilometerskatten.
            Även om den nu återigen utreds på Reger ­ ingskansliet finns den
            ju kvar. Det skulle vara ödesdigert med kilometerskatt för företag,
            inte minst i norr, eftersom det kommer att vara enormt kostsamt
            och bli svårare för dem att stå sig i den internationella konkurrensen.
          </note>
          <note>
            Ett annat exempel är flygskatten. Om inte annat kommer den att
            påverka turistbranschen negativt. Vi har inte snabbtåg i norra
            Sverige. Det lär vara väldigt långt bort att norra Sverige skulle
            få det – i alla fall låter det så när man lyssnar på anförandena
            i den här kammaren.
          </note>
          <note>
            Vad gäller minskat riskkapital vill jag säga att även om Norrlandsfonden
            får ett tillskott på 200 miljoner har regeringen valt att ta 2
            000 miljoner i riskkapital från norra Sverige, Värmland och Dalarna.
          </note>
          <note>
            I Västerbottens inland, mitt hemlän, finns en polisbil på vardagsnätter
            och kvällar på en yta som är nästan lika stor som Danmark. Det
            säger sig självt att det är helt omöjligt för polisen att kunna
            göra ett bra jobb. Inte minst det som har kommit upp nu i och
            med vinterväglag och snöoväder är att Trafikverket har skarpare
            tidskontroller med gps i plogbilarna. Många entreprenörer törs
            därför inte ploga enskilda vägar, vilket gör att vägarna blir
            helt igensnöade. Entreprenörerna är rädda eftersom det ger tiotusentals
            kronor i vite om man överskrider tidsgränsen.
          </note>
          <note>
            Det finns alltså många negativa saker för landsbygden, och jag
            undrar hur regeringen ser på den här problematiken som faktiskt
            är allvarlig.
          </note>
          <note type="speaker">
            Anf. 44 DAVID LINDVALL (S) replik:
          </note>
          <note>
            Herr talman! Tack, Helena Lindahl, för frågorna! Vi har inte
            heller snabbtåg till Gotland. Jag tror att Helena Lindahl nog
            faktiskt får ta den största diskussionen om snabbtågen med sina
            allianskollegor, för där har motståndet också varit ganska stort.
          </note>
          <note>
            Vad gäller de skatteförslag som Helena Lindahl diskuterar tycker
            jag att det är viktigt att flyget bär sina klimatkostnader. Det
            tror jag att vi alla i den här kammaren tycker, men jag saknar
            förslag helt och hållet från allianssidan på hur vi ska kunna
            få omställningen från ett mindre klimateffektivt flyg till ett
            mer klimateffektivt flyg till stånd.
          </note>
          <note>
            Jag tror att flygskatten, som är en skatt på biljetten med 60
            kronor, inte nämnvärt kommer att påverka turistbranschen, men
            regeringen ger en kompensation till flygplatser i bland annat
            Norrland och på Gotland.
          </note>
          <note>
            Helena Lindahl talade om trygghet, och nu har vi en kraftigt
            utökad satsning på poliser och trygghet i den här budgeten på
            ungefär 7 miljarder. En sådan satsning saknades under alliansåren.
            Situationen med underinvesteringar som har lett till stora delar
            av den landsbygdsproblematik som vi har sett det senaste decenniet
            med industrier som flyttar och utbildningsplatser som försvinner
            vänds nu. Det är en socialdemokratiskt ledd reger ­ ing som decentraliserar
            myndigheterna, flyttar ut statliga jobb och ser till att det nu
            faktiskt blir ett trendbrott för landsbygden.
          </note>
          <note>
            Min fråga, även om Helena Lindahl inte får svara på den, är:
            Vad finns i Centerpartiets landsbygdspolitiska förslag annat än
            retorik? Inte särskilt mycket, faktiskt.
          </note>
          <note type="speaker">
            Anf. 45 TALMANNEN:
          </note>
          <note>
            Jag låter Helena Lindahl svara på den frågan.
          </note>
          <note type="speaker">
            Anf. 46 HELENA LINDAHL (C) replik:
          </note>
          <note>
            Herr talman! Det finns väldigt mycket. Jag tror till och med
            att Center ­ partiet har en ännu större trygghetssatsning i sin
            budget än vad Socialde ­ mokraterna har. Den ligger på ytterligare
            1 miljard. Dessutom säger reger ­ ingen i sitt regleringsbrev
            till polisen att man ska ha en närvarande lokal polis i hela landet.
            Det är allt annat än vad man har i dag. Då tycker jag inte att
            det blir mer än floskler från regeringens sida när man talar om
            hela landet, för så är det definitivt inte.
          </note>
          <note type="speaker">
            Anf. 47 LORENTZ TOVATT (MP):
          </note>
          <note>
            Herr talman! Från ett grönt perspektiv handlar en aktiv näringspolitik
            om att skapa förutsättningar för ökad sysselsättning, om att ligga
            längst fram i omställningen till ett innovativt och klimatsmart
            samhälle och om att ge förutsättningar för enskilda individer
            att infria sina mål och drömmar.
          </note>
          <note>
            När vi har livskraftiga företag som vågar växa växer också jobben
            fram. Varje nyanställning i ett växande företag är en vinst för
            den enskilda individen, för företaget och i slutändan för Sverige.
            Och när vi har företag som ligger i global framkant inom hållbarhet
            bidrar vi inte bara till att minska utsläpp, utan vi ser dessutom
            till att vara först med den nya tekniken och först med att kunna
            exportera det hållbara.
          </note>
          <note>
            När människor får möjlighet att starta eget och se det växa växer
            de också själva. Därför måste glastak krossas och murar rivas,
            så att fler vågar och klarar av att starta och driva egna företag.
          </note>
          <note>
            Herr talman! Den lilla tendens till positiv trend som vi har
            sett de senaste åren vad gäller utsläpp av växthusgaser i atmosfären
            verkar tyvärr ha brutits. Återigen ser vi utsläppen öka globalt.
            Även temperaturen slår nya rekord nästan varje år. År 2016 är
            det varmaste år som någonsin uppmätts, och preliminära siffror
            visar att 2017 antagligen kommer att bli ännu varmare.
          </note>
          <note>
            Ett förändrat klimat rubbar ekosystem och vädermönster. I Kalifornien
            pågår just nu den kanske värsta skogsbranden någonsin i USA. I
            Sverige ser vi redan nu ökad nederbörd i framför allt vissa delar
            av landet samtidigt som vi ser andra ovanliga variationer i vädret
            i andra delar av landet. Detta och förra årets extremt låga grundvattennivåer
            ger en föraning om en framtid där vattenbrist och torka kan bli
            allt vanligare. Det påverkar tillgången till rent dricksvatten,
            och det påverkar avloppssystem.
          </note>
          <note>
            Jag säger det här för att understryka vikten av att ta hänsyn
            till miljö och klimat på alla politikområden. Vi kan inte snäva
            av det och hantera det separat. De utsläpp och den påverkan som
            kommer från svenska företag ska bekämpas på samma sätt som inom
            vilken sektor som helst.
          </note>
          <note>
            Jag är därför glad och stolt över att regeringen behandlar klimatfrågan
            på det här sättet. När budgeten för näringsliv tas fram är hållbarhet
            en integrerad del i arbetet. Genomgående beskrivs vikten av att
            arbeta med att uppnå Agenda 2030 och de globala hållbarhetsmålen.
            Det är ett ansvar som ligger hos varje politiker men förstås även
            varje makthavare inom näringslivet.
          </note>
          <note>
            En rad av de konkreta satsningarna handlar om just ekologisk
            hållbarhet. Här kan noteras en särskild satsning på nationell
            export- och investeringsplattform för smarta städer. Om klimatet
            ska lösas är städernas roll central, och här ligger Sverige dessutom
            i framkant. Låt oss exportera de hållbara lösningar som finns!
          </note>
          <note>
            En rejäl satsning på elektrifiering av fordonsflottan och teknikutveck
            ­ ling av biogas är vidare steg. Eftersom transporterna är Sveriges
            största klimatutmaning behöver vi lägga krutet där. Elektrifieringen
            kommer nu med full kraft. Låt oss underlätta för den samtidigt
            som vi tar vara på kraf ­ ten i den cirkulära ekonomin genom att
            använda biogas i största möjliga utsträckning.
          </note>
          <note>
            För att möta utmaningarna med låga grundvattennivåer, som jag
            nämn ­ de tidigare, görs en särskilt stor satsning på förebyggande
            åtgärder, till ex ­ empel för att skapa fler våtmarker. Denna
            satsning görs över flera utskotts ­ områden, men en del ligger
            inom just vårt utgiftsområde. Det handlar om det viktiga arbetet
            som Sveriges geologiska undersökning gör när det gäl ­ ler att
            kartlägga grundvattenresurser.
          </note>
          <note>
            Herr talman! Nästa område jag vill fokusera på är det sociala
            företagandet och alla svenskars möjlighet att starta och driva
            företag.
          </note>
          <note>
            Ibland reduceras företagande till att handla om enbart ekonomi
            och vinst. Det är förstås bredare än så. För många är företagande
            ett sätt att förverkliga drömmar och mål i livet. Det kan handla
            om att brinna för en idé man har kläckt, ett särskilt ändamål
            eller en generell längtan efter att göra samhället eller sin närmiljö
            bättre. Därför är jag glad att regeringen i sin budget lägger
            extra fokus på det sociala företagandet och på företagan ­ de
            hos grupper som annars kan ha lite svårt att komma igång.
          </note>
          <note>
            Jag vill särskilt lyfta fram den satsning som görs på socialt
            företagande, men framför allt att regeringen gör särskilda satsningar
            på ungt företagan ­ de och på nyanlända kvinnors företagande.
            Ungdomsarbetslösheten i Sverige minskar kraftigt, men är fortfarande
            relativt hög. Ökat företagande kan vara en viktig pusselbit för
            att fortsätta minska den arbetslösheten. För nyanlända kvinnors
            del kan ett eget företag vara skillnaden mellan att bli integrerad
            eller segregerad. Det är centralt för den enskilda. Men i ett
            större perspektiv handlar det också om att öka acceptansen och
            om attityderna kring migration och integration.
          </note>
          <note>
            Herr talman! Jag har valt att lyfta fram några konkreta exempel
            på satsningar som visar att regeringen tar samhällsutmaningarna
            på allvar. Fler exempel är Industriklivet, klimatsäkringen av
            Göta Kanal, arbetet med samverkansprogrammen och så vidare.
          </note>
          <note>
            Budgeten är gedigen på det sättet att den kommer många till del
            men samtidigt markerar en riktning för vilka utmaningar vi vill
            lösa – klimatet, integrationen och ett konkurrenskraftigt näringsliv.
          </note>
          <note>
            Med det vill jag yrka bifall till regeringens förslag till budget
            och avslag på motionerna.
          </note>
          <note>
            (Applåder)
          </note>
          <note type="speaker">
            Anf. 48 LARS HJÄLMERED (M) replik:
          </note>
          <note>
            Herr talman! Det är mycket i Sverige som fungerar väldigt bra.
            Vi har en högkonjunktur som tuffar på och som ger många svenska
            företag stora möjligheter. Det är verkligen glädjande. Men bortom
            det möter Sverige ett antal stora utmaningar inom områden som
            integration, konkurrenskraft, trygghet och så vidare.
          </note>
          <note>
            Jag tror att nyckeln till många av de utmaningarna handlar om
            att på olika sätt utveckla villkoren för småföretagare och entreprenörer.
            När det gäller till exempel hela integrationsutmaningen vet vi
            att lejonparten av nya jobb kommer från mindre företag som växer.
          </note>
          <note>
            Herr talman! Svenskt Näringsliv har gjort en granskning och frågat
            ett antal tusen företagare hur de upplever att villkoren för att
            starta och driva företag har utvecklats de senaste tre åren med
            S-MP-regeringen. Två av tre företagare upplever att det har blivit
            krångligare. Blott 1 av 100 svarar i undersökningen att det har
            blivit enklare.
          </note>
          <note>
            Jag tror inte att det har blivit krångligare i sak alla gånger,
            alltså att regeringen skulle ha något ont uppsåt eller något sådant.
            Ibland kan det tvärtom vara en känsla. Å ena sidan fungerar mycket
            med konjunktur och sådant, men å andra sidan upplevs det som att
            olika besked och beslut leder i fel riktning när det gäller vissa
            skattefrågor, regelfrågor, upphandlingsregler eller på andra sätt.
          </note>
          <note>
            Herr talman! Jag vill fråga Lorentz Tovatt varför han och regeringen
            har fått ett sådant kraftigt underbetyg av landets företagare.
          </note>
          <note type="speaker">
            Anf. 49 LORENTZ TOVATT (MP) replik:
          </note>
          <note>
            Herr talman! Jag vill tacka Lars Hjälmered för frågan.
          </note>
          <note>
            Jag håller med om problembeskrivningen. Jag har också uppfattat
            det som att åtminstone känslan hos företagare är att det har blivit
            mer krångel. Jag tror att en hel del av problemet egentligen ligger
            i implementeringen av EU-lagstiftning och EU-regler. Det är något
            som företagare själva uppger som en utmaning.
          </note>
          <note>
            Regeringen har också agerat på området. Vi har bland annat gett
            Statskontoret i uppdrag att se över hur man kan förenkla implementeringen
            av EU-lagstiftning på olika sätt.
          </note>
          <note>
            Utöver det ska jag nämna de uppdrag som har getts till Tillväxtverket
            om digitala lösningar och om att underlätta på olika sätt. Men
            framför allt ska myndigheternas handläggningstider ses över. Jag
            uppfattar att de är ett stort problem för företagare.
          </note>
          <note>
            Jag håller med om problemformuleringen och är glad att regeringen
            tar frågan på allvar.
          </note>
          <note type="speaker">
            Anf. 50 LARS HJÄLMERED (M) replik:
          </note>
          <note>
            Herr talman! Om man ska ta en sådan här fråga seriöst ska det
            inte vara svart eller vitt. Det vore inte seriöst av mig som oppositionsföreträdare
            att säga att allt är i grå eller svarta kulörer. Det är inte den
            utbredda känslan, varken hos medborgare eller hos enskilda företagare.
          </note>
          <note>
            Man gläds åt och ser en konjunktur som verkligen drar i väg.
            I till exempel organisationen Företagarnas barometer säger man
            att kompetensförsörjning är den hetaste och tuffaste förmågan
            att jobba med just nu. Men bortom det finns det ett antal allvarliga
            utmaningar, just när det gäller krångel och regler. Det är ett
            tydligt underbetyg för regeringen.
          </note>
          <note>
            Det är inte heller seriöst att betvivla uppsåtet från regeringens
            företrädare. Men det är problematiskt på vissa områden att känslan
            bland företagare och entreprenörer är att det drar åt fel riktning.
            Ett typexempel är diskussionen om vinster i välfärden.
          </note>
          <note>
            Det är fullt legitimt att ha synpunkter på det, vilket till exempel
            Vänsterpartiet har. Men vi behöver mer innovationer och entreprenörskap,
            som är viktiga välfärdsverksamheter. När man har långsiktiga behov
            av att säkra välfärdens finansiering är det problematiskt med
            en sådan samhällsdebatt som pådrivs av Vänsterpartiet och regeringen
            och där de trycker undan den typen av entreprenörskap. Slutsatsen
            borde snarare vara att fundera på hur vi kan reglera, gärna över
            blockgränsen, till exempel villkoren för tillståndsgivning, uppföljning
            och kontroll, vilket borgerligheten har sagt.
          </note>
          <note>
            Men vår slutsats är att det behövs fler duktiga människor som
            är med och driver skolor, vårdcentraler, boenden och andra verksamheter.
            Vi behöver inte en samhällsdebatt som säger hur farligt eller
            dåligt det är. Det påverkar nog också betyget från företagarna
            till regeringen.
          </note>
          <note>
            Jag önskar att Miljöpartiet, med den entreprenörstradition som
            man tidigare har haft, skulle kunna stå emot den typ av initiativ
            som kommer inte minst från Vänsterpartiet.
          </note>
          <note type="speaker">
            Anf. 51 LORENTZ TOVATT (MP) replik:
          </note>
          <note>
            Herr talman! Återigen: Vi ska hålla två saker isär. Den ena handlar
            om regelkrångel som sådant, och det beror på hur man implementerar
            lagstiftning och på en rad faktor om företag uppfattar att det
            är ett problem. Det gäller inte minst att man lagstiftningsmässigt
            ska se över hur man kan minska regelkrånglet.
          </note>
          <note>
            Den andra frågan handlar om vinster i välfärden och framför allt
            i skolsektorn. Där har ju regeringen en annan uppfattning än oppositionen.
            Vår uppfattning är att pengar som går till välfärden ska stanna
            där. Det är ju det mål som vi arbetar utifrån, men det är en annan
            fråga än regelfrågan.
          </note>
          <note>
            Det handlar om två saker. Men när det gäller regelkrånglet instämmer
            jag verkligen i problembeskrivningen, och jag är villig att jobba
            för att minska regelkrånglet.
          </note>
          <note type="speaker">
            Anf. 52 PENILLA GUNTHER (KD) replik:
          </note>
          <note>
            Herr talman! Det är flera saker som jag skulle kunna nämna kring
            det som du sa i ditt anförande, Lorentz Tovatt. Men det jag intresserar
            mig allra främst för är det som du avslutade med om sociala företag.
            Det betyder uppenbarligen olika för olika personer. Just nu är
            jag mest nyfiken på Miljöpartiets och din egen definition av sociala
            företag.
          </note>
          <note type="speaker">
            Anf. 53 LORENTZ TOVATT (MP) replik:
          </note>
          <note>
            Herr talman! Tack, Penilla Gunther, för frågan!
          </note>
          <note>
            Jag ska erkänna att jag inte är helt säker på om det finns några
            tydliga, korrekta definitioner av socialt företagande. Men min
            uppfattning är att sociala företag skapas för att man främst ser
            ett samhällsansvar och vill driva företag med ett samhällssyfte.
          </note>
          <note>
            Om huvudsyftet är att man ska lösa en samhällsutmaning eller
            liknande blir lönsamheten kanske inte alltid lika bra som i andra
            företag. Därför kan det behövas att det offentliga går in och
            stöttar i vissa avseenden.
          </note>
          <note>
            Det är min uppfattning om vad sociala företag handlar om.
          </note>
          <note type="speaker">
            Anf. 54 PENILLA GUNTHER (KD) replik:
          </note>
          <note>
            Herr talman! Jag kunde också ha ställt samma fråga till David
            Lindvall från Socialdemokraterna. Han nämnde också sociala företag.
          </note>
          <note>
            Jag lyfter den här frågan därför att det finns en officiell definition
            här. Det finns fyra kriterier för att ett företag ska kunna vara
            ett arbetsintegrerande socialt företag. Detta har näringsministern
            och jag dryftat ett antal gånger, och där är vi helt ense, det
            vill jag poängtera.
          </note>
          <note>
            Att det görs en satsning med 50 miljoner till Tillväxtverket
            är jag naturligtvis väldigt glad över. Jag ställde frågan därför
            att det är lika viktigt för mig som för näringsministern och andra
            att vi rör oss med korrekta definitioner. Arbetsintegrerande sociala
            företag skiljer sig från det som vi traditionellt sett annars
            kallar för socialt företagande då en del av överskottet går till
            välgörande ändamål eller liknande.
          </note>
          <note>
            Det stora, viktiga skillnaden som jag gärna vill poängtera och
            som jag hoppas att ni tar del av när ni är ute på studiebesök
            och annat är ju poängen med att skapa arbete för dem som deltar
            i företagandet och kanske också är med och skapar företaget.
          </note>
          <note>
            Tyvärr är det många som missar delen med arbetsintegrering när
            man pratar om sociala företag, vilket gör att de som är seriösa,
            ASF, missar sina affärsmöjligheter därför att man inte förstår
            skillnaden.
          </note>
          <note>
            Jag vill inte tillrättavisa, men jag vill gärna upplysa om att
            ni som är regeringsföreträdare har en viktig roll här att föra
            ut den korrekta definitio ­ nen. Det skapar arbete.
          </note>
          <note type="speaker">
            Anf. 55 LORENTZ TOVATT (MP) replik:
          </note>
          <note>
            Herr talman! Tack, Pernilla Gunther, för replikskiftet! Tack,
            för upplysningen. Nu fick vi inte höra alla fyra kriterier, men
            jag förstår det som att det finns två olika samhällsmål, och ett
            handlar specifikt om jobbskapande och integrering.
          </note>
          <note>
            Jag vet inte om det gör någon skillnad för diskussionen. Men
            det är naturligtvis en viktig poängtering som man ska ha med sig
            i debatten. För mitt anförande vet jag inte om det gör någon skillnad.
            Att skapa jobb ser jag som ett viktigt socialt ansvarstagande
            på samma sätt som jag ser till exempel skapandet av klimatinnovationer
            eller att hjälpa utsatta människor.
          </note>
          <note>
            Med detta sagt är det viktigt med socialt företagande oavsett
            defini ­ tioner.
          </note>
          <note type="speaker">
            Anf. 56 BIRGER LAHTI (V):
          </note>
          <note>
            Herr talman! Kollegor i näringsutskottet, tjänstemän och närings-
            och innovationsministern!
          </note>
          <note>
            I detta betänkande behandlar utskottet regeringens budgetproposition
            i de delar som gäller utgiftsområde 24 samt 19 motionsyrkanden
            från allmänna motionstiden. Men även enligt budgetlagen ska regeringen
            i budgetpropositionen redovisa de resultat som har uppnåtts i
            verksamheten i förhållande till de mål som riksdagen har beslutat.
          </note>
          <note>
            Jag tänkte beröra de målen. Det är ingen annan som har gjort
            det, men de finns också med i betänkandet.
          </note>
          <note>
            Enhälligt vill utskottet framhålla att en klar och tydlig resultatredovisning
            bidrar till en ökad förståelse för hur statliga anslagsmedel används
            och vilka resultat de får. Regeringens resultatredovisning är
            ett viktigt underlag för riksdagens budgetberedning.
          </note>
          <note>
            En utgångspunkt för riksdagens uppföljning av budgetpropositionens
            resultatredovisning är att det ska vara möjligt för utskottet
            att följa kopplingen mellan mål, gjorda insatser, uppnådda resultat
            och regeringens budgetförslag. Hur man har lyckats med bedriften
            låter jag andra bedöma.
          </note>
          <note>
            I ett tillkännagivande – som också finns med i betänkandet och
            som ingen har berört – från den 18 november 2015 ställde sig riksdagen
            bakom det som näringsutskottet anförde i sitt betänkande om förvaltningen
            av SJ AB. I tillkännagivandet framhåller utskottet att regeringen
            bör omvärdera sina prioriteringar i förhållande till SJ AB och
            att regeringen inom ramen för SJ AB:s beslutade ekonomiska mål
            bör agera på ett mer ansvarsfullt sätt.
          </note>
          <note>
            Regeringen återrapporterade i budgetpropositionen 2017 sin syn
            på förvaltningen av SJ AB och ansåg därmed att det aktuella tillkännagivandet
            var slutbehandlat.
          </note>
          <note>
            I ett ytterligare tillkännagivande från våren 2017 ställde sig
            riksdagen bakom det som näringsutskottet anförde om handläggningstider.
            Utskottet anförde bland annat att regeringen bör vidta lämpliga
            åtgärder för att alla myndigheter som företag kommer i kontakt
            med ska sätta tydliga tidsgränser för sina handläggningstider.
          </note>
          <note>
            När det gäller tillkännagivandet om handläggningstider konstaterar
            utskottet att regeringen har gett Tillväxtverket i uppdrag att
            bland annat analysera och värdera effekter av åtgärder såsom maxtider,
            tidsgränser och servicegarantier för handläggningsprocesser. Utskottet
            noterar att uppdra ­ get ska slutredovisas till regeringen den
            28 februari 2018. Nog om till ­ kännagivanden.
          </note>
          <note>
            Herr talman! Utgiftsområde 24 Näringsliv omfattar näringspolitik
            samt utrikeshandel, export och investeringsfrämjande.
          </note>
          <note>
            Inom näringspolitiken ryms insatser för att skapa goda ramvillkor
            för företag, företagsutveckling, främjande av entreprenörskap,
            arbete för att stärka innovationskraften, arbete för att förenkla
            för företag, konkurrensfrämjande arbete, turistfrämjande samt
            immateriella och associationsrättsliga frågor. Därutöver ingår
            bidrag till forskning och utveckling.
          </note>
          <note>
            Jag tänker inte ge några siffror eller nagelfara dessa nästan
            7,4 miljarder kronor som fördelas, men jag kan konstatera att
            bra satsningar görs på forskning och utveckling som kommer att
            leda till att svensk industri blir än mer konkurrenskraftig. Vad
            som givetvis förbryllar mig lite är hur de borgerliga partierna
            ihop med SD kommer till samma slutsats: att reger ­ ingen tillsammans
            med Vänsterpartiet satsar för mycket på näringslivet.
          </note>
          <note>
            Min och Vänsterpartiets syn är att om vi ska kunna behålla vår
            konkurrenskraft vad gäller teknisk utveckling och uppnå de globala
            målen för hållbar utveckling och Agenda 2030 måste vi tordas satsa
            på innovation och forskning och utveckling som innefattar både
            testbäddar och pilotanläggningar.
          </note>
          <note>
            Jag och Vänsterpartiet är övertygade om att Sverige inte skulle
            ha varit så framgångsrikt i vår position som världsledande inom
            flera områden när det gäller basindustrirelaterade sektorer om
            man bedrivit en politik som byggde på skattesänkningar, därtill
            sådana som oftast gick till de mest välbärgade. Det blir för mig
            helt obegripligt när man sedan dessutom gav signaler om att den
            styrande regeringen såg svensk basindustri som nästintill oviktig
            eller passé.
          </note>
          <note>
            Då undrar jag verkligen hur den borgerliga regeringen som styrde
            i åtta år tänkte. Blir intresset större eller mindre för investerare
            om fokus ligger på skattesänkningar? Skattesänkningar undergräver
            inte minst de gemensamma välfärdssektorerna men även möjligheterna
            för att ge stöd och medfinansiering till utveckling av de delar
            som kommer att vara extra viktiga i omställningen av världens
            industrier till det hållbara och fossilfria.
          </note>
          <note>
            Om vi spelar våra kort rätt nu och gör rätt satsningar kommer
            vi på många områden att kunna exportera ny teknik som kommer att
            vara avgörande för morgondagens generationer. Sverige som ett
            litet land med lång framgångsrik erfarenhet av basindustri har,
            och kommer att ha, investerarnas blickar och intresse på sig.
            Men då kan man inte som styrande reger ­ ingsföreträdare gå ut
            med signalen att vi inte själva tror på vår industri.
          </note>
          <note>
            När det gäller insatser inom näringspolitiken vill jag flagga
            för anslaget 1:5 Näringslivsutveckling , som föreslås ökas med
            sammanlagt ca 622 miljoner kronor. Något som innefattas i dessa
            pengar är, som miljöpartisten nämnde, ett stöd för utveckling
            av biobränsle till flyg, satsningar på matchningsaktörer, smart
            industri på regional nivå, en nationell export- och investeringsplattform
            för smarta städer, automationsprogram för små och medelstora företag
            samt elektrifiering av fordonsparken och biogas – ett axplock
            av sådant som jag tycker är framåtsyftande och spännande.
          </note>
          <note>
            Herr talman! Jag tänker inte ta mer tid i anspråk, utan jag yrkar
            helt sonika bifall till näringsutskottets förslag i 2017/18:NU1
            Utgiftsområde 24 Näringsliv .
          </note>
          <note>
            (Applåder)
          </note>
          <note type="speaker">
            Anf. 57 LARS HJÄLMERED (M) replik:
          </note>
          <note>
            Herr talman! Sverige är ett land som är väldigt beroende av handel,
            import och export. Vi brukar säga att ungefär hälften av vår ekonomi
            är kopplad till detta. Det är väldigt viktigt för många svenska
            företag att man producerar varor och tjänster och säljer lite
            varstans.
          </note>
          <note>
            Detta gör handelspolitiken till ett väldigt viktigt svenskt intresse,
            och det är ett område, herr talman, där vi ofta är brett politiskt
            överens. Det är ett område där jag till exempel kan ge erkänsla
            till statsrådet Damberg och hans kolleger och den många gånger
            kloka inställningen när det gäller synen på handel, frihandel,
            WTO och så vidare.
          </note>
          <note>
            Vi ser dock att ett av benen, nämligen Vänsterpartiet, på den
            trebenta pall som är regeringsunderlaget håller på att falla undan.
            Det är lite skakigt i den delen.
          </note>
          <note>
            Tidigare har man diskuterat det som ibland kallas TTIP, handelsavtalet
            mellan Europa och USA. Vänsterpartiets ledare Sjöstedt har sagt
            att han vill sänka det avtalet, eftersom det är dåligt, samtidigt
            som vi vet att mycket av svensk utrikeshandel går i den riktningen.
            Samtidigt har till exempel TCO:s ordförande sagt att hanteringen
            av detta från Sveriges sida har varit en av de allra mest öppna
            processer hon har varit med om när det gäller att förhandla fram
            den typen av handelsavtal.
          </note>
          <note>
            Riksdagen har nyligen fått ett så kallat CETA-avtal på sitt bord,
            alltså ett handelsavtal mellan Europa och Kanada. Kanada är ett
            av världens finaste länder. Det påminner väldigt mycket om oss
            själva: väl utvecklat med sunda värderingar och så vidare.
          </note>
          <note>
            Birger Lahtis kolleger har varit ganska mycket emot den typen
            av handelsavtal, och då tycker jag, herr talman, att det lite
            grann kokar ned till en fråga som kan formuleras ungefär så här:
            Om man nu inte tycker att USA eller Kanada är okej, finns det
            då något land och något sammanhang där man kan vara för ett handelsavtal
            med allt vad det betyder för det svenska näringslivet?
          </note>
          <note type="speaker">
            Anf. 58 BIRGER LAHTI (V) replik:
          </note>
          <note>
            Herr talman! Tack, Lars Hjälmered, för frågan! Jag skulle nästan
            kunna kopiera svaret från i fjol; jag kommer ihåg att frågan var
            ungefär densamma men då om TTIP. Nu är det CETA.
          </note>
          <note>
            Svaret blir att vi aldrig har varit emot handelsavtal som sådana.
            Det är inte det som är kruxet, utan kruxet är det investeringsskydd
            i handelsavtalet som innebär att storföretag får en fördel, en
            gräddfil på sidan om, som gör att de kan stämma stater om de tar
            beslut som på något sätt i framtiden skulle leda till att företagen
            fick mindre vinster än de räknat med.
          </note>
          <note>
            Det finns många exempel, och jag tycker att det är märkligt att
            de här investeringsskydden och mekanismerna behövs i handelsavtal
            som rör demokratiska länder som Kanada, Sverige och i stort sett
            alla europeiska länder. Precis som jag sa i mitt anförande: Sverige
            har varit framgångsrikt eftersom vi har haft en exportrelaterad
            industri som har pumpat ut värden från detta land, och det har
            byggt upp vår välfärd.
          </note>
          <note>
            Vänsterpartiets mening har aldrig varit att vi ska vara emot
            handelsavtal och handel med andra länder. Men Lars Hjälmered måste
            väl medge att det känns konstigt att storföretag får en gräddfil
            och kan stämma stater som med demokratiska medel tar ett beslut
            som efteråt kanske blir inte precis som företagen hade tänkt sig.
            Tycker inte Lars Hjälmered att det är konstigt att det ska behövas
            en oberoende investeringsmekanism som inte är demokratiskt styrd
            när det handlar om länder som har en bra demokratisk konstruktion
            på sitt statsskick?
          </note>
          <note type="speaker">
            Anf. 59 LARS HJÄLMERED (M) replik:
          </note>
          <note>
            Herr talman! I Sverige brukar vi ibland prata om egendomsskydd,
            något som är reglerat både i Europakonventionen och regeringsformen.
            Svensk rätt innebär ju att om det finns någonting där min egendom
            kan påverkas eller riskerar att påverkas så ska jag ha rättslig
            möjlighet att få min sak prövad. Det är en grundläggande rättsprincip,
            och det tycker jag också ska finnas inom handelsavtalen.
          </note>
          <note>
            Om vi ska förmå andra att komma till Sverige och investera pengar,
            eller det omvända, att svenska företag investerar någon annanstans,
            ska det också finnas rättsliga regler för detta. Det är riktigt
            att det har varit en diskussion om det som man i handelsavtalet
            med USA kallat ISDS. Det har också varit en diskussion om att
            hitta en annan sådan så kallad mekanism. Men det har ändå varit
            en grundläggande princip att man har ett rättsskydd för de investeringar
            man gör, vilket jag tycker är en jätteviktig sak i sammanhanget.
          </note>
          <note>
            Herr talman! Om vi nu tittar utåt skulle jag säga att handeln
            kommer att bli ännu viktigare i framtiden. Min och vår slutsats
            är att vi behöver världen mer än vad den behöver oss, det vill
            säga det är extra viktigt för ett land som Sverige att jobba med
            handel och frihandel och att följa och följa upp regelverk som
            är satta till exempel inom WTO. Att värna handelsavtal blir ännu
            viktigare för svenska regeringar, vare sig de är röda eller blå.
          </note>
          <note>
            Jag kommer tillbaka till att om vi nu har ett avtal med Kanada
            på riksdagens bord, ett avtal med ett land som ändå är ett av
            de mest välfungerande om vi ser på arbetsrätt, djurskydd och övriga
            regelverk, och Vänsterpartiet inte ens i det läget landar i att
            man kan vara för ett sådant avtal, då undrar jag: Finns det något
            land och något sammanhang där man känner att man kan vara för
            ett handelsavtal och inte per se emot?
          </note>
          <note type="speaker">
            Anf. 60 BIRGER LAHTI (V) replik:
          </note>
          <note>
            Herr talman! Jag kanske inte svarade på frågan, men jag tycker
            att vi ska kunna teckna handelsavtal med alla länder som har ett
            demokratiskt statsskick.
          </note>
          <note>
            Lars Hjälmered talar om Kanada. Jag tvekar inte alls om det skulle
            röra sig om att överpröva någonting som man demokratiskt hade
            beslutat i Kanada. Men vi behöver inte ha något investeringsskydd
            som ligger utanför statsskicken i Kanada och Sverige. Vi har ju
            fungerande domstolar i både Kanada och Sverige, och därför behöver
            vi inte något investeringsskydd där tre domare som ingen rår på
            ska ta beslut i ärenden som två demokratiskt styrda länder rår
            över.
          </note>
          <note>
            Jag förstår inte att det ska vara så krångligt att det ska behövas
            flera tusen sidor, i stället för att man tar bort handelshinder
            och säger att de här länderna styrs enligt demokratiskt statsskick
            och kan fixa det där.
          </note>
          <note>
            Storföretagen får en jättefördel, och det tycker jag är konstigt
            gentemot små länder. Om vi skulle fatta ett demokratiskt beslut
            för att värna till exempel arbetsrätten eller arbetsmiljön skulle
            jag tycka att det vore konstigt om det skulle överprövas på grund
            av ett investeringsskydd.
          </note>
          <note>
            Vi är alltså inte överens där. Men handel är bra, och jag tycker
            att vi ska kunna teckna handelsavtal med alla demokratiska länder.
          </note>
          <note type="speaker">
            Anf. 61 Närings- och innovationsminister MIKAEL DAMBERG (S):
          </note>
          <note>
            Herr talman! Det är roligt att få möjlighet att diskutera och
            debattera statsbudgeten under utgiftsområde 24 Näringsliv här
            i dag. Jag har lyssnat på oppositionspartierna. På ett sätt är
            det ganska hoppfullt, för det finns mycket som vi är överens om
            i den här kammaren. Det är mycket som behöver göras för att fortsatt
            stärka svensk konkurrenskraft, vårt näringsliv och jobbskapandet
            i hela Sverige.
          </note>
          <note>
            Men det har också varit intressant att lyssna lite grann efter
            vad som inte har sagts i talarstolen i dag. Det påminner lite
            om en ledartext i Expressen i veckan, som varnade för att borgerligheten
            nu ställer ut så många löften om både ökade utgifter och stora
            skattesänkningar att notan inte går ihop. Vi ser en ny borgerlig
            springnota växa fram. Bilden går igen också på näringspolitikens
            område. Från liberaler och hela vägen ut till ytterlighetshögern
            slaktas egentligen utgiftsområdet. Samtidigt har vi en debatt
            här där partierna förklarar hur ambitionsnivån måste höjas på
            område efter område, allt från småföretagande till industri. Det
            är lite svårt att få den där ekvationen att gå ihop.
          </note>
          <note>
            Låt mig börja med industrin. Låt oss backa tillbaka bandet en
            mandatperiod. I januari för fem år sedan stod Sveriges dåvarande
            statsminister i Davos och gjorde ett uttalande om svensk industri.
            Han sa så här: In Sweden we used to have people in the industry,
            but they are basically gone. Det betyder: I Sverige hade vi tidigare
            människor som arbetade inom industrin, men de är praktiskt taget
            borta. De finns inte.
          </note>
          <note>
            Nu står vi här en mandatperiod senare. Industrin skapar fler
            jobb än när Fredrik Reinfeldt dödförklarade den för fem år sedan.
            I dag finns över 1 miljon anställda inom industrin och de industrinära
            tjänsteföretagen runt om i landet. Tillsammans skapar de ungefär
            75 procent av Sveriges export. Nu ökar exporten. Första halvåret
            i år gick den upp med 12 procent, och industrins investeringar
            i Sverige är på rekordnivåer. För andra året i rad anställer industrin
            fler i Sverige än i utlandet. Allt fler företag väljer att flytta
            hem produktion till Sverige. Industriföretagens framtidstro är
            den högsta på 20 år.
          </note>
          <note>
            Vad vi ser just nu är ett fönster som öppnas för nyindustrialisering
            av Sverige. Då kan inte politiken sitta med armarna i kors. Då
            kan vi inte göra som den förra regeringen gjorde under finanskrisen
            2008–2009, då man sa nej till ett system med korttidsarbete. Detta
            kostade Sverige ungefär 60 000 industrijobb i onödan. Det var
            ett misstag av den borgerliga reger ­ ingen att ignorera svensk
            industri. Industrin är fortsatt en jobbmotor i vårt land, men
            är också en innovationsmotor. Vilka kommer att bygga våra nya
            elbilar? Vilka kommer att elektrifiera Sverige? Kommer vi att
            kunna göra det utan industrin, utan gruvarbetare, utan designer,
            utan maskinoperatörer, utan elektriker, utan ingenjörer och utan
            kodare? Svaret är nej. Sverige behöver industrins innovationskraft
            för att klara de stora samhällsutmaningar vi står inför.
          </note>
          <note>
            Därför har den här regeringen satt industrin i fokus. Förra veckan
            pre ­ senterade vi en andra handlingsplan för att stärka industrin,
            som vill vända hem. Det finns 37 nya åtgärder, och jag ska nämna
            några av dem. Ett natio ­ nellt testcentrum för elfordon ska byggas
            upp och medfinansieras från näringslivet. Ett robotlyft genomförs
            för att främja introduktionen av auto ­ mations- och robotlösningar
            i små och medelstora företag i hela landet. Industriklivet introduceras
            för att svensk industri ska stöttas och gå mot nollutsläpp av
            växthusgaser. Kunskapslyftet byggs ut för att kompetens ­ försörjningen
            i dag är företagens största utmaning och det främsta tillväxt
            ­ hindret. Bara yrkeshögskolan kommer de närmaste åren att få
            12 800 nya platser. Yrkesprogrammen uppvärderas också. Nästan
            hälften av eleverna försvann när den förra regeringen förändrade
            gymnasieskolan. Nu ökar vi statusen på yrkesprogrammen utan att
            försvaga yrkesämnena.
          </note>
          <note>
            Regeringen arbetar tillsammans med industrin och akademin inom
            ramen för våra samverkansprogram, som ska vara fullt utbyggda
            2020 och innebär 500 miljoner per år till innovationsprojekt som
            växlas upp med lika mycket pengar från näringslivet. Några exempel:
            I Göteborg körs redan i dag elbussar i verklig linjetrafik med
            inomhusstationer och mindre buller. I Västerås tar man fram lösningar
            för morgondagens äldreomsorg, som ökar äldres och sjukas frihet
            och självbestämmande genom digitalisering och ny teknik. På en
            rad andra platser runt om i Sverige visar man hur höga hus kan
            byggas av trä, hur fabriker, gruvor och städer kan kopplas upp
            med 5G-teknik och alla de möjligheter det innebär för framtiden.
            Sverige behöver sådana här testbäddar i verkliga miljöer. Det
            hjälper oss att tackla framtidsutmaningar, men det skapar också
            jobb och framtida exportprodukter.
          </note>
          <note>
            Industrin är viktig för Sverige, men det är också våra entreprenörer
            och företagare. Vi vet att majoriteten av de nya jobben skapas
            i växande små och medelstora företag. Därför är det positivt att
            de senaste åren varit starka för Sveriges entreprenörer och småföretag.
            Oktober var en rekordmånad för antalet nystartade företag; hela
            6 049 nya företag startades. Det är det högsta antalet sedan 2004.
          </note>
          <note>
            Men det är också så att svenska företag växer rejält. I Sveriges
            största företagsundersök ning Företagens villkor och verklighet
            2017 framgår det att hela sju av tio företag vill växa. Samtidigt
            ser vi utmaningar för de små företagens möjligheter att ta nästa
            kliv, att göra den där nödvändiga investeringen, att anställa
            eller kliva upp på en ny marknad. Under året har vi därför växlat
            upp småföretagarpolitiken.
          </note>
          <note>
            För det första har ett växa-stöd införts för att fler ska våga
            göra sin första anställning. Alla egenföretagare som gör sin första
            anställning kan få en rabatt på upp till 63 000 kronor första
            året. För första gången i Sverige införs nu ett program för personaloptioner
            för att underlätta för små snabbväxande företag att rekrytera
            den kompetens som behövs i uppstartsfasen.
          </note>
          <note>
            För det andra förbättrar vi förutsättningarna för att låna. Entreprenörer
            över hela landet har vittnat om svårigheter att få lån hos affärsbankerna,
            framför allt i mindre städer och i glesbygd. Därför fick Almi
            redan 2015 ökat anslag och kunde utveckla nya låneformer, som
            innebar att deras nyutlåning steg med hela 38 procent under 2016.
            Under året har jag inlett en bankdialog med affärsbankerna som
            bland annat resulterat i två pilotprojekt där bankerna i tidiga
            skeden tar över Almis lånekunder så att Almi kan bevilja nya lån
            till fler företag. I höstens budget tillförs Norrlandsfonden 200
            miljoner för att öka tillgången på kapital i de fem Norrlandslänen.
          </note>
          <note>
            För det tredje har småföretag under lång tid använts som bank
            av storföretag. Nu har jag tillsammans med näringslivet fått de
            allra största företagen att ställa sig bakom principer för en
            frivillig kod som innebär 30 dagars betaltid som regel.
          </note>
          <note>
            För det fjärde ska vi också se till att entreprenörer kan fokusera
            på sitt företag och inte behöva lägga onödig tid på kontakter
            med myndigheter – på att hantera tillstånd, lämna uppgifter eller
            försöka förstå hur de ska göra rätt. Därför har vi inlett en förenklingsoffensiv.
            Förra året fick Bolagsverket i uppdrag att införa digital hantering
            av årsredovisning. Det kommer äntligen att vara möjligt nästa
            år. Den digitala plattformen verksamt.se har fått ytterligare
            medel för att utveckla sin verksamhet. Vi skyndar på och satsar
            på digitaliseringsarbeten i särskilt regeltunga branscher. Vi
            började med restaurangbranschen. Nu går vi vidare inom besöksnäringen
            med företag för hotell och evenemang. Dessutom arbetar vi vidare
            med att korta handläggningstider hos myndigheter och hitta smartare
            vägar att implementera nya lagar och regler.
          </note>
          <note>
            För det femte är ett av de främsta hindren för att bli företagare
            frågan om trygghet, inte minst under den första tiden, när inkomsterna
            är osäkra. Vad händer till exempel om man blir sjuk eller går
            på föräldraledighet? För att skapa större förutsägbarhet förbättrar
            vi försäkringsskyddet för personer som startar företag. Uppbyggnadsperioden
            för sjukpenningen förlängs till 36 månader och utvidgas till att
            även omfatta aktiebolag. Men på detta område kommer vi att behöva
            ta fler steg. Jag tror att det här är viktiga frågor, inte minst
            om vi vill få fler kvinnor att våga vilja starta företag i Sverige.
          </note>
          <note>
            Låt mig avslutningsvis återvända till Davos 2013. Där på toppmötet
            sa den borgerlige statsministern även så här: I am not saying
            I want a larger portion of low income jobs, because it does not
            sound very nice. Han säger inte att han vill se en större andel
            jobb med låga löner, för det låter inte så trevligt.
          </note>
          <note>
            På det området har vi sett stora förändringar den här mandatperioden.
            I dag säger de borgerliga partierna rakt ut, utan att skämmas
            för det, att de vill se lägre löner i Sverige. De är till och
            med beredda att tvinga fram det genom egen lagstiftning. Om jag
            förstår det rätt tänker Moderaterna göra det trots att parterna
            nu enats om en egen lösning. Det är en modell där arbetsgivarnas
            kostnader sänks radikalt men där inte en enda person får sänkt
            lön.
          </note>
          <note>
            I länder där man har andra modeller på arbetsmarknaden blir löner
            lätt en valfråga där partierna tävlar om vem som vill höja minimilönerna
            mest. Svensk borgerlighet är nu på väg att gå till historien genom
            att gå till val med löften om inte höjda utan sänkta lägstalöner
            i Sverige. Här står en viktig strid i nästa års valrörelse. Ska
            vi respektera den svenska modellen och fortsätta låta arbetsgivare
            och arbetstagare förhandla om löner och villkor, eller ska vi
            politiker börja lagstifta om sådana saker?
          </note>
          <note>
            Ska vi värna stabilitet på svensk arbetsmarknad, eller ska ni
            ge er på grunden för vårt ekonomiska välstånd? Få saker har en
            så fundamental betydelse för vårt näringslivs förutsättningar
            att växa och skapa jobb som en stabil arbetsmarknad. Låt oss tillsammans
            värna den svenska modellen och sträva efter mer samarbete i svensk
            politik. Det är jobbpolitik som ger långsiktigt riktiga resultat.
          </note>
          <note>
            (Applåder)
          </note>
          <note type="speaker">
            Anf. 62 LARS HJÄLMERED (M) replik:
          </note>
          <note>
            Herr talman! Sverige är på många sätt ett fantastiskt land. Det
            finns väldigt mycket i Sverige som fungerar väldigt bra. Vi dras
            till exempel fram av en fantastisk högkonjunktur. Det är väldigt
            roligt inte minst i min hemstad, där man ser hur bra det går för
            den viktiga fordonsindustrin.
          </note>
          <note>
            Om vi lyfter blicken och ser en del av de större utmaningarna
            vi möter med integration, otrygghet och konkurrenskraft hoppas
            jag att det finns områden där vi kan finna varandra över blockgränserna.
            Jag tror att handelspolitiken fortsatt är ett sådant område där
            det är viktigt att stå upp för viktiga svenska värden om handel,
            frihandel, Sveriges roll inom EU och WTO, för att ge några exempel.
          </note>
          <note>
            Herr talman! Det är likadant när det gäller de förödande hamnproblemen
            i Göteborg. Där har vi tydligt sträckt ut en hand till regeringen
            och har en genuin och uppriktig vilja att lösa dem omgående. Där
            hoppas jag att vi kan göra upp med regeringen så att det kan få
            ett slut innan vi går till val nästa gång, alltså i praktiken
            att det kommer ett lagförslag.
          </note>
          <note>
            Jämte att det går väldigt bra har det utvärderats. Svenskt Näringsliv
            har frågat ett antal tusen företagare hur de upplever villkoren
            i Sverige. Två av tre har sagt att de upplever att det är krångligare
            under Mikael Dambergs ledning och blott en av hundra att det har
            blivit enklare.
          </note>
          <note>
            Jag tror ärligt talat inte att det var något ont uppsåt eller
            att det är enskilda regler som har gjort att det de facto alla
            gånger har blivit krångligare utan att det kanske mer landar i
            olika besked och beslut. Man talar väldigt gott om entreprenörskap
            och småföretagande. Men det kanske finns en känsla ibland när
            det gäller reglerna för upphandling, skattevillkoren med RUT och
            ROT eller liknande saker. Där kommer också vinst i välvärden in,
            skulle jag tippa.
          </note>
          <note>
            Herr talman! Jag vill fråga Mikael Damberg: Vad tror du är skälet
            till att du och regeringen har fått ett så kraftigt underbetyg
            i Svenskt Näringslivs undersökning?
          </note>
          <note type="speaker">
            Anf. 63 Närings- och innovationsminister MIKAEL DAMBERG (S) replik:
          </note>
          <note>
            Herr talman! Först ger vi Svenskt Näringsliv ett väldigt gott
            betyg, efter det skapar väldigt mycket nya jobb i Sverige även
            i privat sektor. De är väldigt optimistiska inför framtiden.
          </note>
          <note>
            Jag tror att Lars Hjälmered har en poäng. Det finns en förväntan
            om att livet som företagare ska vara enklare. Vad är det som driver
            det? Jag tror att det är mobiltelefonerna. Våra vanliga liv har
            blivit så mycket enklare med mobiltelefonen, men det har inte
            riktigt hängt med hur man driver ett företag, hur man rapporterar
            och hur man sköter tillståndsärenden. Varför fungerar inte det
            på samma sätt som när jag swishar eller sköter mina vanliga bankärenden?
          </note>
          <note>
            I rankningarna internationellt över till exempel digitalisering
            ligger Sverige fortfarande väldigt högt upp på många av rankningarna.
            På ett område har vi verkligen tappat ungefär de senaste tio åren.
            Det är offentlig sektor och digitalisering. Våra myndigheter och
            organisationer har inte hängt med. Vi erbjuder inte företag och
            företagare det bästa stödet genom att göra enklare regler.
          </note>
          <note>
            Jag tror väldigt mycket på att man måste driva en förenklingsoffensiv.
            Jag välkomnar att näringsutskottet tagit initiativ. Vi har redovisat
            att vi tar ett antal initiativ för att driva frågorna framåt.
            Det är viktiga frågor för oss att följa och fortsätta att driva.
            Jag tror att mer kan göras.
          </note>
          <note>
            Jag vill återkomma till utgiftsområde 24 lite grann och ställa
            en fråga till Moderaterna. När jag läser förslagen får jag ett
            intryck just när det gäller 1:5 Näringslivsutveckling . Där känns
            det som att ni vill ta bort alla nya satsningar för nästa år.
            Ni vill inte bevilja någon ökning, utan ni ligger kvar på förra
            årets satsning.
          </note>
          <note>
            Vad händer då med elektromobilitetslaboratoriet, som antagligen
            kommer att ha sitt säte i Göteborg? Vad händer med Norrlandsfondens
            200 miljoner för utlåning till företag i de fem Norrlandslänen?
            Det är viktigt att också våga diskutera de konkreta effekterna
            av budgetförslagen.
          </note>
          <note>
            Jag hoppas att Moderaterna kan vara tydliga med effekten av sina
            besparingar. Någonstans måste man spara om man ska dra ned så
            kraftigt på utgiftsområdet.
          </note>
          <note type="speaker">
            Anf. 64 LARS HJÄLMERED (M) replik:
          </note>
          <note>
            Herr talman! En genomgående trend för Mikael Damberg och hans
            kollegor har varit att kraftfullt öka skatterna på både företag
            och arbete under de senaste åren. Devisen för en enskild företagare
            har varit att Mikael Damberg gett ungefär en tiokrona och tagit
            en femtiolapp tillbaka. Det är där nettot i stora stycken har
            legat.
          </note>
          <note>
            Herr talman! Det kommer ändå tillbaka till att mycket i Sverige
            fungerar väldigt bra. Vi har en konjunktur som verkligen drar.
            Det gynnar företagen och hjälper både nationellt och i handeln
            externt. Men bortom det har vi ett antal lite större utmaningar
            för Sverige.
          </note>
          <note>
            Vi funderar rätt mycket på de större utmaningarna med integration,
            otrygghet och konkurrenskraften. Där finns ett antal områden där
            jag hoppas att vi kan finna varandra. Jag nämnde till exempel
            den viktiga handelspolitiken, att vi har en järnaxel och driver
            det fortsatt.
          </note>
          <note>
            Det andra hoppas jag att Mikael Damberg kan ge någon typ av svar
            på. Det gäller de förödande hamnproblemen. Det är ett typexempel
            på en konkurrenskraft. Vi kan i akt och mening titta på Göteborgs
            hamn när till exempel containrar ska ut och in i hamnen.
          </note>
          <note>
            Bara häromveckan gav containerrederiet ACL beskedet att man efter
            50 år slutar att köra direktlinjen mellan Göteborg och amerikanska
            östkusten. Det finns flera skäl. Ett viktigt skäl är de pågående
            hamnproblemen. Många företag har vittnat om det – d e båda Volvobolagen,
            Akzo Nobel, Löfbergs Lila och många andra.
          </note>
          <note>
            I den rätt tuffa miljö vi ser framför oss måste vi på olika sätt
            genom delar av politikens områden med utbildning, forskning, skatter
            och andra delar med kraft agera om vi menar allvar med den välfärd,
            roll och situa ­ tion som Sverige har.
          </note>
          <note>
            Då kommer en sådan sak som hamnproblemen att bli en fråga om
            politisk vilja. När vi ser att det pågår och slår så hårt mot
            konkurrenskraften och näringslivet menar jag att vi inte kan sitta
            still. Frågan är då: Har regeringen den politiska viljan att omgående
            lösa problemen?
          </note>
          <note type="speaker">
            Anf. 65 Närings- och innovationsminister MIKAEL DAMBERG (S) replik:
          </note>
          <note>
            Herr talman! Vi har redan tillsatt en utredning om den allvarliga
            situa ­ tionen i Göteborgs hamn. Vi ser att det är en allvarlig
            situation. Då gäller det att göra rätt också juridiskt.
          </note>
          <note>
            Jag hoppas verkligen att vi kan enas brett i kammaren om nya,
            moderniserade regler som gör det möjligt att försvara den svenska
            modellen med konfliktregler men inte att missbruka de regler vi
            har på svensk arbetsmarknad. Uppdraget ska redovisas senast i
            maj nästa år. Jag hoppas gärna, om de är färdiga tidigare, att
            de kommer tidigare till regeringen och partierna i riksdagen med
            ett förslag i den delen. Där samarbetar vi gärna.
          </note>
          <note>
            Vi samarbetar också gärna om handelspolitik, konkurrenskraft
            och integrationsfrågorna. Jag hoppas att Moderaterna i framtida
            debatter också nämner klimatutmaningen som en stor utmaning i
            vår tid. Jag tror verkligen att det avgör konkurrenskraften för
            svensk industri på lite längre sikt om vi klarar det. Det ligger
            stora satsningar i budgeten för att hjälpa svensk industri att
            ligga i framkant i utvecklingen mot klimatsmalare produktion.
          </note>
          <note>
            Återigen blir jag lite nervös av att Lars Hjälmered inte med
            ett ord svarar på frågan: Vad händer när man tar bort 60 procent
            av anslaget på 1:5, hela ökningen för i år? Jag sitter med inte
            minst Volvobolagen, och de säger: Vi vill investera i ett elektromobilitetslaboratorium.
            Det är vår förutsättning för att ställa om till elfordon i framtiden.
            De vill att vi från statens sida är med och gör den innovationssatsningen
            tillsammans.
          </note>
          <note>
            Det handlar om att vi från statens sida ska investera hundratals
            miljoner, och de måste punga ut med lika mycket. Det ligger i
            närtid. Jag skulle gärna vilja komma till bolagen och säga: Nu
            har jag diskuterat det i Sveriges riksdags kammare. Det finns
            en stor uppställning bakom ett elektromobilitetslaboratorium som
            säkrar långsiktigheten för fordonsindustrin i Sverige. Jag hoppas
            att Moderaterna kanske inte i den här debatten men längre fram
            kan klargöra att den satsningen blir långsiktig och på riktigt.
          </note>
          <note>
            (Applåder)
          </note>
          <note type="speaker">
            Anf. 66 PENILLA GUNTHER (KD) replik:
          </note>
          <note>
            Herr talman! Jag ställde några frågor till statsrådet i mitt
            anförande. Jag upplevde inte riktigt att jag fick svar i ditt
            anförande, Mikael Damberg, så därför tänker jag utveckla frågorna
            och ställa dem igen.
          </note>
          <note>
            Jag tror att vi har ett gemensamt intresse av en fortsatt utveckling
            av industrin i Sverige. Jag är själv uppvuxen på en bruksort,
            och det är klart att jag förstår betydelsen för hela landet av
            en livskraftig industri. Nyindustrialiseringen kan gälla moderna,
            högteknologiska företag inom den något mer moderna rymdforskningen,
            där vi har en roll att spela inom Europa och övriga världen. Nu
            ser vi att en planerad strategi bara blir en skrivelse med lite
            oklart innehåll. Men näringsministern måste ändå kunna tala om
            hur viktig den här industrin är för Sverige: Ska vi nöja oss med
            att det bara blev en tummetott här, eller ska vi faktiskt försöka
            få till stånd en strategi, så att dessa företag får veta sina
            förutsättningar den närmaste framtiden?
          </note>
          <note>
            Jag återkommer senare med mina frågor om gruv- och mineralindustrin.
          </note>
          <note type="speaker">
            Anf. 67 Närings- och innovationsminister MIKAEL DAMBERG (S) replik:
          </note>
          <note>
            Herr talman! Industristrategin är ju bred. Den tar vara på den
            kraft som finns i hela den svenska industrin, som står för en
            väldigt stor del av vår export och många jobb i hela landet. Vi
            har valt att inte fokusera branschvis och specifikt, även om vi
            träffar branscher och diskuterar vad vi kan göra tillsammans.
          </note>
          <note>
            När det gäller specifikt rymdindustrin har den här regeringen
            tillsatt en utredning för att titta på om inte till exempel småsatelliter
            är ett affärsområde som kan få väldigt stor betydelse för Sverige
            långsiktigt. Vi har tagit initiativ för att driva frågan om rymdindustrins
            framtid. Regeringen har alltså tagit initiativ på det här området.
          </note>
          <note>
            Jag tror att de flesta utanför den här kammaren inte ser så stor
            skillnad mellan strategier, skrivelser och propositioner. Det
            viktiga är ju vad man gör och om man tar det på allvar eller inte.
          </note>
          <note>
            Sedan blir det lite märkligt. Vi talar om innovationskraften
            i svensk industri. Kristdemokraterna vill radikalt minska anslaget
            till Vinnova. Vinnova är ju den myndighet som jobb ar med innovationssatsningar.
            I princip varenda satsning från Vinnova är en satsning där industrin
            och näringslivet har finansierat hälften. Det gör att svensk industri
            kan ligga lite före och vara lite snabbare på bollen, så att vi
            kan skapa framtidens exportprodukter.
          </note>
          <note>
            När jag läser Kristdemokraternas budgetmotion förstår jag inte
            motiven till att just innovationspolitiken ska bli så lidande.
            Vi kanske också har lite tid över till att resonera om varför
            man ska ta bort Växa-stödet – det stöd som ges till enmansföretagare
            runt om i Sverige som anställer sin första person. Då kan man
            få en skatterabatt på 63 000 kronor. Det är väl en riktad skattesänkning
            som verkligen ger effekt på sysselsättningen? Jag uppfattar att
            det finns andra partier, inte minst Centerpartiet, som ligger
            väldigt nära detta, har egna förslag och till och med vill gå
            lite längre än regeringen på det här området. Det borde finnas
            en samsyn när det gäller riktade insatser för företag som vill
            växa.
          </note>
          <note type="speaker">
            Anf. 68 PENILLA GUNTHER (KD) replik:
          </note>
          <note>
            Herr talman! För att hinna med att svara på ministerns frågor
            börjar jag med detta med Vinnova. Det är väl inte så konstigt
            om vi anser att det går att fördela stödet till företag och företagare
            på ett helt annat sätt än bara genom Vinnova, som regeringen sätter
            stor tilltro till?
          </note>
          <note>
            Ministern nämner nästan bara storföretag som drar nytta av Vinnovas
            satsningar. Volvo är ett exempel. Jag tror att Volvo är så livskraftigt
            att man själv skulle kunna finansiera det labb som det talades
            om i ett tidigare inlägg. Det är ju inte i första hand dessa företag
            som vi ska stötta med offentliga medel. I så fall ska det ske
            i samarbete med mindre och medelstora företag på ett mycket tydligare
            sätt.
          </note>
          <note>
            När det gäller Växa-stödet var idén ursprungligen att folk med
            enskilda firmor skulle kunna anställa en person. Själva definitionen
            av enskild firma är att man är en enskild person som väljer att
            driva företag. Att då anställa någon är otroligt administrativt
            krångligt. Tro mig, jag vet. Jag har haft enmansföretagare i familjen
            och kan verkligen tala om att detta inte är någon framgångsfaktor.
            Även om man senare har utökat det hela är själva idén från början
            inte särskilt väl genomtänkt.
          </note>
          <note>
            Men jag ville också hinna med att ställa min fråga om vår traditionsrika
            gruv- och mineralindustri, som jag är rädd att jag inte heller
            denna gång får svar på. Kommer nu den utredning som ministern
            aviserade på Svemins höstmöte, om förenklingar i prospektering,
            så att även denna näring kan fortsätta att växa ytterligare ett
            par generationer i Sverige?
          </note>
          <note type="speaker">
            Anf. 69 Närings- och innovationsminister MIKAEL DAMBERG (S) replik:
          </note>
          <note>
            Herr talman! Jag börjar med att svara på frågan.
          </note>
          <note>
            Miljötillstånden tar i dag lång tid att få fram, och det är väldigt
            osäkra processer. Jag har varit väldigt tydlig med att jag inte
            vill sänka några miljökrav. Miljöministern vill inte heller göra
            det. Men vi vill hitta en mer förutsägbar ordning när det gäller
            att hantera miljötillstånd, för det kostar på investeringar att
            inte göra det på ett bra sätt. Vi återkommer med en utredning
            om detta för att se över vad man kan göra. Detta ingick redan
            i den första handlingsplanen för smart industri, som vi nu kommer
            att leverera de sista delarna av.
          </note>
          <note>
            Vi jobbar långsiktigt med de här frågorna, som är viktiga för
            gruvnäringen och också för andra industrier där miljötillstånden
            är viktiga för investeringar och framtida jobb.
          </note>
          <note>
            Jag blir nervös när jag hör att Kristdemokraterna tycker att
            vi inte ska jobba ihop med svensk fordonsindustri om elektrifiering.
            Detta är grunden för svensk exportindustri. Hela fordonssektorn
            håller på att ställa om. Sverige måste ligga i framkant. Industrin
            visar tydliga tecken på att vilja samarbeta med oss i de här frågorna.
            Regeringen kommer att gå vidare med detta.
          </note>
          <note>
            Men just testmiljöer är ett unikt tillfälle att låta forskningsresurser
            och innovationsmiljöer också nå småföretag. Om man inte har dessa
            testlaboratorier, som också småföretag kan använda, har de inte
            möjlighet att vara med i innovationsprocesserna. Att just jobba
            med testmiljöer som blir öppna är ett sätt att involvera små och
            medelstora företag i innovationsprocesserna.
          </note>
          <note>
            Växa-stödet gäller ju också aktiebolag i dag. Vi har breddat
            reformen så att alla enmansföretagare kan få skatterabatt när
            de anställer sin första anställd. Jag hade hoppats att Sveriges
            riksdag skulle säga: Jippi, detta sluter vi upp kring! Det kan
            få stor jobbeffekt att rikta skattesänkningar till de företag
            som väljer att växa till antalet anställda.
          </note>
          <note type="speaker">
            Anf. 70 HELENA LINDAHL (C) replik:
          </note>
          <note>
            Herr talman! För drygt 100 år sedan kom den första kvinnan in
            i Sveriges riksdag. I dag ser vi att vi är nästan 50 procent,
            tursamt nog. På 1800-talet var det inte heller ovanligt att kvinnor
            jobbade i den privata sektorn, inom företag som tvätterier eller
            ysterier. Jag har själv jobbat i ett projekt som heter Ostriket
            i Västerbotten. Det grundar sig egentligen på de hundratals mejerier
            som fanns runt om i länet, bland annat ett i Mångbyn, där Västerbottensosten
            kom till. Nu vet ni det.
          </note>
          <note>
            På 1960- och 1970-talen var det väldigt många kvinnor som började
            förvärvsarbeta, vilket gjorde att Sverige blev ett av världens
            mest jämställda länder när det gällde arbetsmarknaden. Men det
            ironiska är att det som på ett sätt har bidragit till att vi arbetsmarknadsmässigt
            är ett av världens mest jämställda länder också har hämmat kvinnors
            företagande efter ­ som många kvinnor arbetar inom vård och omsorg,
            där det inte har varit tillåtet att på samma grunder som offentlig
            sektor starta och driva företag förrän 2009, när LOV kom.
          </note>
          <note>
            Min fråga till näringsministern ska ses mot bakgrund av att det
            bara är en av fyra företagare som är kvinna. Kvinnorna utgör ungefär
            25 procent. Det är ett ganska dåligt betyg för ett jämställt land
            som Sverige.
          </note>
          <note>
            Då skulle jag vilja veta: Hur jobbar näringsministern med att
            öka andelen kvinnor som är och ska bli företagare? Det får gärna
            specifikt handla om det som är inom ministerns område.
          </note>
          <note type="speaker">
            Anf. 71 Närings- och innovationsminister MIKAEL DAMBERG (S) replik:
          </note>
          <note>
            Herr talman! Tack för frågan! Det är en viktig fråga. Vi har
            kommit långt i jämställdhetsarbetet. Det är inte bara tursamt,
            utan det har varit ganska mycket politiskt hårt arbete bakom det.
            Det handlar inte minst om kvinnors kamp för ökad jämställdhet
            i fråga om representation här men också om hur vårt välfärdssystem
            har byggts upp. Jag vill för protokollet säga att jag inte tror
            att kvinnor skulle ha större möjligheter att vare sig vara företagare
            eller göra karriär om inte barnomsorg och äldreomsorg hade funnits
            och fungerat på ett bra sätt i Sverige. Jag tror att vi har g
            enomfört många välfärdsreformer som har betytt mycket för kvinnors
            frigörelse. Men vi har mer att göra. Inte minst handlar det om
            företagande.
          </note>
          <note>
            Jag kan ta upp exempel på det som jag också nämnde i mitt anförande.
            Jag tror att det vi nu gör för att skapa trygghet för företagare
            spelar jättestor roll. Vi utökar så att den som startar företag
            får beräkna SGI på ett motsvarande jobb i 36 månader. Det är en
            enorm skillnad mot hur det har varit tidigare. Det behöver inte
            vara lika riskabelt, så att säga, att starta företag och ge upp
            den fasta anställningen.
          </note>
          <note>
            En annan sak är att vi jobbar mycket med Almi och utlåning. När
            det gäller finansiering har det visat sig att män ofta får låna
            mer pengar än kvinnor. De statliga aktörerna spelar en jättestor
            roll. Vi är de enda som egentligen följer upp kvinnor och män
            på lånemarknaden. Almi har ett särskilt uppdrag att jobba med
            underrepresenterade grupper – det är tyvärr kvinnor och personer
            som har kommit till Sverige. Vi gör riktade insatser i budgeten
            som handlar om nyanlända kvinnors företagande – det säger jag
            bara för att nämna ett väldigt närliggande exempel.
          </note>
          <note>
            Men jag tror att vi behöver ta ett bredare grepp om trygghetsfrågorna
            och företagandefrågorna. Det tror jag är frågor som vi skulle
            kunna enas om i riksdagen. När allt fler människor väljer att
            vara företagare, eller i vissa delar av sitt liv är företagare,
            måste trygghetssystemen funka. Det har ännu större betydelse för
            kvinnor än för män eftersom ansvaret i familjerna tyvärr är så
            illa fördelat i dag.
          </note>
          <note type="speaker">
            Anf. 72 HELENA LINDAHL (C) replik:
          </note>
          <note>
            Herr talman! Jag håller med om trygghetsfrågan för företagande.
            Jag tror att den är ganska avgörande. Jag kan nämna ett exempel
            som jag blev medveten om för inte så länge sedan. Om man har en
            enskild firma får man grunda föräldrapenningen på den högsta lön
            man har haft två år tillbaka i tiden. Startar man däremot ett
            aktiebolag börjar man om från noll, vilket egentligen är galet,
            om man ska vara ärlig. I dag är det nästan så att företagare tillhör
            ett B-lag när det gäller trygghetssystemen i jämförelse med anställda.
            Detta måste vi verkligen se över.
          </note>
          <note>
            När det gäller invandrarkvinnors företagande tycker jag att det
            är bra. Jag har sett i Socialdemokraternas budget att ni satsar
            på det. Men jag önskar också att man återinför satsningen via
            Almi när det gäller invandrarkvinnors företagande, för den var
            otroligt lyckad. På Almi höjer de den själva till skyarna, och
            jag tror att de har gjort väldigt mycket gott på det området.
            Samma sak är det när det gäller Styrelsekraft för att få in kvinnor
            i styrelser och på ledande befattningar. Där gjorde Almi också
            ett väldigt bra jobb.
          </note>
          <note>
            Jag ser näringsminister Mikael Damberg som en pragmatisk socialdemokrat.
            Jag hoppas att Mikael Damberg kommer att förhindra taket för vinster
            i välfärden, för det förslag som nu ligger handlar om operativt
            kapital. Detta gynnar bara de större företagen. Det gynnar definitivt
            inte de små företagen, och det är ofta kvinnor som äger och driver
            de företagen.
          </note>
          <note type="speaker">
            Anf. 73 Närings- och innovationsminister MIKAEL DAMBERG (S) replik:
          </note>
          <note>
            Herr talman! Jag börjar med det område där jag tror att det finns
            utrymme för mer samarbete mellan Centerpartiet och regeringen
            men också brett i riksdagen. Det är frågan om kvinnor och företagande.
            Där finns det ett stort intresse från många partier av att göra
            mer. Jag tror att det finns en hemläxa att göra för alla partier,
            för detta är en situation som har funnits under en väldigt lång
            tid.
          </note>
          <note>
            Jag blir lite fundersam nu. Jag tror att det som Helena Lindahl
            tar upp om 24-månadersregeln och enskilt företagande är exakt
            det som vi nu justerar. Vi går till 36 månader i stället för 24.
            Och vi går till aktiebolag. Det är väldigt få som vet om denna
            förändring. Jag blir lite frustrerad. Om vi inte ens vet om det
            med full kraft i denna kammare undrar jag: Hur ska de kvinnor
            som funderar på att starta företag veta att det finns en ökad
            trygghet i att starta företag från och med nästa år? Jag tror
            att det är viktigt att bli offensiv och våga tala om de förbättringar
            som genomförs för att vi ska få den attitydförändringen att funka.
          </note>
          <note>
            Det var flera ordväxlingar om regionalpolitik tidigare. Det tror
            jag också är ett område där det finns utrymme att hitta mer samarbete.
            Norrlandsfonden nämndes. Jag tror att den är enormt viktig för
            utvecklingen av företagande i hela Sverige. Jag nämnde själv Växa-stödet.
            Ni har en variant av det. Men vi är väldigt nära varandra i fråga
            om att man ska stödja de småföretagare som tar steget och börjar
            anställa. Det handlar också om regionalpolitik i form av Norrbotniabanan
            och andra insatser som jag tror är viktiga både för klimatet och
            för regional utveckling i landet.
          </note>
          <note>
            Jag hoppas att Centerpartiet inser att det finns en del partier
            som tar dessa frågor på väldigt stort allvar och kommer att fortsätta
            att göra det. Tyvärr läser jag inte i de alternativa budgetmotionerna
            från dina allianskollegor att de prioriteringarna ligger fast
            på samma sätt som för Centerpartiet , Helena Lindahl . Men här
            finns det utrymme för mer samarbete i framtiden.
          </note>
          <note type="speaker">
            Anf. 74 BIRGER LAHTI (V) replik:
          </note>
          <note>
            Herr talman! Närings- och innovationsministern! Vi var på samma
            seminarium för ett tag sedan på Svemins höstmöte. Du höll ett
            anförande om snabbare tillståndsprocesser för gruvnäringen.
          </note>
          <note>
            Jag vill bara fråga: Vad är tanken med det? Det finns inget tvivel
            om var jag står. Det som händer i min hemkommun vad gäller en
            gruva är jättespännande. Jag tycker att Sverige har en bra syn
            vad gäller miljötillstånd. Men jag håller med om att det ibland
            hämmar när det tar tiotals år och någon har investerat 70 miljoner
            och det sedan går i stöpet. Vad är tanken med det som du framförde
            på seminariet?
          </note>
          <note type="speaker">
            Anf. 75 Närings- och innovationsminister MIKAEL DAMBERG (S) replik:
          </note>
          <note>
            Herr talman! Tack för frågan , Birger Lahti!
          </note>
          <note>
            Detta beskrev regeringen redan i den första handlingsplanen,
            Smart industri . Vi identifierade att en faktisk broms för ökat
            hållbarhetsarbete i Sverige inte är våra miljökrav utan det faktum
            att miljötillståndsprocesserna ibland tar väldigt lång tid och
            är väldigt oklara. Aktörer kan då inte veta hur processerna ska
            genomföras. Det skapar en osäkerhet. Nya investeringar är ofta
            bättre än gamla investeringar – det har vi sett när vi har introducerat
            ny teknik och så vidare. Den utvecklingen bromsas i och med detta.
          </note>
          <note>
            Gruvnäringen är ett specialfall. Där är det enormt långa tillståndsprocesser,
            eftersom det är hårda miljökrav som ska gälla för en hållbar gruvverksamhet.
            Det som vi kom överens om redan där var att vi skulle göra en
            översyn. Hur lång tid tar processen med miljötillstånden på olika
            ställen? Vi skulle också knyta en referensgrupp till detta för
            att kunna följa arbetet. Det handlar inte om att jobba med lägre
            krav, utan det handlar om mer effektiva processer och mer förutsägbara
            processer. Både miljölagstiftningen och näringslivet tjänar på
            att det är bättre förutsättningar och att man vet vilka regler
            som gäller.
          </note>
          <note type="speaker">
            Anf. 76 BIRGER LAHTI (V) replik:
          </note>
          <note>
            Herr talman! Tack för svaret , ministern ! Det var ungefär det
            jag ville veta. Jag försöker verkligen vara en talesperson för
            hållbar gruvnäring i norr, och jag vill inte hamna i den situationen
            att det låter som att man försöker luckra upp detta. Det vill
            jag inte höra. Men detta känns bra.
          </note>
          <note>
            Vad som också skulle vara bra att höra någon gång är att man
            väger in andra intressen redan i startskedet. Man skulle kunna
            säga: Med 90 procents säkerhet kommer du inte att få koncession.
            Det skulle, så att säga, gynna debatten.
          </note>
          <note>
            Jag tycker att vi har en bra lagstiftning. Vi har bättre gruvor
            än man har i övriga delar av världen. Därmed är det inte sagt
            att jag skulle säga ja till varje gruva. Någon gång skulle jag
            kunna säga: Ja, kanske någon gång men inte nu. Det skulle kanske
            gynna båda parter att man redan i startskedet kan säga: Nej, den
            här gruvan tror jag inte att du kommer att få tillstånd för. Den
            är i dag för känslig för andra näringar.
          </note>
          <note type="speaker">
            Anf. 77 Närings- och innovationsminister MIKAEL DAMBERG (S) replik:
          </note>
          <note>
            Herr talman! Jag tror att Birger Lahti är någonting på spåret.
            När jag talar med näringslivet i denna sektor säger de att det
            nästan är skönare att få ett besked lite tidigare än att det tar
            så lång tid. Även om det blir ett nej är det bättre än att leva
            så länge i ovisshet. Det finns ett problem med utsträckningen
            i tid och osäkerhet i processen, vilket vi bör hantera.
          </note>
          <note>
            Jag tycker att gruvnäringen är spännande – Birger Lahti är ju
            engagerad i frågan – för där har vi nästa lite större diskussion
            som handlar om den gröna omställningen. Hur ska vi egentligen
            klara av den? Exempelvis är batterier en förutsättning för den
            gröna omställningen. Vilka mineraler och metaller behövs för utvecklingen
            av dem? I dag finns ett hållbarhetsproblem.
          </note>
          <note>
            Många av mineralerna och metallerna tas fram i länder långt ifrån
            Sverige där hållbarheten är väldigt dålig. Det är viktigt att
            Europa ställer krav på att det finns hållbarhetsdimensioner för
            de mineraler och metaller som tas in utifrån. I Europa måste vi
            själva också fundera över om vi har kapacitet. Har vi bra gruvor
            som skulle kunna förse oss med en del av de metaller som är kritiska
            för innovationer i framtiden?
          </note>
          <note>
            Jag tror att det kommer att finnas ett ökat intresse för att
            titta på det här, och det gäller inte bara nya gruvor utan också
            återvinningsmaterial. Gamla gruvområden har tagit upp mycket material
            som man skulle kunna använda. Det handlar även om hela återvinningssystemet.
            Sverige har historiskt sett varit bra på att utvidga återvinningssystem
            så att vi tar vara på de metaller och mineraler som kanske redan
            finns i produkter sedan tidigare.
          </note>
          <note type="speaker">
            Anf. 78 SAID ABDU (L) replik:
          </note>
          <note>
            Herr talman! Tack för anförandet, närings- och innovationsminister
            Mikael Damberg!
          </note>
          <note>
            Jag vill anknyta till den del av anförandet som handlade om välfärdsutmaningarna.
            Vi är ense om att vi har stora välfärdsutmaningar framför oss
            i både Sverige och Europa. Vi behöver fler aktörer som är med
            och effektiviserar och utvecklar välfärden.
          </note>
          <note>
            I den artikel som du hänvisade till, Mikael Damberg, var det
            ändå ganska tydligt att en av de företrädare som du sa inte flaggade
            för en eventuell sänkning var just min partiordförande Jan Björklund.
            Han sa att vi möjligen på det totala inte kommer att kunna göra
            en skattesänkning. Jag tycker att det är viktigt att nämna att
            det även stod i artikeln.
          </note>
          <note>
            Jag vill säga något om det som sas om ett uttalande av den tidigare
            statsministern. Det kan kanske väcka en orons klocka för vad nuvarande
            ministrar säger. Exempelvis har civilministern sagt att vinst
            är stöld från folket, och statsministern har – hör och häpna –
            sagt att företag säljer barn på börsen. Jag blir mycket oroad
            när jag hör saker som dessa. Det är den nuvarande statsministern
            som har sagt detta. Om man tycker att företag säljer barn på börsen
            undrar jag vad man tycker att trafficking är. Jag ville bara lyfta
            upp det här.
          </note>
          <note>
            Avslutningsvis vill jag säga något om betänkandet. Näringsministern
            sa att vi i Alliansen satsar för lite på detta utgiftsområde.
            Jag vill använda den jämförelse som min kollega Lars Hjälmered
            tog upp. Man tvingar företagen att betala in 50 kronor. Sedan
            ger man dem 1 krona tillbaka, men denna krona kan de inte vara
            säkra på att de får tillbaka, för den är riktad. Jag är inte säker
            på att regeringen vet bättre vad som är bäst för företagen än
            vad företagen själva gör.
          </note>
          <note type="speaker">
            Anf. 79 Närings- och innovationsminister MIKAEL DAMBERG (S) replik:
          </note>
          <note>
            Herr talman! Låt mig säga något om hela diskussionen om vad olika
            aktörer har sagt i fråga om välfärden. När jag var utbildningspolitisk
            talesperson förut debatterade jag ofta med Jan Björklund. Jag
            noterade hur han sa att vi i det svenska politiska systemet har
            varit naiva i vår syn på både valfrihet och vinstfrågan i samband
            med att en del företag gjorde en del konstigheter. Jag vet inte
            om Jan Björklund står fast vid detta, men då ville han stoppa
            riskkapitalbolag från att agera på skolmarknaden.
          </note>
          <note>
            Det är alltså inte bara några få partier som har varit kritiska
            till de skandaler och problem som har funnits i och med att en
            del bolag faktiskt inte har uppträtt helt seriöst. För mycket
            av våra gemensamma skattepengar har inte gått till det de är till
            för.
          </note>
          <note>
            Det här gäller inte minst nu, när vi har haft en period med fallande
            skolresultat. Förhoppningsvis ser vi dock en liten vändning nu
            med stora investeringar i utbildningssystemet. Det är viktigt
            att de stora miljardsatsningar på skolsystemet som finns både
            i vår budget och i Liberalernas budget kommer både lärare och
            elever till godo. Det måste bli riktiga kvalitetshöjningar i verksamheten.
            Vi har ett gemensamt arbete att göra där.
          </note>
          <note>
            Regeringen återkommer med hur man ska kunna garantera att mer
            av skattepengarna går till det de ska.
          </note>
          <note>
            Man kan självklart säga att vi har gjort en del skattejusteringar,
            inte minst vad gäller arbetsgivaravgifterna för unga. De borgerliga
            argumenterade kraftigt mot det och sa att det skulle leda till
            högre ungdomsarbetslöshet. I stället har vi rekordlåg ungdomsarbetslöshet.
            Vi har en väldigt god utveckling på arbetsmarknaden.
          </note>
          <note>
            I den budget vi nu diskuterar har vi satsningar på Norrlandsfonden
            och de fem Norrlandslänen för att företag ska kunna växa. Vi satsar
            på elektromobilitetslabb för att fordonsindustrin ska ställa om.
          </note>
          <note>
            Det här är viktiga satsningar. Någonstans får man ta ansvar.
            Om man stryker dessa budgetposter får man också stå för det och
            vara tydlig med varför man gör det.
          </note>
          <note type="speaker">
            Anf. 80 SAID ABDU (L) replik:
          </note>
          <note>
            Herr talman! Tack, närings- och innovationsminister Mikael Damberg!
          </note>
          <note>
            Vi är överens om att det finns välfärdsutmaningar som behöver
            adresseras. Jag tror att det behövs flera aktörer som utvecklar
            och effektiviserar välfärden. Sedan kan vi alltid debattera och
            diskutera hur detta ska gå till.
          </note>
          <note>
            Jag tror att den beskrivning som min partiordförande och även
            de flesta här i kammaren ger uttryck för är att vi behöver ha
            större kontroll och styrning av välfärdssektorn. Att införa ett
            vinstförbud tror jag dock inte är rätt väg.
          </note>
          <note>
            Vår syn på satsningar inom detta utgiftsområde är att de människor,
            företag och individer som genererar välstånd och intäkter själva
            vet bättre vad som är bäst för dem. Vi politiska företrädare ska
            inte bestämma vilka satsningar som bör prioriteras och vilka som
            inte bör prioriteras.
          </note>
          <note>
            Jag tycker att föräldrar själva kan bestämma vilken skola barnen
            ska gå i. Jag tycker att mina föräldrar själva kan bestämma vilken
            vårdcentral och vilket äldreboende de ska välja. Jag tycker också
            att de som har behov av LSS själva ska få bestämma utförare. Jag
            undrar lite över varför man vill att politiker ska bestämma detta.
            Varför låter man inte människor själva bestämma och ger dem den
            friheten? Det vill jag göra. Jag vill ge människor friheten att
            göra val och fatta beslut själva.
          </note>
          <note type="speaker">
            Anf. 81 Närings- och innovationsminister MIKAEL DAMBERG (S) replik:
          </note>
          <note>
            Herr talman! Detta är en spännande ideologisk diskussion. Om
            man är socialliberal måste man också kunna se att det finns utmaningar
            i samhället som marknaden inte löser på egen hand.
          </note>
          <note>
            En sådan utmaning kan vara att företag och entreprenörer i norra
            Sverige inte har samma förutsättningar att få tag på kapital för
            att verksamheten ska växa och för att kunna anställa fler. Vi
            går in med stöd till Norrlandsfonden för att från statens sida
            hjälpa till med det här. När Norrlandsfonden är med som aktör
            är det lättare att få med de privata affärsbankerna och växla
            upp verksamheten. När vi talar regionalpolitik kan staten ha intresse
            av att ge liknande förutsättningar att skapa jobb i hela landet.
          </note>
          <note>
            Ett annat exempel är elektromobilitetslabbet. Här har vi ett
            samhällsintresse av att snabba på omställningen av hela fordonssektorn,
            eftersom vi vill klara klimatmålen. En tredjedel av CO 2 -utsläppen
            kommer från transportsektorn. Om vi i Sverige ska klara våra egna
            mål måste vi ställa om fordonssektorn. Genom att på detta sätt
            samarbeta med fordonsindustrin stärker vi dess konkurrenskraft.
            Industrin kan då ligga ett steg före och sälja nästa generations
            lastbilar, bussar eller personbilar på världsmarknaden.
          </note>
          <note>
            Det blir även ett sätt att framtidssäkra industrijobben, som
            är enormt viktiga för vårt land. Vi har inte minst i Trollhättan
            sett hur viktig fordonssektorn fortfarande är i den delen av landet.
            Man ska vara lite försiktig när man säger att politikerna inte
            ska lägga sig i detta. Fordonssektorn har nämligen kommit till
            oss och sagt: Kan vi göra det här ihop? Det här är ett sätt för
            dem att framtidssäkra jobben i deras industri.
          </note>
          <note>
            Jag tycker avslutningsvis att ni i Liberalerna förtjänar respekt.
            Ni är nästan det enda borgerliga parti som inte skär ned på kommunsektorn.
            Ni är jättetydliga med att vi även i fortsättningen måste satsa
            på utbildningssektorn. Det här är områden som också vi brinner
            för. Vi måste göra detta, och långsiktigt är det här kanske den
            viktigaste investering som vi kan göra för konkurrenskraft och
            innovationskraft i Sverige.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 12 december.)
          </note>
          <note>
            § 7 Regional tillväxt
          </note>
          <note>
            Näringsutskottets betänkande 2017/18:NU2
          </note>
          <note>
            Utgiftsområde 19 Regional tillväxt (prop. 2017/18:1 delvis)
          </note>
          <note>
            föredrogs.
          </note>
          <note type="speaker">
            Anf. 82 ANN-CHARLOTTE HAMMAR JOHNSSON (M):
          </note>
          <note>
            Herr talman! Jag vill börja i en annan ände än vad jag hade tänkt.
            Jag vill ställa en fråga till nästkommande socialdemokrat när
            nu näringsministern går.
          </note>
          <note>
            Det finns vårdcentraler i hela landet, men på vissa ställen finns
            det inga kommunala. I Jämtland finns en liten ort där regionen
            har låtit en privat utförare etablera sig. Man har inte haft möjlighet
            att få en egen. För att kunna ha detta måste det finnas en stor
            krockkudde, det vill säga vårdcentralen måste ha pengar över på
            kontot. Om det händer något ska det finnas en säkerhet, en buffert.
            Med ett förslag om vinstförbud kommer vårdcentralen att läggas
            ned, och då blir orten utan vårdcentral.
          </note>
          <note>
            Herr talman! Jag tänkte berätta hur Sverige ska hållas ihop med
            hjälp av regional tillväxt, som det här betänkandet handlar om.
            Det handlar i stort om EU-medel för att utveckla regioner samt
            att stad och land kan gå hand i hand och vara platser där människor
            kan bo och verka utifrån sina egna unika förutsättningar.
          </note>
          <note>
            I betänkandet tas också andra politikområden i budgeten upp.
            Våra städer är beroende av landsbygden för sin livskraft. Vårt
            jordbruk, vår livsmedelsproduktion och vårt skogsbruk är alla
            viktiga hörnstenar som bidrar till såväl städernas framgång som
            möjligheter att bo på och utveckla landsbygden. Regeringen slösar
            bort vårt lands högkonjunktur, potentialen på arbetsmarknaden
            och gemensamma möjligheter. Vårt Sverige har mycket mer att ge,
            anser vi.
          </note>
          <note>
            Den rödgröna regeringens politik gör det svårare att leva och
            verka i många delar av Sverige. I år har regeringen genomfört
            skattehöjningar på 40 miljarder kronor som slår mot arbetstillfällen
            och tillväxt. Höjd bensinskatt, ny flygskatt och förslag om lastbilsskatt
            är bara några skatter som drabbar landsbygden. Signalvärdet om
            förändringar på 3:12-reglerna för företagare under året har gjort
            att personer har lagt om kurs. När lågkonjunkturen kommer blir
            det kännbart.
          </note>
          <note>
            Runt om i vårt avlånga land finns fortfarande en stor inneboende
            potential. För att den ska kunna tillvaratas i alla delar behöver
            fler möjligheter öppnas för att leva och verka. Hur de statliga
            verken och myndigheterna möter näringsliv och projekt mellan det
            kommunala, regionala och civila samhället är viktigt för de lokala
            förutsättningarna och för att få bra verksamhet med långsiktig
            bärkraft. Därför delar jag regeringens bild av att ytterligare
            steg bör tas för att anpassa regelverk så att krav och kostnader
            för genomförande ställs i relation till storleken på EU-medlen
            som tilldelas respektive land.
          </note>
          <note>
            Att genomföra förenklingar på nationell nivå måste gå från ord
            till handling. Det vill jag understryka. I dag är det långa ledtider
            fram till dess att projekt kan bli verklighet. Ansökningar tar
            tid, och olika nivåer inom Jordbruksverket ska kontrollera varandra
            med byråkratiska förfaringssätt. Det får negativa konsekvenser,
            inte minst för de projekt runt om i landet som vill komma till
            stånd. Verken går i otakt med den kommunala och regionala verkligheten.
            Det måste förändras.
          </note>
          <note>
            Samtidigt hör man skräckhistorier om åkare som behöver nytt körkort
            och inte får ut körkortsförnyelse av Transportstyrelsen. Anledning
            i svaret: Du har för lång adress. Du får byta adress.
          </note>
          <note>
            Myndigheter, verk och styrelser måste ha ett ledarskap och en
            organisation som möter den verklighet vi har att verka i.
          </note>
          <note>
            Det krävs ett rejält omtag av vårt lands myndigheter. Riksrevisionen
            har lämnat en revisionsberättelse med en avvikande mening för
            2016 för Tillväxtverkets årsrapport. Det är uppseendeväckande.
            Enligt Riksrevisio ­ nen innehåller årsredovisningen omfattande
            felaktigheter som påverkar hela den finansiella redovisningen
            och ger följdfel i de finansiella uppgifterna i resultatredovisningen.
            Frågan har sedan fortsatt att diskuteras in i 2017.
          </note>
          <note>
            Tillväxtverket ger pengar till projekt och arbete ute i regionerna,
            och det måste understrykas att detta verk till fullo ska veta
            vad det har för pengar, kunna visa vad pengarna går till och hur
            projekten lyckas.
          </note>
          <note>
            Att arbeta på ett system för transparens med en tydlig styrning
            av medlen och ett nytt uppföljningssystem drar ut på tiden. Det
            krävs nu tydliga skrivningar i regleringsbrev så att det blir
            ordning och reda. Utan uppföljning går de statliga medlen ut utan
            att man ser hur de används eller om de fungerar. Så ska vi inte
            ha det.
          </note>
          <note>
            Det måste finnas en stark koppling mellan gjorda insatser och
            hur mål uppnås. Utskottet har konstaterat att det krävs mer tydlighet
            och att redovisningen ska spegla uppnådda resultat snarare än
            insatser och omvärldsförändringar. Det rör regeringens egen redovisning.
          </note>
          <note>
            Inom regional tillväxt betraktas bland annat Försäkringskassan
            och Arbetsförmedlingen som viktiga aktörer. Försäkringskassan
            är grunden i det sociala trygghetsnätet för alla medborgare, och
            det är angeläget att myndigheten är väl fungerande i alla led
            och att medborgare känner trygghet i att utbetalningar och ersättningar
            kommer när de ska.
          </note>
          <note>
            Arbetsförmedlingen har inte lyckats att leverera, detta trots
            att det finns branscher med bristyrken. Restaurangbranschen står
            redo medan kockarna aldrig kommer från Arbetsförmedlingen. Det
            är slöseri med arbetskraft, jobb och tillväxt i företagen. Kanske
            får en del till och med stänga.
          </note>
          <note>
            Det finns också en potential för en lyckad integration som har
            missats totalt. Det gäller även de gröna näringarna, som Moderaterna
            ser som en tillväxtmotor. Yrkesskicklighet från hemlandet ger
            en matchning i Sverige i bristyrken. Till exempel fick jag på
            besök på Kinnarps i Falköping i somras veta att de rekryterar
            sömmerskor från Småland till sin textilavdelning i möbeltillverkningen.
            Det blir vinst för alla och en lyckad integration. Brist på arbetskraft
            i tillverkningsindustrin i Sverige löses med yrkesskicklighet
            från andra länder.
          </note>
          <note>
            Herr talman! Sverige behöver bra mobila och digitala kommunika
            ­ tioner med god geografisk täckning som har tillräcklig kapacitet
            när allt fler vill använda mobil och digital teknik. Ibland kan
            långa avstånd till grundläggande service överbryggas med hjälp
            av digitala lösningar, och uppkopplingsmöjligheterna blir allt
            viktigare i den digitala världen.
          </note>
          <note>
            Ny teknik med drönare öppnar möjligheter för modernare och förbättrad
            service på landsbygden. Exempelvis gäller det post- och paketleverans.
            Redan 2015 började posten i Finland på försök att dela ut paket
            med drönare. Digitaliseringen skapar möjligheter för såväl stad
            som landsbygd. Drönare i jordbruk och skogsbruk påverkar effektivitet
            och kvalitet och optimerar resurserna.
          </note>
          <note>
            Länsstyrelsen, eller dess framtida motsvarighet, kan effektivt
            arbeta gente mot näringarna med hjälp av tekniken där bilder kan
            överföras direkt från kontoret ut till den som behöver svaren
            för att kunna utveckla sin verksamhet. I dag finns ledtider, men
            det finns mer att göra. Vi ser en stor potential när vi med hög
            precision kan få mark att användas på ett bra sätt med stor framgång.
          </note>
          <note>
            I en tid av globalisering och ökad internationell konkurrens
            och när Sveriges storföretag i mångt och mycket antingen avvecklas,
            minskar sin verksamhet eller säljs till utländska intressen eller
            flyttar sin produktion utomlands skapas de flesta nya arbetstillfällen
            av de småföretagare som står för fyra av fem jobb i Sverige. Sverige
            behöver en näringspolitik som uppmuntrar och underlättar för företagen
            och möjligheten till entreprenörskap.
          </note>
          <note>
            Inom offentlig sektor har kvinnor startat och drivit verksamhet
            inom de yrken de har utbildats för eller där kvinnor har sett
            att det går att göra saker på andra sätt som gynnar personer i
            behov av hjälp och stöd. Detta är en utveckling som gynnar dem
            som verksamheten är till för – och därmed alla – genom nya lösningar
            och metoder. Det är det vi kallar innova ­ tioner. Men regeringen
            vill med hjälp av ideologiska skygglappar stänga i stället för
            att se lokala och regionala företagsidéer med gott innehåll. Dessa
            företag är anledningen till att andelen kvinnor i företagande
            i dag är 10 procent högre än 2006. Det kan vi tacka alliansregeringen
            för.
          </note>
          <note>
            Herr talman! En fungerande infrastruktur är central på landsbygden
            och för den regionala tillväxten så att företag ska kunna leverera
            varor till kunder och leverantörer. Den aviserade lastbilsskatten
            slår hårt mot Sveriges företag. Det är en skatt på avstånd, inte
            utsläpp, men det är utsläppen från transporterna som påverkar
            miljö och klimat, inte avstånden. Trans porter med lastbil är
            många gånger en förutsättning för att företag i allmänhet och
            industrin i synnerhet ska kunna verka och utvecklas i hela Sverige.
          </note>
          <note>
            Det är inte bara resenärerna som drabbas av en flygskatt, utan
            den riskerar också att leda till färre arbetstillfällen. International
            Air Transport Association, IATA, har beräknat att införandet av
            en flygskatt i Sverige hotar minst 10 000 arbetstillfällen inom
            flygindustrin, på flygplatser samt inom hotell- och restaurangbranschen.
            I förra veckan kom utredningen Ett land att besöka – En samlad
            politik för hållbar turism och växande besöksnäring . Om vi menar
            allvar med att turism och besöksnäring behövs i Sverige behövs
            inte mer skatter på resandet utan i stället att utvecklingen av
            teknik för ett hållbart flyg fortsätter. Sverige är ett land i
            utkanten av norra Europa, och att ta sig hit kräver resor. Hållbar
            turism innebär därför att utveckla, inte att avveckla.
          </note>
          <note>
            Ett annat transportslag är frakt på vatten. Göteborgs hamn är
            Sveriges port mot världen och helt avgörande för svenska företag
            och svensk ekonomi. Hamnen är Skandinaviens största och hanterar
            sex av tio containrar som importerar och exporterar till eller
            från Sverige.
          </note>
          <note>
            Sedan april 2016 pågår dock en långdragen konflikt mellan arbetsgivaren
            APM Terminals och Transportarbetareförbundet samt Hamnarbetarförbundet.
            Den långdragna konflikten lamslår arbetet i hamnen och innebär
            att flera rederier valt att sluta köra direkta transporter till
            Göteborg från USA och Asien. Senast meddelade rederiet ACL, Atlantic
            Container Line, att man från den 15 januari nästa år slutar köra
            direkt från USA till Göteborg. I stället kommer man att köra via
            Antwerpen, vilket driver upp kostnaden för senare transporter.
            Detta lyfte min kollega Lars Hjälmered upp på ett bra sätt i den
            förra debatten om näringslivet i stort.
          </note>
          <note>
            Sveriges landsbygd är grunden till några av landets viktigaste
            näringar. Dessa kan värnas och utvecklas. Företagen på landsbygden
            stärks genom att tillåta gårdsförsäljning. I min del av landet,
            Skåne, är mat och dryck en stor del av besöksnäringen, och jag
            vill se den växa starkare med restauranger, sevärdheter och hotellnätter.
          </note>
          <note>
            Konkurrenskraften på landsbygden stärks genom regelförenkling
            och sänkta kostnader, inte genom höjda skatter på arbete och transporter.
            Servicenivån på landsbygden stärks genom nya investeringar, infrastruktur,
            it och bredbandsutbyggnad. Tillväxt skapas av individer, av entreprenörer
            och företagare.
          </note>
          <note>
            Målet med den regionala tillväxtpolitiken är och förblir densamma:
            att hela Sveriges utvecklingskraft, tillväxtpotential och sysselsättningsmöjligheter
            ska tas till vara på ett bra sätt och utvecklas.
          </note>
          <note>
            (Applåder)
          </note>
          <note type="speaker">
            Anf. 83 JOHAN NISSINEN (SD):
          </note>
          <note>
            Herr talman! Vi debatterar näringsutskottets betänkande om regional
            tillväxt.
          </note>
          <note>
            Sverigedemokraterna ser positivt på landsbygdens möjligheter
            samtidigt som vi ser de stora utmaningarna med avfolkning och
            ofrivillig urbanisering. 1,4 miljoner svenskar bor och verkar
            på något sätt på landsbygden. De möjliggör en stark handelsbalans
            genom sitt värv inom till exempel skogs ‑ , gruv ‑ och metallindustrin.
          </note>
          <note>
            En växande turism skulle ha positiv effekt på både sysselsättning
            och inflyttning.
          </note>
          <note>
            God infrastruktur vad gäller fysiska transporter och internet
            är viktiga förutsättningar för regional tillväxt.
          </note>
          <note>
            Sverigedemokraterna anser att staten bör ha en aktiv roll vad
            gäller förutsättningar för regional tillväxt. Det kan finnas ett
            ömsesidigt positivt samspel mellan staten och det privata.
          </note>
          <note>
            Herr talman! På många håll i Sverige finns goda möjligheter att
            främja en växande turistnäring. Vad som gör näringen extra intressant
            gällande inverkan på arbetsmarknaden är dess arbetskraftsintensitet.
          </note>
          <note>
            Nya projekt och höjd omsättning leder till nya jobb. Några exempel
            på för landsbygden lämpliga upplevelser är hästturism, stuguthyrning,
            aktivitetspaket med naturupplevelser samt jakt och fiske.
          </note>
          <note>
            Sysselsättningstillväxten inom turismen uppgick till närmare
            20 procent mellan åren 2010 och 2016 samtidigt som den generella
            sysselsättningstillväxten uppgick till endast 8,7 procent.
          </note>
          <note>
            Enligt World Economic Forum placerar Sveriges attraktionskraft
            utomlands oss på plats 23 av 150 jämförda länder. Intresset för
            Sverige är relativt stort i omvärlden. År 2014 omsatte näringen
            268 miljarder kronor och hade 159 000 sysselsatta.
          </note>
          <note>
            En av Sveriges största turistorganisationer har i projektet Nationell
            strategi för svensk besöksnäring satt upp som mål att år 2020
            ha en omsättning på 500 miljarder kronor per år. Intresset utomlands
            finns, den egna tilltron till framtiden finns och från Sverigedemokraternas
            håll vill vi säkra att den politiska viljan finns.
          </note>
          <note>
            Oavsett gren inom turismen finns olika utmaningar som måste lösas
            för att det ska gå att skapa tillväxt. Viktigast från politiskt
            håll är att lösa frågor kring ordentlig infrastruktur, förenklade
            regelverk, investeringar, utbildning och attraktionskraft utomlands.
          </note>
          <note>
            Den differentierade momssatsen inom turistnäringen är problematisk,
            då den leder till onaturliga konkurrensfördelar och missgynnar
            småskalig natur ‑ och ekoturism, som främst återfinns på landsbygden.
            Exempelvis betalar man 6 procent i moms i en djurpark medan man
            vid viltskådning i det fria betalar 25 procent. Guidning på ett
            museum beläggs med 6 procent medan en stadsvandring beläggs med
            25 procent.
          </note>
          <note>
            Ekoturismföreningen genomförde en undersökning av effekterna
            av detta och kom fram till att dagens system är krångligt och
            byråkratiskt och missgynnar de mest arbetsintensiva delarna. Vidare
            kunde man notera att de områden som speciellt missgynnades var
            naturupplevelser där man tillsammans med lokala guider paddlar,
            cyklar eller åker skidor jämfört med båtar, bussar och skidliftar
            i mer tätbefolkade områden.
          </note>
          <note>
            En liknande problematik finns inom bokbranschen, där tryckta
            böcker har en momssats på endast 6 procent medan man för e-böcker
            får betala 25 procent i moms. Detsamma gäller den så kallade dansbandsmomsen:
            Musik utan tillgång till dansgolv belastas med 6 procent i moms
            medan musik med tillgång till dansgolv belastas med 25 procent
            i moms.
          </note>
          <note>
            Sverigedemokraterna anser att det är hög tid att göra en översyn
            av dessa gränsdragningsproblem. En översyn av momssatser pågår
            förvisso i EU:s regi, men givet att detta kan ta lång tid – som
            det oftast gör i EU – är det motiverat att skyndsamt utföra en
            nationell översyn.
          </note>
          <note>
            Herr talman! Friluftslivet når många samhällsgrupper och är en
            viktig resurs för regional utveckling och därmed en viktig del
            av det kluster av näringar som samspelar och skapar förutsättningar
            för ett levande näringsliv på en levande landsbygd.
          </note>
          <note>
            Tillsammans med våra nordiska grannländer har vi stora möjligheter
            till ett tätare nordiskt samarbete för att främja friluftslivet.
            Ett starkt och utvecklat friluftsliv ger många arbetstillfällen,
            närmare bestämt ca 200 000 i hela Norden. Friluftslivet har ett
            stort ekonomiskt värde.
          </note>
          <note>
            Ur ett ekonomiskt perspektiv kan friluftslivet betraktas som
            en process där upplevelser skapas av besökare i naturen genom
            en kombination av besökarens egen tid, kunskap och utrustning
            och naturresurser, anläggningar och service.
          </note>
          <note>
            Det nordiska samarbetet har också en viktig roll i utbytet av
            exempelvis arbetskraft, erfarenheter och turism länder emellan.
          </note>
          <note type="speaker">
            Anf. 84 PETER HELANDER (C):
          </note>
          <note>
            Herr talman! Hela landet ska leva! Vad menar vi med det? Är det
            ett bra sätt att uttrycka sig?
          </note>
          <note>
            I Norge säger man: Ta hela landet i bruk! Ju mer jag funderar
            på det, desto mer säker blir jag på att det är ett förhållningssätt
            vi i Sverige också borde ha. Det skulle innebära att man inte
            kan sitta i Stockholm och bestämma att landsbygden ska vara någon
            form av Skansen dit man kan åka på storhelger för att uppleva
            orörd natur och se varg.
          </note>
          <note>
            Vi behöver förändra vårt synsätt här i riksdagen och hos våra
            myndigheter. De senaste 40 åren har det skett en systematisk styrning
            mot centralisering och därmed urbanisering på ett sätt som egentligen
            ingen velat se men som har skett ändå.
          </note>
          <note>
            Centerpartiet anser att i Sverige ska alla kunna leva och förverkliga
            sina drömmar oavsett var man bor – om det så är på landsbygden,
            på mindre orter, i byar, i städernas förorter eller i innerstaden
            ska man ha samma möjligheter att leva, arbeta och driva företag.
          </note>
          <note>
            Grunden till utveckling i hela landet är goda villkor för små
            och medelstora företag. Som sagts här tidigare vet vi att fyra
            av fem jobb i Sverige skapas av små och medelstora företag.
          </note>
          <note>
            En välfungerande infrastruktur och fler bostäder behövs i såväl
            mindre som större städer, orter och byar. Utan möjlighet till
            arbetspendling och godstransporter stannar jobbmotorn i Sverige.
          </note>
          <note>
            Såväl på bruksorter som i förorter finns det behov av fler jobb.
            Behovet av en reformerad bostadsmarknad är stort i hela landet,
            oavsett om det handlar om att möjliggöra ökat byggande i strandnära
            lägen på landsbygden eller om att reformera hyresmarknaden i storstäderna.
          </note>
          <note>
            Vi behöver likvärdiga villkor oavsett var man bor i landet. Likvärdiga
            möjligheter i hela landet innebär inte per automatik likformighet.
            Samma utmaning kan lösas på olika sätt i olika delar av landet.
            Politiken behöver därför utformas med insikt om att förutsättningarna
            ser olika ut i olika delar av landet. Beslut ska fattas så nära
            människor som möjligt, för då får vi en utveckling som bygger
            på förankrade och verkliga behov. Det är det vi i Centerpartiet
            kallar närodlad politik.
          </note>
          <note>
            Herr talman! Mitt i en stark internationellt driven högkonjunktur
            växer problemen i den svenska ekonomin. Tudelningen ökar på den
            svenska ar betsmarknaden, där utsatta grupper utgör en allt större
            andel av de arbetslösa. Samtidigt öppnar sig en klyfta mellan
            de orter som växer och har följt med i den globala uppgången och
            de orter som har ställts utanför. Den regionala klyvningen måste
            brytas, dels med förbättringar för småföretag och dels med förstärkt
            infrastruktur.
          </note>
          <note>
            Jag och Centerpartiet anser att regeringen bedriver en oansvarig
            ekonomisk politik som minskar det strukturella sparandet och förstärker
            riskerna för överhettning. Vi vill i stället vara sparsamma när
            konjunkturen är god, både för att ha resurser att möta den kris
            som vi vet kommer och för att inte förstärka riskerna för överhettning.
            För mig är Centerpartiets samlade budgetförslag en helhet som
            skapar företagsamhet, vilket är det enda som ger förutsättningar
            för att kunna bo, leva och verka över hela landet. Att tro att
            bidrag och icke efterfrågestyrda bidragsjobb skulle få landsbygden
            att utvecklas är ett misstag. Den politiken har prövats i 50 år,
            och den har misslyckats.
          </note>
          <note>
            Herr talman! Centerpartiet vill skapa världens modernaste landsbygd
            och världens grönaste städer. Det finns en klyvning mellan de
            orter som vunnit på strukturomvandlingen och följt med i den globala
            uppgången och de som har ställts utanför. I en modern ekonomi
            måste man kunna röra sig mellan olika miljöer och situationer.
            I Centerpartiets Sverige behöver hela landet bidra, och det finns
            ingen konflikt mellan stad och landsbygd.
          </note>
          <note>
            Landsbygden och städerna delar m ånga utmaningar med varandra.
            I såväl förorter som bruksorter finns behov av fler jobb. Detsamma
            gäller behovet av en välfungerande och klimatsmart infrastruktur.
          </note>
          <note>
            Centerpartiet vill regionalisera fastighetsavgiften för kraftproducerande
            fastigheter för att kunna återbörda en liten del av de vinster
            som uppstår i gles- och på landsbygd.
          </note>
          <note>
            Herr talman! Allt är inte nattsvart i vårt land, utan mycket
            är bra. Är det n ågot jag ser fram emot är det den proposition
            som regeringen arbetar med nu, som utgår från Landsbygdskommitténs
            betänkande. Det innehåller 75 förslag som är bra för landsbygden.
            I betänkandet talar man om likvärdiga möjligheter för landsbygden
            och om att landsbygdens förutsättningar ska tas till vara.
          </note>
          <note>
            Man påpekar också att man ser ett behov av investeringskapital.
            Samtidigt lägger regeringen ned Inlandsinnovation, med motiveringen
            att det finns geografiska begränsningar – vilket för mig var hela
            idén med Inlandsinnovation. Varför ska det finnas statligt riskkapital
            på marknader där det finns privat riskkapital? Ska inte statens
            riskkapital finnas där det behövs? Och varför har den statliga
            banken SBAB inga kontor i Norrland? Behövs en statlig bank på
            orter som redan har fungerande bankverksamhet?
          </note>
          <note>
            Landsbygdskommittén tar upp digitaliseringens möjligheter för
            hela landet. Jag har lite dåliga erfarenheter från min hemkommun
            Mora, där jag var kommunalråd tidigare. Skatteverket lämnade orten
            med hänvisning till att människor kan sköta sina ärenden på nätet.
            Det är just detta som är fel. Myndigheter borde decentralisera
            i samband med digitalisering, men i stället centraliserar man
            trots att vi har möjlighet att sprida jobb över landet.
          </note>
          <note>
            Landsbygdsminister Bucht har aviserat en satsning på 150 miljoner
            kronor på bredband i glesbygd, vilket är jättebra. I Dalarna bor
            3 procent av Sveriges befolkning. Vi skulle behöva dessa 150 miljoner
            bara i Dalarna för att uppnå en täckning motsvarande 98 procent
            av befolkningen. Det är en bra satsning, men det är alldeles för
            lite pengar.
          </note>
          <note>
            Mycket av stödet till bredband går faktiskt till områden där
            det skulle vara kommersiellt möjligt att bygga ut ändå. Problemet
            när man säger att 98 procent av landets befolkning ska ha tillgång
            till bredband är att det då blir i södra Sverige. Man borde ha
            lagt till en parameter som tar hänsyn till befolkningstäthet.
            Kanske skulle man ha fördelat pengarna ut till regionerna i stället
            för till en statlig myndighet.
          </note>
          <note>
            Landsbygdskommittén lyfter också fram att kompetensförsörjning
            och utbildning måste finnas i hela landet, vilket jag tycker är
            bra. Samtidigt lägger en myndighet ned turismutbildningen i min
            grannkommun Orsa – en utbildning där alla får jobb och som har
            fulltecknade kurser. Verksamheten flyttas söderut till Mälardalen,
            trots att Dalarna har den största besöksnäringsverksamheten utanför
            storstäderna.
          </note>
          <note>
            Kommittén föreslår också att möjlighet att utöva och uppleva
            kultur ska finnas oavsett var man bor. Vad gör regeringen då?
            Jo, man beslutar om avgiftsfritt inträde till statliga museer.
            Var ligger de statliga museerna? Ligger de i Birger Lahtis hemby?
            Nej, det gör de inte; nästan alla ligger i Stockholm. Jag sitter
            i styrelsen för ett landsbygdsmuseum, och vi kämpar hårt för att
            få det att gå ihop.
          </note>
          <note>
            Man tar också upp polisens närvaro. Hur lång tid tycker ni att
            det ska ta för polisen att komma till en kvinna som misshandlas
            i hemmet? Vilken tid är rimlig? I Mora polisområde, där jag bor,
            tar det 3 timmar och 20 minuter att åka från den norra till den
            södra länsdelen.
          </note>
          <note>
            Det finns 80 anställda vid polismyndigheten, 60 poliser och 20
            civilan ­ ställda. Vi har en bil i detta område på vardagskvällarna.
            Och den situa ­ tionen är ändå bättre än den som råder i Helena
            Lindahls område, Väster ­ bottens inland – de har det ännu sämre.
          </note>
          <note>
            Herr talman! Förra veckan diskuterade miljö- och jordbruksutskottet
            här i riksdagen, och landsbygdsminister Bucht talade mycket om
            att vi måste ha breda överenskommelser, vilket jag håller med
            om. Men när min centerpartistiska kollega Kristina Yngwe tog honom
            på orden och frågade när de andra partierna i riksdagen blir inbjudna
            att diskutera propositionen, som bygger på Landsbygdskommitténs
            betänkande, svarade han inte, vilket jag tycker är synd.
          </note>
          <note>
            Jag hoppas att några av företrädarna för regeringspartierna här
            kan svara på om det blir en bred inbjudan att diskutera propositionen,
            så att vi får till dessa 75 punkter. Det kanske inte blir alla,
            men vi hoppas kunna få till en bra verksamhet på landsbygden.
            Det vore bra om vi kunde få en bred uppslutning kring delbetänkandet
            så att landsbygden kan ges förutsättningar att bidra ytterligare
            till Sveriges tillväxt.
          </note>
          <note>
            Herr talman! Jag vill avsluta med uppmaningen: Ta hela landet
            i bruk!
          </note>
          <note>
            (Applåder)
          </note>
          <note type="speaker">
            Anf. 85 PENILLA GUNTHER (KD):
          </note>
          <note>
            Herr talman! I en av våra större tidningar skrev en journalist,
            vars namn jag inte ska nämna, för några månader sedan en ganska
            läsvärd artikel om en del av min valkrets, Dalsland. Han beskrev
            risken för att Dalsland blir det nya rostbältet, som man talar
            om i USA: en region eller ett område som riskerar att halka efter,
            där man sörjer industriernas nedläggning eller att företag inte
            har fått de förutsättningar som krävs i den nya urbaniseringens
            och digitaliseringens värld.
          </note>
          <note>
            För ett antal år sedan tog jag också strid med en person som
            jobbade med just regional utveckling i Östra Götaland. Jag ska
            inte heller nämna vad han kallade Dalsland, men han beskrev det
            ungefär som att det var lika bra att göra Dalsland till ett friluftsområde
            eftersom det inte fanns förutsättningar för att dalslänningarna
            skulle kunna växa och utvecklas.
          </note>
          <note>
            Alltsedan jag hörde den mannen uttala de orden har jag känt att
            regio ­ nal tillväxt och utveckling är otroligt viktigt och att
            det finns många människor som faktiskt vill bo och verka i mindre
            kommuner och på landsbygden och egentligen har stor potential
            att växa och utvecklas, om vi bara politiskt ger förutsättningarna.
          </note>
          <note>
            Men den diskussion kring skillnaden mellan stad och land som
            har hamnat i fokus de senaste åren har enligt Kristdemokraternas
            mening alltför mycket handlat om förorter och så kallade utanförskapsområden
            i stora och medelstora städer. Nästan ingen har reflekterat över
            likheten i struktur mellan de områdena och de mindre orter utanför
            städerna som kämpar med en åldrande befolkning och minskat skatteunderlag
            och därmed egentligen har ganska liknande förhållanden.
          </note>
          <note>
            Landsbygdens perspektiv måste finnas med i allt beslutsfattande
            för att man ska kunna förstå de villkor som människor lever under.
            Det går inte, tycker jag, att acceptera att man bara för att man
            bor på en mindre ort inte ska ha möjlighet att utbildas till jobb
            utifrån de förutsättningar som finns, ta bussen till vårdcentralen
            eller Arbetsförmedlingen eller driva sitt företag och slippa vara
            rädd för att polisen på grund av brist på resurser inte tar tag
            i stölder och inbrott. Oavsett anledning ska man inte behöva vara
            rädd för att polisen inte ska komma, som min kollega från Centerpartiet
            också nämnde. Det är för stora områden det handlar om.
          </note>
          <note>
            För att företagandet på landsbygden ska överleva långsiktigt
            behöver hela landsbygden värnas. Jag menar att vi måste titta
            på detta ur ett särskilt perspektiv. Möjligheter till boende,
            kommunikationer, trygghet, service, fritid och allt annat som
            skapar en levande bygd måste kunna utvecklas.
          </note>
          <note>
            Basindustrins utveckling har stor betydelse för den regionala
            tillväxten och jobbskapandet i Sverige. Dessa industrier finns
            där de finns. Gruvorna är där de är. Stålverken kan flyttas och
            läggas ned. Men ofta har de funnits där väldigt länge, och vi
            hoppas att de ska fortsätta att göra det, likaså pappersindustrin.
            Omhändertagandet av våra naturtillgångar utgör grunden för vårt
            svenska välstånd.
          </note>
          <note>
            Men näringslivets utmaningar att konkurrera med kvalitet och
            mervärden lokalt för att få kvalificerade medarbetare att flytta
            till en ort och vilja stanna kvar där under ett antal år är naturligtvis
            extra stora. Speciellt viktigt kan det vara för internationella
            företag och deras anställda att det finns tillgång till engelskspråkiga
            klasser eller till och med en internationell skola för barnen
            i den kommun där man bor liksom tillgång till rekreation och kultur.
          </note>
          <note>
            Infrastruktur med god tillgänglighet till flyg och tåg för att
            man ska kunna resa inom och utanför Sverige på ett enkelt sätt
            är också en viktig del för att stimulera boende såväl som besökare.
          </note>
          <note>
            Flera av mina kollegor här har tidigare nämnt besöksnäringens
            betydelse. Det är också en del av en bransch som finns där den
            finns. Man åker till en sevärdhet för att den är just där den
            är.
          </note>
          <note>
            I detta sammanhang blir flygskatten så oförklarlig. Vi var inne
            på den i en annan debatt förra veckan. Jag förstår fortfarande
            inte tanken med den skatten. Det hade varit intressant att få
            detta utvecklat ännu en gång – vad kompensationen ska vara och
            vilket geografiskt område som man anser att Norrland är. Gotland
            är ett tämligen geografiskt begränsat område, men Norrland är
            desto större.
          </note>
          <note>
            Herr talman! Ett sätt att stärka konkurrenskraften i Sverige
            är, enligt min mening, att återuppta och driva regionaliseringen.
            Det handlar inte enbart om hur välfärden organiseras utan också
            om den regionala tillväxt ­ logiken, vilken är av särskild betydelse
            för industrin. En regionalisering skulle till exempel innebära
            att flera landsting går samman till större regio ­ ner och på
            så vis kan få en mer gynnsam samverkan med regioner i andra länder
            vad gäller till exempel export och import av varor och tjänster.
          </note>
          <note>
            I detta sammanhang ska jag komma med beröm till regeringen när
            det gäller utvecklingen av regionala exportcentrum. Jag tror att
            det är en bra och viktig del av detta.
          </note>
          <note>
            En viktig del i regionaliseringen är att skapa möjligheter för
            en jämlik vård. Om vi talar om brist på poliser ska vi också tala
            om en annan del av välfärden som handlar om just tillgång till
            vård och omsorg på ett likvärdigt sätt. Man ska kunna känna sig
            trygg med att oavsett var man bor ska man ha samma tillgång till
            behandling och läkemedel.
          </note>
          <note>
            Herr talman! Avslutningsvis vill jag ändå poängtera en särskild
            insats som Kristdemokraterna vill göra. Vi anslår några miljoner
            för en riktad forskningsinsats om den segregation som vi ser har
            skett mer och mer både i Europa och i andra delar av världen mellan
            olika regioner och mellan olika delar av länder och hur den påverkar
            Sverige.
          </note>
          <note>
            Att det länge har pågått en digital segregation är ett problem.
            Tillgång till en fungerande it-infrastruktur för både yngre och
            äldre är i dag en nödvändighet, inte minst för personer som bor
            utanför tätorterna.
          </note>
          <note>
            Nu ska jag komma med ytterligare beröm. För många år sedan togs
            ett initiativ från den dåvarande socialdemokratiska regeringen
            som gav människor möjlighet att få en dator via sin arbetsgivare
            till en låg avgift per månad. Det var en satsning som gjorde att
            inte minst ensamstående föräldrar fick möjlighet att inte bara
            skaffa en dator för eget bruk utan också för att ge barnen en
            möjlighet att spela spel och göra läxor på datorn.
          </note>
          <note>
            Vi kan tycka att tillgången till datorer tillgodoses inte minst
            genom att vi alla har en smartphone. Men det hjälper inte alla,
            och det hjälper definitivt inte språkutvecklingen till fullo genom
            att man bara har appar.
          </note>
          <note>
            Att ge forskare i uppdrag att se hur dagens indelning i små kommuner
            kontra stora kommuner och små regioner kontra större regioner
            påverkar svenskars möjligheter att utvecklas på ett personligt,
            utbildningsmässigt och arbetsmässigt plan är enligt oss kristdemokrater
            en mycket viktig uppgift. Integration innebär nämligen så mycket
            mer än att utlandsfödda ska känna sig hemma i Sverige. Det innebär
            att alla, oavsett härkomst, ska känna att Sverige är deras hem
            och trygghet var de än bor i landet.
          </note>
          <note>
            (Applåder)
          </note>
          <note type="speaker">
            Anf. 86 MATTIAS JONSSON (S):
          </note>
          <note>
            Herr talman! Det är intressant att lyssna på debatten, och det
            är kul att ta över stafettpinnen i debatten om regional tillväxt.
          </note>
          <note>
            Vi skapar en politik som ger framtidstro för hela landet. Under
            denna mandatperiod har det blivit ett slut för ytterligare skattesänkningar
            som får stora konsekvenser.
          </note>
          <note>
            Man kan se framtidstron när man åker runt i landet. Man känner
            att det satsas i dag, till skillnad mot tidigare då det gjordes
            nedskärningar.
          </note>
          <note>
            Vi har en ungdomsarbetslöshet som är rekordlåg med EU-mått mätt.
            Vi har en sysselsättning som ligger på den högsta nivå som EU
            någonsin har uppmätt. Och vi har under perioden vänt ett underskott
            på 61 miljarder till ett överskott, så att vi nu kan skapa en
            budget som är den starkaste sedan 1960-talet. Det tycker jag att
            vi ska vara stolta över. Jag är väldigt stolt över den politik
            som vi nu för. På detta sätt kan vi bygga landet starkt, och på
            detta sätt kan alla få möjligheter i alla delar av landet.
          </note>
          <note>
            För detta utgiftsområde har vi en budget på lite drygt 3,9 miljarder
            för 2018. I likhet med föregående år sätts ett antal mål för den
            regionala politiken, och även för 2018 sätts ett antal mål. Det
            är framför allt tre mål som jag vill lyfta fram.
          </note>
          <note>
            Det handlar om att nå det övergripande målet om att fortsätta
            pressa tillbaka arbetslösheten, så att den är den lägsta i EU
            till 2020. Vi ska nå de nationella miljömålen, och vi ska uppnå
            jämställdhet mellan kvinnor och män.
          </note>
          <note>
            Dessa mål ska bidra till regeringens mål för jämställd regional
            tillväxt. Även sammanhållningspolitiken, det vill säga EU:s politik
            för regional tillväxt och sysselsättning, och dess insatser ska
            bidra till målet för den regionala tillväxtpolitiken.
          </note>
          <note>
            Detsamma gäller den nationella strategin för hållbar regional
            tillväxt och attraktionskraft för perioden 2015–2020 och insatserna
            för den.
          </note>
          <note>
            I budgetpropositionen för 2018 har det också tillförts formuleringar
            om att den regionala tillväxtpolitiken ska bidra till social,
            ekonomisk och miljömässig utveckling, vilket gör att insatser
            inom området stärker genomförandet av Agenda 2030 och de globala
            målen för hållbar utveckling.
          </note>
          <note>
            Herr talman! Som jag nämnde inledningsvis omsluter budgeten på
            detta område ungefär 3,9 miljarder.
          </note>
          <note>
            Det är värt att notera att det ser annorlunda ut för en del andra
            partier.
          </note>
          <note>
            Moderaterna föreslår att satsningen på 35 miljoner kronor för
            kommersiell service ska tas bort. Det var en utredning som den
            borgerliga reger ­ ingen tillsatte som resulterade i att vi tillförde
            pengar till just stöd för kommersiell service. Effekten har blivit
            en minskning av antalet småbutiker som läggs ned. Man känner att
            det finns möjlighet att fortsätta. När vi har varit runt i landet
            har människor inte sagt att de vill ha bort detta stöd utan snarare
            att det ska permanentas. Det måste vara långsiktigt. Precis detta
            inför vi nu, och det är det Moderaterna plockar bort.
          </note>
          <note>
            Herr talman! Moderaterna plockar även bort 7 miljoner till förbättrad
            matchning på arbetsmarknaden. Det är också lite intressant, för
            det är ju precis detta man efterfrågar: att kunna anställa rätt
            kompetens. Det finns i dag ungefär hundra tusen lediga jobb på
            svensk arbetsmarknad, och det som efterfrågas är utbildning –
            att människor ska kunna utbilda sig för att kunna ta de jobb som
            finns. Att då plocka bort medel till just matchningen är naturligtvis
            enligt mitt sätt att se det helt felaktig politik.
          </note>
          <note>
            Centerpartiet föreslår att anslagen minskas med 507 miljoner.
            Det är en minskning med 7 miljoner till matchn ingen där också,
            och det är 500 miljoner mindre i stöd till socioekonomiskt och
            strukturellt eftersatta kommuner och områden. Det nämndes inte
            av föregående talare. Liberalerna föreslår i sin tur en minskning
            med 613 miljoner. Det är också en minskning av anslagen till kommunerna
            med 500 miljoner, och det är en minskning med 113 miljoner för
            en återgång till tidigare nivåer. Kristdemokraterna minskar med
            sammanlagt 496 miljoner.
          </note>
          <note>
            Oppositionens budgetförslag skulle få betydande effekter. Det
            är stora nedskärningar. Om det skulle bli verklighet är jag orolig
            över vilka konse ­ kvenser det skulle få för att hela Sverige
            ska ha möjlighet att leva. Dess ­ utom kan man se att de borgerliga
            är splittrade. De lägger inte fram samma förslag. För vartdera
            året 2019 och 202 0 har vi dessutom tagit med 750 miljoner kopplat
            till den landsbygdsproposition vi planerar att lägga fram i vår,
            och det ser jag inte finns med över huvud taget i de borgerligas
            bud ­ getförslag.
          </note>
          <note>
            Herr talman! Den regionala hänsynen och styrningen av resurser
            inom i princip samtliga utgifts- och politikområden är av särskild
            betydelse för att nå måluppfyllelsen. Det är en följd av att den
            regionala tillväxtpolitiken omfattar betydligt fler åtgärder än
            de som redovisas just kopplat till utgiftsområde 19 Regional tillväxt
            . Det spänner över flera områden och flera utskott – det är utbildning,
            finans, miljö- och jordbruk och så vidare – och är viktigt att
            ha med.
          </note>
          <note>
            Sammanhållningspolitiken främjar också Europas konkurrenskraft
            och bidrar till att hålla ihop Europa och Sverige. Regeringen
            följer noga programperioden för sammanhållningspolitiken 2014–2020.
            Vad som händer därefter är en fråga som diskuteras intensivt just
            nu, inte minst i ljuset av brexit. Det är minskade pengar som
            går in i EU-systemet från Storbritannien, och där är svensk hållning
            att vi på EU-nivå måste ha ordning och reda i ekonomin. Vi får
            inte vara för expansiva utan bör snarare vara mer restriktiva.
            Samtidigt är det viktigt att vi får till stånd bättre möjligheter
            till förenklingar, större tydlighet och mer öppenhet.
          </note>
          <note>
            Herr talman! Den 25 juni 2015 beslutade regeringen att tillsätta
            en parlamentarisk landsbygdskommitté, vilket Peter Helander var
            inne på tidigare. Uppdraget var att lämna förslag till en sammanhållen
            politik för landsbygden för att få en långsiktighet och en hållbar
            utveckling i Sveriges landsbygder. Den 4 januari i år lämnade
            kommittén över ett slutbetänk ­ ande: För Sveriges landsbygder
            – en sammanhållen politik för arbete, hållbar tillväxt och välfärd
            .
          </note>
          <note>
            Precis som Peter sa tidigare innehåller betänkandet 75 förslag
            som täcker in frågor gällande näringsliv och företagande, digital
            kommunika ­ tion, transportinfrastruktur, kompetensförsörjning,
            samhällsplanering och bostadsbyggande, kommersiell service, välfärdstjänster,
            kultur och statens närvaro i landsbygderna. Det innehåller även
            ett förslag till styrning och organisering av landsbygdspolitiken,
            vilket också är en mycket viktig fråga, samt förslag på övergripande
            mål och delmål för densamma.
          </note>
          <note>
            Betänkandet har remissbehandlats, och det har kommit in drygt
            400 remissvar. De utgör naturligtvis en väldigt värdefull grund
            i arbetet med den kommande propositionen. Regeringen kommer under
            våren 2018 att läm ­ na en proposition till Sveriges riksdag med
            förslag på en sammanhållen politik för Sveriges landsbygder. För
            att finansiera det hela finns det, som jag nämnde, redan nu identifierat
            750 miljoner för 2019 och 2020. Jag tror att det är viktigt att
            även de borgerliga funderar på hur man vill ha det, för man var
            ju faktiskt enig – förutom Liberalerna, som hade en reservation
            i Landsbygdskommittén.
          </note>
          <note>
            Jag ser verkligen fram emot våren, då dessa 75 förslag kommer
            att lämnas över på riksdagens bord. Äntligen har vi ekonomiska
            förutsättningar och en stark ekonomisk politik med stabilitet
            i landet och i regeringen, och vi kan med tillförsikt se fram
            emot den proposition som läggs på bordet.
          </note>
          <note>
            Med det skulle jag vilja yrka bifall till utskottets förslag
            och avslag på övrigt.
          </note>
          <note>
            (Applåder)
          </note>
          <note type="speaker">
            Anf. 87 ANN-CHARLOTTE HAMMAR JOHNSSON (M) replik:
          </note>
          <note>
            Herr talman! Jag har en fråga till dig, Mattias Jonsson. Det
            gäller din jämförelse, att det är så mycket pengar och att ni
            har lyckats så bra.
          </note>
          <note>
            Vi har – och jag riktar mig även till er som sitter på läktaren
            – gått igenom den värsta finanskrisen sedan 30-talet. Den var
            djup, och den som åker bergochdalbana vet vad det innebär: Man
            är långt ned, och sedan ska man ta sig upp därifrån. Dessutom
            har Sverige fått beröm av omvärlden för att vi klarade det väldigt
            bra och är ett föregångsland.
          </note>
          <note>
            Detta jämför Mattias Jonsson och Socialdemokraterna hela tiden
            med sin situation och säger att vi inte har en så kraftig högkonjunktur
            sedan 60 ‑ talet. Det finns ett visst spann däremellan, och man
            kan inte riktigt göra som Socialdemokraterna, det vill säga plana
            ut det och säga: Vi jämför över tid – det spelar ingen roll vilket
            läge vi har, utan vi har en politik som ser likadan ut. Så fungerar
            det inte.
          </note>
          <note>
            När det gäller stabilitet kan man fundera på följande: Om man
            är så duktig på att bränna alla pengar nu i högkonjunktur, hur
            blir det då i nästa lågkonjunktur? Är det då vi ska rensa upp
            efter Socialdemokraternas högkonjunktur, då de tog chansen att
            göra av med allt i stället för att behålla det?
          </note>
          <note>
            Så till min fråga till Mattias Jonsson. Det finns bekymmer med
            pengar som stannar i myndigheterna. Vi talar EU-medel och ledtider
            som är långa. Planerna i kommuner och regioner stannar upp och
            riskerar att inte bli genomförbara därför att pengar kanske till
            och med kommer så sent att de inte kan användas det året. Vad
            vill Mattias Jonsson göra med regeringens räkning om myndigheterna
            nu får sådana hinder i verksamheten? Det sägs i Leaderprojekt,
            och det sägs att Jordbruksverket är försenat. Tillväxtverket levererar
            inte, och det finns även problem med Vinnova. Det är väl det Penilla
            var inne på i den förra debatten.
          </note>
          <note type="speaker">
            Anf. 88 MATTIAS JONSSON (S) replik:
          </note>
          <note>
            Herr talman! Tack för frågan, Ann-Charlotte! Ja, det är mycket
            pengar.
          </note>
          <note>
            Jag vill först säga att regeringen för en ansvarsfull ekonomisk
            politik. Jag nämnde i mitt anförande att vi har vänt ett underskott
            på 61 miljarder, som vi ärvde från er, till det som i dag är ett
            stort överskott. Vi kan göra investeringar på 40 miljarder i vår
            välfärd och våra trygghetssystem, vilket vi är i stort behov av.
            Det är i en storleksordning v i inte har sett sedan 60 ‑ talet.
          </note>
          <note>
            Samtidigt fortsätter vi att föra en ansvarsfull ekonomisk politik
            genom att även betala av på statsskulden med 40 miljarder. Det
            är viktigt att ha sagt. Det vi också kan se är att sysselsättningen
            har ökat med 200 000 genom regeringens förda politik. Av dessa
            200 000 kan man koppla 100 000 jobb direkt till en aktiv arbetsmarknads-
            och näringspolitik.
          </note>
          <note>
            Frågan om myndigheterna får du gärna utveckla lite mer, Ann-Charlotte.
            Jag kan dock konstatera att vi, vilket också är upptaget i slutbetänkandet
            från Landsbygdskommittén, behöver en bättre styrning av landsbygdspolitiken.
            Vi behöver ha ett samarbete mellan myndigheterna som fungerar
            bättre. Vi behöver ha exempelvis bättre överlämningar mellan landstingen
            och kommunerna. Det finns en rad områden där det finns en utvecklingspotential
            som också är identifierad.
          </note>
          <note type="speaker">
            Anf. 89 ANN-CHARLOTTE HAMMAR JOHNSSON (M) replik:
          </note>
          <note>
            Herr talman! Jag tycker inte att jag fick svar på min fråga om
            Jordbruksverket och långa ledtider. Inte heller har länsstyrelserna
            tidigare lyckats med sitt uppdrag. Det handlar om Leaderprojekt.
            Det handlar om möjligheter för de pengar vi har, som regeringen
            själv har sagt att man ska se till att använda bättre. Det står
            i vårt underlag, så Mattias Jonsson kanske kan svara på denna
            fråga.
          </note>
          <note>
            Påståendet att vi lägger mindre pengar på kommersiell service
            stämmer inte. Vi lägger precis lika mycket pengar som vi har gjort
            tidigare, så det är också en felaktighet. Så är det – vi lägger
            lika mycket pengar som vi har gjort tidigare.
          </note>
          <note>
            Vi ska inte lägga mer pengar på matchningen på det vis som sker
            i dag. Om vi lägger mer pengar på någonting som inte fungerar,
            som inte gör att folk kommer i arbete, blir det dyrare och felaktigt.
            Vi ska göra på nya sätt och ta ett omtag vad gäller hur människor
            ska få arbete. Det är jätteviktigt.
          </note>
          <note>
            Vi kan tala om den arbetslöshet som finns, för den finns ju ändå
            på några ställen. Bland annat gäller detta i restaurangbranschen,
            som är en del av besöksnäringen. Det finns bristyrken, och tröskeln
            till jobb för unga är låg. Trots högkonjunkturen ökar antalet
            konkurser – de är 6 procent fler än 2016. Störst är problemen
            i restaurangbranschen, där det bland annat behövs kockar. Det
            är 19 procent som i brinnande högkonjunktur går i konkurs.
          </note>
          <note>
            Här vill Moderaterna sänka arbetsgivaravgifterna för unga, personer
            som är under 20 år, eftersom dessa personer har låga trösklar
            för att komma i arbete. Som jag förstår näringsministern verkar
            han anse att detta är en helt onödig åtgärd som inte alls behövs.
            Jag tycker att det är ett märkligt resonemang. Vi vet ju att det
            finns grupper i samhället som kan få ett bra jobb på ett bra sätt.
          </note>
          <note>
            Även Mattias Jonsson får gärna svara på detta. Jag vill också
            att han svarar på frågorna i stället för att tala om nya skattesänkningar,
            för det kan vara bra att få veta vad regeringen själv gör.
          </note>
          <note type="speaker">
            Anf. 90 MATTIAS JONSSON (S) replik:
          </note>
          <note>
            Herr talman! Det var många frågor, men jag ska försöka att ta
            dem en och en.
          </note>
          <note>
            Vad gäller Jordbruksverkets långa ledtider är detta självklart
            något som ska fungera på ett bra, rimligt och vettigt sätt – ledtiderna
            ska inte vara långa. Exakt vilka åtgärder som har vidtagits borde
            jag nästan få möjlighet att återkomma till dig med, Ann-Charlotte
            Hammar Johnsson, men sådant ska naturligtvis fungera.
          </note>
          <note>
            Jag tror att du i ditt anförande också talade om körkort och
            långa namn. Vi som riksdagsledamöter styr inte våra verk och hur
            de fungerar, men sådant här ska naturligtvis fungera.
          </note>
          <note>
            Vad gäller de 35 miljonerna till kommersiell service är det så
            att Moderaterna inte hade med dem i de budgetar man hade under
            sin regeringstid, så där blir siffran densamma. Men i innevarande
            periods budgetar har vi lagt till ca 35 miljoner varje år till
            stöd för kommersiell service. Det är detta som inte finns med
            i Moderaternas budget.
          </note>
          <note>
            Växa-stödet debatterade vi i föregående debatt, apropå stöd till
            arbetsgivarna. Vad gäller arbetsgivaravgifterna finns det i dag
            en nedsättning, som jag tror heter stödområde A. Det finns också
            en inriktning på att gå vidare med detta i ett av de 75 förslagen
            från Landsbygdskommittén. Låt oss återkomma till våren, när vi
            har en proposition. Då kan vi se på vilka förslag som finns med
            där för att ta ytterligare ett steg.
          </note>
          <note type="speaker">
            Anf. 91 PETER HELANDER (C) replik:
          </note>
          <note>
            Herr talman! Tack, Mattias Jonsson, för anförandet! Det innehöll
            en del bra saker, en del dåliga saker och en del felaktigheter.
          </note>
          <note>
            Jag tänkte ställa några frågor som jag också ställde i mitt anförande,
            eftersom jag vet att Mattias Jonsson har ingått i den parlamentariska
            landsbygdskommittén, som har tagit fram ett bra förslag. Jag frågade
            om övriga partier i riksdagen kommer att bli inbjudna för att
            diskutera propositionen, som är så viktig för svensk landsbygd,
            eller om detta blir ett arbete enbart från Miljöpartiet och Socialdemokraterna,
            som bara läggs fram för oss att titta på och säga okej eller nej
            till. Detta är min första fråga, och jag hoppas att det kommer
            en inbjudan.
          </note>
          <note>
            Jag hade också en fråga om utflyttning av statliga tjänster,
            vilket jag tycker är någonting bra. I kommittén har ni föreslagit
            utflyttning av 10 000 statliga tjänster från Stockholm. Då ska
            vi komma ihåg att det har flyttat in 10 000 statliga tjänster
            de sista 15–20 åren, så detta innebär egentligen bara att man
            återställer det hela till hur det såg ut tidigare. Jag tycker
            att detta är bra.
          </note>
          <note>
            Nu har ni aviserat 400 tjänster som ska flyttas ut från Stockholm.
            Ni flyttar ut jobb från Stockholm till Luleå, Göteborg, Växjö,
            Gävle, Visby, Östersund och Katrineholm. Visby kan jag förstå
            – de behöver statliga jobb. Men varför Katrineholm, dit den största
            utflyttningen av statliga tjänster sker? Hur långt är det från
            Stockholms central till Katrineholm? Det tar en timme med tåg,
            såg jag när jag googlade. Man kan fråga sig om detta verkligen
            är en utflyttning av statliga tjänster ut i landet.
          </note>
          <note>
            Samma fråga kan ställas även vad gäller de andra städerna. Jag
            tycker att man borde flytta ut dessa tjänster till små eller mindre
            orter, men det gör man inte.
          </note>
          <note type="speaker">
            Anf. 92 MATTIAS JONSSON (S) replik:
          </note>
          <note>
            Herr talman! Jag början med frågan om propositionen och medverkan
            i det arbetet. Det är ju regeringen som arbetar med detta och
            som äger frågan om hur den typen av inbjudningar går till. Min
            bild är att det pågår ett arbete, och jag förutsätter att riksdagen
            kommer att involveras. På vilket sätt och när detta i så fall
            skulle ske måste dock regeringen själv få svara på.
          </note>
          <note>
            Frågan om de 10 000 statliga jobben är jätteviktig. Bara i Stockholmsområdet
            har antalet statliga anställningar de senaste tio åren, tror jag,
            ökat med 10 000. Om jag minns siffran rätt finns det 152 statliga
            myndigheter som är lokaliserade i Stockholm, medan det i Göteborg
            finns tre statliga myndigheter.
          </note>
          <note>
            Jag tror att det är oerhört viktigt att vi får en omlokalisering
            och även att nya myndigheter lokaliseras runt om i vårt land –
            inte bara i större städer utan också på andra orter. Detta är
            en påbörjad resa, som är avgörande om vi menar allvar med att
            hela landet ska leva och att även glesbygden ska få möjlighet
            till kompetens och utveckling. Om vi menar allvar med det är detta
            en del av det hela, så jag ser fram emot ytterligare steg som
            tas.
          </note>
          <note type="speaker">
            Anf. 93 PETER HELANDER (C) replik:
          </note>
          <note>
            Herr talman! Tack, Mattias Jonsson, för svaren!
          </note>
          <note>
            Jag ska utveckla det hela lite. Nu har ju några jobb flyttats
            från Stock ­ holm till Göteborg – om jag inte missminner mig handlar
            det om tio stycken. Det är kanske inte detta vi vill få till när
            vi talar om att flytta ut jobb till landsbygden. Jag ser att de
            statliga jobben går till orter som redan har en stark tillväxt,
            oftast universitetsstäder, när de i stället borde lokalise ­ ras
            till mellanstora orter. Detta säger jag inte bara för att jag
            råkar komma från en sådan ort utan för att det är där dessa jobb
            skulle göra stor nytta.
          </note>
          <note>
            Det är klart att regeringen äger frågan om att bjuda in till
            överläggning om en proposition. Jag tror att Socialdemokraterna
            i näringsutskottet har nära kontakt med regeringen, så ni kanske
            kan påverka regeringen i viss mån.
          </note>
          <note>
            Jag skulle vilja ställa en fråga om tillgången till kapital på
            landsbygden. Inlandsinnovation, som hade en särskild geografisk
            inriktning mot Norrlands inland och delar av Dalarna och Värmland,
            flyttades ju bort med motiveringen att det fanns geografiska låsningar.
            Som jag sa i mitt anförande menar jag att det är precis det som
            var tanken – staten borde verka där det inte finns en marknadsekonomi
            som fungerar och där det är svårt att få tag i riskkapital i stället
            för att dra sig in och verka i storstäder och på tillväxtorter.
          </note>
          <note>
            Jag har också en fråga om SBAB. Varför har vi en statlig bank
            med detta namn som lämnar Norrland? Vilken funktion fyller banken
            om den inte verkar på kapitalsvaga marknader?
          </note>
          <note>
            Jag har ett exempel från Vansbro. Lyko, som är en grossist som
            sysslar med hårvårdsprodukter, krämer och liknande, kan inte bygga
            ut sin verksamhet i Vansbro eftersom fastigheten blir mindre värd
            när den är färdigbyggd än vad det kostar att bygga den. Därför
            rekommenderas de att flytta till Stockholm, vilket skulle leda
            till att man mister 100 arbetstillfällen på en svag marknad. Vad
            tycker Mattias Jonsson om det?
          </note>
          <note type="speaker">
            Anf. 94 MATTIAS JONSSON (S) replik:
          </note>
          <note>
            Herr talman! Jag börjar med frågan om myndigheterna och omlokalisering.
            För att det ska bli rätt vill jag säga att jag tror att det finns
            ytterligare två myndigheter i Göteborg: Jämställdhetsmyndigheten
            samt ett institut med tio eller tolv anställda, som har flyttat
            från Borås.
          </note>
          <note>
            Detta är en resa som är väldigt viktig. Jag är väldigt glad över
            att reger ­ ingen, med Ardalan Shekarabi i spetsen, tar tag i
            att göra dessa föränd ­ ringar och att man inte bara pratar om
            dem utan också verkar för att vi ska få dem plats. Vi ser de första
            stegen tas.
          </note>
          <note>
            Jag har ingen annan uppfattning än att vi behöver se ytterligare
            placeringar på andra ställen i Sverige, i andra områden än bara
            större städer.
          </note>
          <note>
            Vad gäller Inlandsinnovation är det väl bara Centerpartiet på
            den borgerliga kanten som argumenterar på detta sätt. Det är en
            fråga där jag tänker mig att det skulle vara en fördel att e nas
            på den borgerliga kanten. I debatt efter debatt kommer denna fråga
            upp. Saminvest, som tar över, hyllar de investeringar som Inlandsinnovation
            tidigare har gjort och fortsätter att ta steg i den riktningen.
          </note>
          <note>
            Jag ser inte problemet och delar de övriga borgerliga partiernas,
            reger ­ ingspartiernas och Vänsterpartiets uppfattning i denna
            fråga. Jag ser inte den fara som Centerpartiet ser.
          </note>
          <note type="speaker">
            Anf. 95 PENILLA GUNTHER (KD) replik:
          </note>
          <note>
            Herr talman! Jag blir nästan lite rörd när Mattias Jonsson uttrycker
            oro över Alliansens olika budgetförslag och det han kallar nedskärningar
            och en splittring mellan oss.
          </note>
          <note>
            Den oro Alliansen har hyst under hela mandatperioden handlar
            inte om splittringen mellan Socialdemokraterna och Miljöpartiet
            utan om den oenighet som har blivit något av den så kallade samarbetsregeringens
            sig ­ num.
          </note>
          <note>
            Om ni känner oro för nedskärningar är vi desto mer oroliga för
            all den uppskrivning av skatter och avgifter som pågår. Det handlar
            om 65,9 miljarder som har genomförts eller aviserats av regeringen
            under mandatperioden, till dags dato.
          </note>
          <note>
            Om man anser sig vilja gynna näringslivet och se till att företagen
            lever och utvecklas och att arbetsmarknaden frodas över hela Sverige
            blir jag nyfiken på hur man tror att höjd bensinskatt och försämrat
            ROT- och RUT-avdrag ska främja det.
          </note>
          <note>
            Dessutom undrar jag varför man inte kunde driva frågan om regionali
            ­ sering mycket mer, så att det blir en större jämlikhet mellan
            Sveriges olika delar.
          </note>
          <note type="speaker">
            Anf. 96 MATTIAS JONSSON (S) replik:
          </note>
          <note>
            Herr talman! Läser man de borgerliga partiernas budgetförslag
            ser man att det är stora nedskärningar. Det varierar mellan 30
            miljarder och 50 miljarder när vi går in i 2018. Det är betydande
            nedskärningar på arbetsmarknaden, i stödet till sjuka och så vidare.
            Ni går fram med en rad nedskärningar. Även på detta område om
            man jämför med regeringens budget. Så ja, jag orolig för de borgerligas
            förslag.
          </note>
          <note>
            Låt oss ta ungdomsarbetsgivaravgiften, som fanns under ert regeringsinnehav.
            Det blev en ackumulerad kostnad på 130 miljarder, och Sverige
            hade en högre ungdomsarbetslöshet än nu. Tack vare våra förändringar
            kan vi notera den lägsta ungdomsarbetslösheten i EU. Industrin
            går som tåget, och vi startar fler utbildningar för att förse
            företagen med den kompetens som efterfrågas.
          </note>
          <note>
            Vi behöver dessa skatteintäkter för att utbilda och matcha på
            arbetsmarknaden och för att satsa på skola, sjukvård och äldreomsorg.
            Då kan vi inte fortsätta med en skattesänkarpolitik som inte har
            varit gynnsam för landet. Den har prövats några gånger, och varje
            gång har arbetslösheten ökat och underskotten skenat. I debatten
            kopplas detta ofta till konjunkturer, men det är en politik som
            bevisligen inte har fungerat. Bevare oss för att låta det inträffa
            igen.
          </note>
          <note type="speaker">
            Anf. 97 PENILLA GUNTHER (KD) replik:
          </note>
          <note>
            Herr talman! Det pågår ingen smygsocialisering av Sverige, utan
            den är väldigt tydlig. Socialdemokratins signum är som sagt inte
            samarbete i första hand. Det handlar snarare om att hitta konfliktytor
            gentemot oss andra.
          </note>
          <note>
            Under denna mandatperiod håller ett antal myndigheter på att
            krascha. Trots att antalet offentliganställda har ökat enormt,
            vilket uppenbarligen är en del av socialiseringsprocessen, har
            vi myndigheter som inte fungerar.
          </note>
          <note>
            Och vad ska man säga om subventionerna för att skapa arbetstillfällen?
            Man kan verkligen ifrågasätta om reparationer av kylskåp skapar
            massor av arbetstillfällen. Jag ifrågasätter också om subventionen
            av elcyklar ska ­ par fler arbetstillfällen än hos just cykelhandlarna.
          </note>
          <note>
            Samtidigt är delar av regeringen emot möjligheten att utöka gruvdrift
            och annat i Sverige. Man importerar hellre från andra länder för
            att kunna förverkliga digitaliseringen och elektrifieringen av
            industrin.
          </note>
          <note>
            Hur går detta ihop, Mattias Jonsson? Ni har en fullständigt motsägelsefull
            politik. Dessutom har ni, som min kollega Lars Hjälmered sa, ett
            tredje ben på regeringspallen, Vänsterpartiet, för att ni måste
            ha hjälp för att driva igenom er skattehöjarpolitik.
          </note>
          <note type="speaker">
            Anf. 98 MATTIAS JONSSON (S) replik:
          </note>
          <note>
            Herr talman! De skatteförändringar vi har gått fram med är inga
            skattechocker. 3:12-reglerna finns inte med i vår budget, men
            i debatten används de som slagträ. I debatten måste man skilja
            på vad som faktiskt läggs fram och vad man befarar ska läggas
            fram. Det är svårt att utröna när man lyssnar på debatten.
          </note>
          <note>
            Jag tror att subventionen av elcyklar, som dessutom är till miljönytta,
            är ganska uppskattad av svenska folket. Även om vi prioriterar
            jobben högst står miljön också högt på vår dagordning.
          </note>
          <note>
            Man kan ta de exempel som du lyfter fram, Penilla Gunther. Men
            man kan också lyfta fram andra exempel, som är framgångsrika.
            Till exempel har nyindustrialiseringsstrategin och exportstrategin
            möjliggjort för företag att komma ut på nya marknader och anställa
            fler.
          </note>
          <note>
            Arbetslösheten går ned, industrin går för högtryck – till exempel
            går bilindustrin som tåget – och vi har mycket goda siffror i
            svensk ekonomi.
          </note>
          <note>
            Jag kan inte se någon parameter som pekar på att det här är felaktiga
            beslut som skulle sätta Sverige i ett svårt ekonomiskt läge, öka
            på arbetslösheten eller minska vår välfärd. Vi står för den svenska
            modellen. Den ska vi utveckla, inte avveckla.
          </note>
          <note>
            (Applåder)
          </note>
          <note type="speaker">
            Anf. 99 LORENTZ TOVATT (MP):
          </note>
          <note>
            Herr talman! Om Sverige ska hålla ihop behöver det finnas goda
            förutsättningar för att leva och bedriva verksamhet i alla de
            delar av landet där folk vill bosätta sig.
          </note>
          <note>
            Som regeringen stryker under varierar förutsättningarna över
            landet för att skapa utvecklingskraft. Människors möjlighet att
            leva och att etablera och utveckla företag och verksamheter är
            beroende av ett antal grundläggande förutsättningar. Dessa är:
            kommunikationer, service, arbetsmarknader, natur- och kulturmiljöer,
            kulturvärden, boende och närhet till utbildning, forskning och
            innovationsmiljöer. Politiken måste ha detta som bakgrund, nämligen
            att det finns olika förutsättningar men samtidigt vissa grundläggande
            krav på samhället.
          </note>
          <note>
            Mot denna bakgrund är jag glad och stolt över att regeringen
            gör en stor satsning på de kommuner som har det svårast. Det finns
            områden i Sverige som har stora utmaningar med till exempel hög
            arbetslöshet, låg utbildningsnivå, lågt valdeltagande och låg
            sysselsättningsgrad. Denna situation är naturligtvis oacceptabel.
          </note>
          <note>
            Oavsett var man bor i Sverige ska man ha goda möjligheter att
            utvecklas och vara delaktig i samhällslivet. Därför föreslår regeringen
            en långsiktig satsning på 15 socioekonomiskt eftersatta kommuner
            och områden i olika delar av Sverige. Redan nästa år tillförs
            en halv miljard, och efter det trappas anslaget upp med 1 miljard
            per år. Detta är pengar som behövs och som är välinvesterade för
            ett samhälle som ska hålla ihop.
          </note>
          <note>
            För att skapa en sammanhållen politik krävs det att vi kan se
            att många aspekter spelar in. För livskraftiga miljöer i hela
            landet krävs en fungeran ­ de etablering av nyanlända, ett aktivt
            och innovativt klimatarbete och inte minst förutsättningar för
            företagande och entreprenörskap, som vi ju redan debatterat mycket
            i dag. Därför är det uppenbart att många andra politikområden
            spelar in i arbetet för regional tillväxt.
          </note>
          <note>
            Kommunikationer och infrastruktur är centralt, och här kommer
            reger ­ ingen snart att lägga fram en infrastrukturplan med en
            historisk ökning av den ekonomiska ramen, för snabba och hållbara
            transporter i hela landet. Regeringen har också under mandatperioden
            redan skjutit till extra pengar till järnvägsunderhållet och gjort
            en särskild satsning på transporter på landsbygden.
          </note>
          <note>
            Inom miljöpolitiken investerar vi i att skydda värdefull natur
            och skog, vilket bidrar till en konkurrenskraftig besöksnäring.
          </note>
          <note>
            Vi investerar miljardbelopp i tusentals klimatprojekt runt om
            i landet inom det som kallas Klimatklivet. Detta ger utbyggnad
            av laddstolpar, energikonvertering för företag och fler biogasanläggningar.
          </note>
          <note>
            Vi höjer och förlänger metangasreduceringsstödet så att lantbrukare
            får valuta för att de tar till vara sitt avfall och samtidigt
            bidrar till en fossilfri fordonsflotta.
          </note>
          <note>
            Vi permanentar stadsmiljöavtalen, som gör att kommunerna kan
            få medfinansiering när de vill investera i kollektivtrafik eller
            rusta upp sin stadsmiljö.
          </note>
          <note>
            Alla dessa satsningar är sådant som bidrar till att hela landet
            ska växa och frodas.
          </note>
          <note>
            Jag vill kort komma in på frågan om flygskatt och vägslitageskatt,
            som har nämnts av flera andra tidigare i denna debatt. Vi vet
            i dag att flygsektorn och sektorn för tunga transporter är två
            av de områden där vi ser att vi har absolut svårast att få ned
            utsläppen.
          </note>
          <note>
            Inom flygsektorn går det i motsatt riktning, och vi ser där en
            tydlig ökning av utsläppen. Framför allt de internationella resorna
            ökar kraftigt, och med dem ökar också utsläppen.
          </note>
          <note>
            Inom tung trafik har vi under många tiotals år sett en förflyttning
            från järnväg till tunga vägtransporter, vilket naturligtvis sliter
            på vägarna och ökar våra utsläpp av växthusgaser men också partiklar
            och kväveoxider.
          </note>
          <note>
            Detta är realiteten i dag, men i denna talarstol låtsas man gång
            på gång som att man inte vet om detta och fokuserar i stället
            på andra aspekter samtidigt som man vet att regeringen har gjort
            undantag och har lagt fram förslag som handlar om att kompensera
            delar av landet och att det just nu sker en beredning av vägslitageskatten,
            som ska läggas fram till våren, som handlar om att differentiera
            den utifrån geografin.
          </note>
          <note>
            Att med allt detta som bakgrund snuttifiera klimatfrågan på detta
            sätt tycker jag tar emot. Då gör man sig själv till en oseriös
            politiker när det gäller klimatfrågorna, och det vill jag ha sagt
            i denna debatt.
          </note>
          <note>
            Det är mycket som ska till för att Sverige ska hålla ihop. Jag
            tycker att regeringens politik tar flera kraftfulla steg i rätt
            riktning på detta område.
          </note>
          <note>
            Därmed yrkar jag bifall till utskottets förslag och avslag på
            motionerna.
          </note>
          <note>
            (Applåder)
          </note>
          <note type="speaker">
            Anf. 100 ANN-CHARLOTTE HAMMAR JOHNSSON (M) replik:
          </note>
          <note>
            Herr talman! Mycket av den debatt som har förts här i eftermiddag
            om regional tillväxt har handlat om besöksnäringen – en besöksnäring
            i ett land som ligger väldigt långt norrut, med liten befolkning
            men med bra destinationer för att besöka och uppleva saker och
            ting som är unika för landet. Detta har vi alla här i kammaren,
            vad jag har hört, talat oss varma för.
          </note>
          <note>
            Samtidigt påtalar Lorentz Tovatt att det är ett stort bekymmer
            att man reser internationellt och att vi inte är seriösa som har
            en annan åsikt om hur man ska lösa flygets möjligheter än vad
            Miljöpartiet har. För mig är flyget en möjlighet. Jag tror på
            teknikutveckling och på att ställa om bränslen. Jag tror inte
            på stoppförbud och på att lägga ned det som vi behöver för att
            vi ska vara ett attraktivt land för besöksnäringen. Detta får
            Lorentz gärna svara på i sin replik.
          </note>
          <note>
            Det blir en börda för landsbygden, och då sa man att man ska
            kompensera. Okej. Å ena sidan ska man ta ut en skatt för att människor
            inte ska åka, och å andra sidan ska man kompensera i andra änden.
            Det håller inte. Det är inte rimligt att tänka så. Vi måste ha
            ett hållbart system, och då måste det väl vara bättre att snabbt
            kunna ta sig dit man ska.
          </note>
          <note>
            Om vi kan utveckla flyget har vi icke spårbunden trafik framöver
            så att man kan ta sig fram i ett avlångt land med stora avstånd.
            Det skulle jag också vilja ha svar på.
          </note>
          <note type="speaker">
            Anf. 101 LORENTZ TOVATT (MP) replik:
          </note>
          <note>
            Herr talman! Tack, Ann-Charlotte Hammar Johnsson, för frågan!
          </note>
          <note>
            Det blir ganska märkligt. Vi har diskuterat detta många gånger.
            Andra partier i denna kammare har åtminstone bemödat sig att ta
            fram alternativa förslag. Centerpartiet har till exempel ett förslag
            om bränslebyte i tanken, vilket regeringen välkomnar och nu tillsätter
            en utredning för att införa. Skatt står alltså inte i motsats
            till teknikutveckling, snarare tvärtom – de kompletterar varandra
            väl.
          </note>
          <note>
            Det är intressant att man motsätter sig skatten samtidigt som
            man motsätter sig höghastighetsbanor. Det blir en ganska bisarr
            situation. På den vanligaste flygsträckan i Sverige, mellan Stockholm
            och Göteborg, ska de till exempel inte få ha höghastighetsbanor
            enligt Moderaterna, och de ska heller inte behöva ta ansvar för
            sina klimatutsläpp när de flyger.
          </note>
          <note>
            Summa summarum verkar Moderaterna tyvärr ha bestämt sig för att
            stå på koldioxidutsläpparnas sida i nästan alla sammanhang. Det
            blir slutsatsen här. Vi som brinner för klimatet ska inte kunna
            lägga fram några förslag, för vad vi än lägger fram är det fel.
            Samtidigt har Moderaterna inte några alternativ till det vi lägger
            fram.
          </note>
          <note>
            Frågan går tillbaka till Ann-Charlotte: Vad gör hon och hennes
            parti för att flyget ska bli mer hållbart nu när vi ser en otroligt
            kraftig ökning av flygandet och utsläppen från flyget? Vad gör
            Moderaterna åt detta?
          </note>
          <note type="speaker">
            Anf. 102 ANN-CHARLOTTE HAMMAR JOHNSSON (M) replik:
          </note>
          <note>
            Herr talman! Svaret på frågan vad Moderaterna gör kring flyget
            är enkelt. Det står i vår budget att vi har grön utveckling. Vi
            lägger pengar på teknikutveckling av bränsle. Så jobbar vi. Vi
            jobbar med utveckling, inte avveckling.
          </note>
          <note>
            När det gäller höghastighetsbanor tänker jag: Det bor 9 miljoner
            i Sve ­ rige. Det finns en kostnad för att bygga höghastighetståg.
            Alla som finns längs sträckan tänker att tåget ska stanna hos
            dem, men ordet höghastig ­ hetståg innebär att ta sig från en
            punkt till nästa och att inte stanna där ­ emellan.
          </note>
          <note>
            Det är en stor kostnad och en stor alternativkostnad för vad
            som kan göras i ett land som befinner sig i det läge man gör,
            om man jämför. Vi har många spår som dagligen behöver renoveras
            till exempel, och vi behöver också bygga ut motorvägen. På E6:an
            i Skåne står det helt stilla. Man kan knappt ta sig från Malmö
            till Helsingborg om man åker eller pendlar varje dag. Samtidigt
            finns det inte tåg som man kan ta sig fram med på sidan om. Lorentz
            skrattar, men jag tycker faktiskt att det är ganska allvarligt.
            Samtidigt händer det olyckor.
          </note>
          <note>
            Jag har en fråga tillbaka. När Karin Svensson Smith fick en direkt
            fråga om att sju flygplatser riskerar att läggas ned på grund
            av flygskatten var hennes svar i Dagens Nyheter: Det är bra i
            så fall.
          </note>
          <note>
            Som jag har varit inne på finns det många människor som ska röra
            sig i vårt land. Det handlar om inkomster och tillväxt. Man ska
            kunna pendla med flyg till andra delar av landet, man ska kunna
            utbilda sig, man ska kunna göra affärer, man ska kunna jobba fackligt
            och man ska kunna resa och besöka sina nära och kära och vänner.
          </note>
          <note>
            Jag tänker så här: Är detta en fråga där ni allihop i Miljöpartiet
            delar uppfattning? Är det detta som är lösningen? Är lösningen
            Karin Svensson Smiths besked om att flygplatser ska läggas ned?
            Är hennes uttalande nå ­ gonting som ni står bakom?
          </note>
          <note>
            Jag kan ta exemplet med Gotland, som jag tog upp tidigare. Jag
            ser att Lorentz skakar på huvudet här. 29 800 000 kronor säger
            Swedavia att de förlorar på det som ni föreslår. Det innebär att
            de inte kommer att ta bort flyg för affärsresenärerna. De kommer
            att ta bort flyg för vanliga människor som ska resa, och då blir
            det flygavgångar som försvinner för att kunna lösa denna uppgift.
            Det är också jobb som försvinner.
          </note>
          <note type="speaker">
            Anf. 103 LORENTZ TOVATT (MP) replik:
          </note>
          <note>
            Herr talman! Det förvånar mig inte det minsta att Moderaterna
            har lyssnat på Stockholms Handelskammare i dess rapporter. Det
            brukar vara tradition att Stockholms Handelskammare lägger fram
            något som är illa utrett och som Moderaterna sedan direkt tar
            efter. Det kan vi se i de flesta fall. Det gäller också motorvägarna
            som byggs i Stockholm; där har det skett på detta sätt.
          </note>
          <note>
            Just i detta fall är det extra anmärkningsvärt eftersom rapporten
            har kritiserats från de flesta håll. Till och med enskilda direktörer
            för flygplatserna säger: Det där stämmer inte. Det kommer inte
            att bli så att en massa flygplatser läggs ned . Det är alltså
            en dålig rapport att förlita sig på.
          </note>
          <note>
            Det viktiga är naturligtvis att alla transportslag ska stå för
            sina klimatkostnader. Det är en uppfattning som Moderaterna uppenbarligen
            inte delar trots att utsläppen ökar nästan exponentiellt från
            denna sektor. Det är naivt att tro att man skulle kunna lösa situationen
            bara genom att strö lite pengar på biodrivmedel. Det är viktigt
            att komma ihåg att även om vi skulle få en hundraprocentigt biobränslebaserad
            flotta inom flygtrafiken till 2030 skulle vi ha samma mängd utsläpp
            som i dag om ökningen av flyget fortsätter i ännu högre grad.
            Biobränslet klarar nämligen inte av att hantera höghöjdseffekterna
            när det gäller flygbränsle. Utsläppen kommer därför att vara desamma
            – på väldigt ohållbara nivåer.
          </note>
          <note>
            Därför är det extra anmärkningsvärt att Moderaterna motsätter
            sig den grundläggande principen att den som släpper ut ska betala
            för sig. Extra anmärkningsvärt blir det när de samtidigt motsätter
            sig snabbare tåg. Det finns mycket forskning som visar att just
            när man passerar två och en halv timmes tågfärd väljer människor
            i större utsträckning att ta flyget. Nu vill vi bygga höghastighetsbanan
            så att man kommer ned under denna tid mellan Stockholm och Göteborg,
            som är den vanligaste flygsträcka man reser i Sverige. Då motsätter
            sig Moderaterna detta. Vad man än gör som klimatvän blir det helt
            enkelt fel. Man kan inte göra någonting rätt; det blir kontentan
            av Moderaternas logik.
          </note>
          <note type="speaker">
            Anf. 104 BIRGER LAHTI (V):
          </note>
          <note>
            Herr talman! Vi debatterar näringsutskottets betänkande 2 Utgiftsområde
            19 Regional tillväxt och utgiftsområdena där. Jag berör lite grann
            det som jag var inne på i mitt tidigare anförande om resultatredovisning
            och hur det ska hanteras. Det finns med i betänkandet. Tanken
            är att det ska öka förståelsen för statliga anslagsmedel, hur
            de används och vilka resultat de får. Regeringens resultatredovisning
            är ett viktigt underlag för riksdagens budgetberedning.
          </note>
          <note>
            En utgångspunkt för riksdagens uppföljning av budgetpropositionens
            resultatredovisning är att det ska vara möjligt för utskottet
            att följa kopplingen mellan mål, gjorda insatser och uppnådda
            resultat. Tanken är att vi ska kunna budgetera träffsäkrare året
            efter en resultatredovisning. Jag tänker emellertid inte gå in
            desto mer på detta, utan jag konstaterar bara att redovisningarna
            blir bättre år för år.
          </note>
          <note>
            Riksdagen gjorde 2016 ett tillkännagivande till regeringen med
            anledning av motionsyrkanden om lokalisering och organisering
            av statliga myndigheter, som har tagits upp i tidigare anföranden.
            Riksdagen ställde sig bakom näringsutskottets uttalande att regeringen
            ska pröva möjligheterna att omlokalisera myndigheter från större
            städer till landsbygden och att regeringen i lämpligt sammanhang
            bör återrapportera till riksdagen vilka åtgärder som vidtagits.
          </note>
          <note>
            Utskottet noterar att regeringen inte redovisar tillkännagivandet
            som slutbehandlat. Utskottet förutsätter därmed att ärendet kommer
            att beredas vidare och att regeringen återkommer till riksdagen
            i frågan. Jag kommer att återkomma till åtgärder som aviseras
            från regeringen.
          </note>
          <note>
            Utgiftsområde 19 Regional tillväxt omfattar medel för hållbara
            regio ­ nala tillväxtinsatser i form av projektverksamhet och
            olika former av re ­ gionala företagsstöd samt utbetalningar från
            Europeiska regionala utveck ­ lingsfonden.
          </note>
          <note>
            Målet för den regionala tillväxtpolitiken är utvecklingskraft
            i alla delar av landet med stärkt lokal och regional konkurrenskraft.
            Den regionala tillväxtpolitiken ska bidra till regeringens tre
            prioriterade områden, som även Mattias var inne på: att nå det
            övergripande målet om lägst arbetslöshet i EU 2020, att nå de
            nationella miljömålen och att uppnå jämställdhet mellan kvinnor
            och män.
          </note>
          <note>
            Den regionala tillväxtpolitiken ska även bidra till social, ekonomisk
            och miljömässig utveckling, vilket gör att insatser inom politikområdet
            stärker genomförandet av Agenda 2030 och de globala målen för
            hållbar utveckling.
          </note>
          <note>
            I juli 2015 fattade regeringen beslut om en nationell strategi
            för hållbar regional tillväxt och attraktionskraft för 2015–2020.
            Den regionala tillväxtpolitikens prioriterade områden är innovation
            och företagande, attraktiva miljöer och tillgänglighet, kompetensförsörjning
            samt internationellt samarbete.
          </note>
          <note>
            Det är även viktigt att staten förbättrar samordningen mellan
            politikområden som har särskilt stor betydelse för den regionala
            tillväxtpolitiken samt stärker koordineringen av insatser som
            bedrivs av statliga myndigheter. När det är lämpligt ska myndigheterna
            i sin verksamhet i så stor utsträckning som möjligt ta hänsyn
            till regionala förutsättningar. Reger ­ ingen avser att se över
            hur hänsyn till regionala förutsättningar bör beaktas i myndighetsstyrning.
          </note>
          <note>
            Specialiseringen och sektoriseringen inom den statliga förvaltningen
            får däremot inte leda till fragmentering och bristande helhetssyn.
            Staten måste ta ansvar och ha en stark närvaro i hela landet för
            att bidra till jobb och en hållbar regional tillväxt och utveckling.
          </note>
          <note>
            Enskildas tillgång till offentliga tjänster ska inte vara beroende
            av var i landet man bor. Vi i Vänsterpartiet är glada över att
            regeringen avser att verka för att öka spridningen av statliga
            myndigheter över landet och fortsätter arbetet med att omlokalisera
            myndigheter.
          </note>
          <note>
            Genom riksdagens beslut i samband med budgetpropositionen för
            2016 tillfördes anslaget 1:1 Regionala tillväxtåtgärder 35 miljoner
            kronor årli gen under perioden 2016–2019. Medlen ska användas
            till ett kompletterande långsiktigt stöd till kommersiell service
            i särskilt utsatta glesbygder. För 2018 föreslås ytterligare 35
            miljoner kronor för ändamålet, vilket även beräknas fortsätta
            för 2019. Någon här var ju inne på vilka som vill dra ned på detta.
          </note>
          <note>
            Det är sådana här satsningar som blir nödvändiga när urbaniseringen
            har gått så långt att den livsnödvändiga servicen inte klaras
            av den så omtalade fantastiska marknadskraften som av borgerligheten
            ofta målas upp som frälsaren när det gäller de flesta problem.
          </note>
          <note>
            Regeringen anför vidare, och med all rätt, att det finns områden
            i ­ Sverige som har stora utmaningar med till exempel hög arbetslöshet,
            låg utbildningsnivå, lågt valdeltagande och låg sysselsättningsgrad.
            Denna si ­ tuation kan inte accepteras. Oavsett var man bor i
            Sverige ska man ha goda möjligheter att utvecklas och vara delaktig
            i samhällslivet. Därför föreslår regeringen tillsammans med Vänsterpartiet
            en långsiktig satsning på so ­ cioekonomiskt eftersatta kommuner
            och områden i hela Sverige. Även Miljöpartiet och Socialdemokraterna
            är alltså med på detta.
          </note>
          <note>
            Man vill med denna satsning stärka kommunernas eget arbete för
            att förbättra förutsättningarna i de områden som har störst behov.
            Anslaget 1:1 Regionala tillväxtåtgärder föreslås öka med 500 miljoner
            kronor 2018 och med 1 500 miljoner 2019 för att man ska kunna
            genomföra de nyss nämnda satsningarna.
          </note>
          <note>
            Jag skulle kunna stå här i timmar och berätta om orättvisor som
            har uppkommit eller kommer att uppkomma på grund av urbanisering
            – eller kalla det för landsbygdsdöd eller vad ni vill. Jag har
            sett urbaniseringen, och den har varit likadan oavsett färg på
            regering. Jag känner till detta sedan 40 år tillbaka i tiden.
          </note>
          <note>
            Nu ska jag vara lite ärlig m ot er och berätta någonting som
            jag inte hade tänkt berätta. Jag kommer ihåg när det blev regeringsskifte
            2006 – jag känner igen mycket av det som Peter Helander tar upp,
            eftersom vi kommer från mindre orter – och jag tänkte: Vi får
            se nu, det här blir spännande. En mentor som jag hade i partiet
            tidigare sa till mig att centerpartister brukade kallas för radikala
            småborgare.
          </note>
          <note>
            Men vad hände, Peter Helander? Ingenting. Man fortsatte som vanligt,
            och det var ingen regionalpolitik att tala om. Ni fick till och
            med en centerpartist på näringslivsposten, och vad blev resultatet?
            Två enormt dåliga affärer. Så kom inte och berätta för mig om
            affärssinne! Kom inte med den problematiken !
          </note>
          <note>
            Vi som bor i de här oftast utsatta orterna betalar den högsta
            skatten men har den lägsta samhällsservicen. Att vi sedan bidrar
            till Sveriges välstånd med naturresurser och utbildade ungdomar
            som flyttar till städerna där deras kunskaper efterfrågas är inget
            som nämns när lite regionalpolitik fördelar åtminstone lite utjämning.
            Men förhoppningen är givetvis att man kanske har sett oss nu och
            inser att även vi på landsbygden behövs i framtidens Sverige.
            Sent ska syndaren vakna.
          </note>
          <note>
            Det känns glädjande för oss i Vänsterpartiet och mig som en sann
            lantis att regeringens ambition är att stärka Sveriges innovationsförmåga
            för att bidra till en hållbar utveckling och skapa förutsättningar
            för nya jobb att växa fram i hela landet.
          </note>
          <note>
            Även avsikten att återkomma till riksdagen med en proposition
            med förslag till en sammanhållen landsbygdspolitik välkomnas av
            oss. Det är viktigt att skapa en sammanhållen politik där landsbygdsperspektiv
            blir ett naturligt arbetssätt för alla departement och myndigheter.
            Riksdagen får anledning att återkomma till dessa frågor när regeringen
            lämnar den proposition som bygger på den parlamentariska landsbygdskommitténs
            betänkande, som några har varit inne på.
          </note>
          <note>
            Herr talman! Jag yrkar givetvis bifall till utskottets förslag
            i betänkande NU2 i alla dess delar.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 12 december.)
          </note>
          <note>
            § 8 Jämställdhet och nyanlända invandrares etablering
          </note>
          <note>
            Arbetsmarknadsutskottets betänkande 2017/18:AU1
          </note>
          <note>
            Utgiftsområde 13 Jämställdhet och nyanlända invandrares etablering
            (prop. 2017/18:1 delvis)
          </note>
          <note>
            föredrogs.
          </note>
          <note type="speaker">
            Anf. 105 ERIK ANDERSSON (M):
          </note>
          <note>
            Herr talman! Nu ska vi debattera arbetsmarknadsutskottets betänkande
            Utgiftsområde 13 Jämställdhet och nyanlända invandrares etablering
            . Vi kommer att börja med att debattera området jämställdhet.
            Från vår sida är det jag som gör det, och Christian Holm Barenfeld
            kommer att debattera nyanlända invandrares etablering.
          </note>
          <note>
            Moderaterna har tillsammans med Centern och Kristdemokraterna
            ett särskilt yttrande i ärendet. Eftersom majoriteten i Sveriges
            riksdag i ett första steg av budgetprocessen har beslutat om ramarna
            i en helt annan inriktning än den som vi står för kommer vi inte
            att delta i beslutet när det gäller anslagsfördelningen inom utgiftsområdet.
          </note>
          <note>
            Herr talman! För Moderaterna är jämställdhet en fråga om frihet
            framför en maktkamp mellan könen. Det är individen som är viktig,
            och du som människa ska inte hindras eller få fördelar beroende
            på vilket kön du har.
          </note>
          <note>
            Sverige är ett bra land att leva i. Det är vi stolta över, men
            givetvis kan mycket göras bättre. Sverige beskrivs ofta som ett
            av världens mest jämställda länder, men samtidigt är ojämställdheten
            fortfarande ett samhällsproblem som ger negativa konsekvenser
            för både kvinnor och män.
          </note>
          <note>
            Vi moderater är starkt kritiska till att inrätta en ny jämställdhetsmyndighet.
            I vårt budgetförslag föreslår vi att de befintliga verksamheterna,
            som arbetet mot hedersförtryck hos Länsstyrelsen i Östergötland,
            verksamheten vid Nationellt centrum för kvinnofrid i Uppsala och
            samordning ­ en av arbetet mot prostitution och människohandel
            i Stockholm, ska finnas kvar.
          </note>
          <note>
            Är det inte väldigt typiskt för Socialdemokraterna och Vänstern
            att tro att en ny myndighet kommer att lösa frågan om ett mer
            jämställt samhälle och samtidigt slå sönder befintliga fungerande
            verksamheter? Risken finns att kompetens försvinner när den nya
            myndigheten flyttas till Göteborg.
          </note>
          <note>
            Om man tror att en myndighet kan lösa alla problem tror man fel.
            Jämställdheten är viktigare än så, herr talman. När det gäller
            ekonomisk jämställdhet tycker jag att regeringen borde besöka
            den moderatledda kommunen Solna som toppar listan över kommuner
            som betalar ut de mest jämställda lönerna till sina anställda.
            Solna är även jämställt när det gäller fördelningen av snittförmögenheten
            bland kommuninvånarna.
          </note>
          <note>
            I moderata kommuner som Täby, Danderyd och Österåker tjänar de
            kvinnliga medarbetare som är anställda av kommunen mycket mer
            än männen. Det är givetvis inte jämställt att männen tjänar mindre
            i dessa kommuner men ändå ett bra exempel på att Moderaterna arbetar
            med jämställdhet på riktigt och inte bara talar om att det är
            viktigt med jämställdhet.
          </note>
          <note>
            Man undrar, herr talman, var det socialdemokratiska exemplet
            finns när det gäller jämställdhet. I både Göteborg och Malmö tjänar
            männen mycket mer.
          </note>
          <note>
            Herr talman! Det är viktigt nu att vi inte backar från jämställdheten
            i en tid då den utsätts för prövningar. I dag utmanas jämställdheten
            framför allt av ett omfattande utanförskap. Det finns kvinnor
            i vårt land som inte får arbeta för att det finns risk att de
            träffar män på arbetsplatsen. Det finns kvinnor som inte får röra
            sig fritt i samhället, klä sig som de vill eller vara som de vill.
            Om någon har problem med det borde det vara den personen som stannar
            hemma.
          </note>
          <note>
            Friska individer som är fullt arbetsföra får inte delta i samhället
            för att de är kvinnor och för att det är mannen som är rädd och
            har problem. Det är helt oacceptabelt. Det är en föråldrad struktur
            som tvingar kvinnor att gå på ekonomiskt bistånd. Det gäller givetvis
            inte alla, men det räcker med att det är en person som hindras
            i sina fri- och rättigheter för att det ska vara tillräckligt
            allvarligt.
          </note>
          <note>
            Tyvärr lever närmare 1 miljon människor på bidrag i Sverige i
            dag i stället för att arbeta. Det syns inte minst i hur utrikes
            födda kvinnor lämnas utanför. En av tio utrikes födda kvinnor
            får ekonomiskt bistånd, det som man tidigare kallade socialbidrag,
            jämfört med en av hundra inrikes födda kvinnor.
          </note>
          <note>
            Moderaterna vill motverka fattigdomsfällor genom att utforma
            skatter och bidrag på ett sätt så att familjer inte förlorar på
            att kvinnor börjar arbeta. I många av de områden där de här kvinnorna
            bor har Socialdemokraterna, Miljöpartiet och Vänstern en betydande
            majoritet av rösterna, men det är lite som görs för att förbättra
            situationen.
          </note>
          <note>
            Om nu bidrag ska betalas ut ska det göras jämställt, och möjligheten
            att individualisera inkomstgränserna för arbetsinkomster i försörjningsstödet
            bör ses över. Vi vill även verka för en jämställd tillgång till
            vård och omsorg. Alliansledda landsting har överlag kortare vårdköer
            än de som är styrda av Socialdemokraterna. Tillgång till vård
            i tid är även det en viktig jämställdhetsfråga.
          </note>
          <note>
            Herr talman! Mäns våld mot kvinnor är en annan viktig fråga som
            måste uppmärksammas oftare. I genomsnitt mördas 17 kvinnor per
            år i Sverige av sin nuvarande eller före detta partner. Det anmäls
            ungefär 17 000 misshandelsbrott där gärningspersonen är i nära
            relation till brottsoffret. Det meningslösa våldet måste upphöra.
          </note>
          <note>
            Att begränsa friheten för kvinnor eller män hör inte hemma i
            vårt samhälle, och därför måste vårt svar vara glasklart: Det
            får man inte göra i Sverige. Vi ska ha lagar som fungerar och
            en polis och socialtjänst som kan gripa in när så krävs.
          </note>
          <note>
            Tidigare i dag var det debatt om metoo-uppropet i kammaren. Det
            är positivt och väldigt bra att frågan belyses, och min förhoppning
            är att attityden och hur man beter sig mot varandra kommer att
            förändras till det bättre. Alla de här viktiga vittnesmålen ska
            inte glömmas bort.
          </note>
          <note>
            Moderaterna lägger mer pengar än de rödgröna på rättsväsendet
            – på polis och domstolar. Det är där vi gör skillnad på riktigt
            så att fler anmälningar kan gå vidare och inte läggas på hög eller
            avskrivas.
          </note>
          <note>
            Sveriges välstånd bygger mycket på att alla arbetar oavsett om
            du är man eller kvinna. I mitten av förrförra seklet, när den
            allmänna skolplikten infördes, blev svenskarna mycket friare.
            Andra viktiga aspekter för en ökad jämställdhet i samhället är
            utbildning och ekonomisk frihet. Det ger fria individer som inte
            är beroende av exempelvis en annan person, fortfarande vanligen
            en man, på grund av ekonomiska skäl. Det finns många kvinnor i
            Sverige som kände sig fria först när de gick i pension, efter
            att de under hela livet varit beroende av sin mans inkomst och
            ekonomi.
          </note>
          <note>
            Moderaternas förslag om utbildningsplikt för nyanlända vuxna
            är oerhört viktigt för ett mer jämställt samhälle där man förbättrar
            sin anställbarhet. Alla som är friska och kan arbeta ska givetvis
            arbeta.
          </note>
          <note>
            Regeringen brukar ibland hota med en tvångslag gällande kvotering
            i bolagsstyrelser om inte fördelningen blir bättre. Frågan om
            jämställdhet mellan kvinnor och män hamnar ofta i en diskussion
            om kvotering i politiska sammanhang. Jag förstår att regeringen
            i sin tro har goda grunder att tvinga fram en sådan lagstiftning.
            Men jag tror inte att någon kvinna i det här landet vill sitta
            i en bolagsstyrelse bara på grund av sitt kön, utan man vill sitta
            där för att man har den bästa kompetensen.
          </note>
          <note>
            Det är intressant att Socialdemokraterna och Vänstern ofta föreslår
            lagkrav på kvotering när det gäller näringslivet. Vi kan ta en
            titt på hur det ser ut hos facket. Det är ingen vacker syn, herr
            talman. Jag har tagit upp detta i tal om jämställdhetsfrågan i
            flera år, men det har inte blivit någon förbättring hos facket.
          </note>
          <note>
            I förbundsstyrelsen i Byggnads sitter bland andra Johan, Lars,
            Patrik och Jim – 100 procent män. På det sättet har det sett ut
            varje år. Tidigare var en kvinna adjungerad i Byggnads styrelse,
            som ungdomsrepresentant. Nu är hon utbytt mot en Fredrik. Och
            just det, herr talman, det är en man. Det ser inte bra ut för
            rörelsen. Det vore bättre att städa framför egen dörr innan man
            hotar med en lag om kvotering.
          </note>
          <note>
            I det sammanhanget kan jag nämna att den moderata riksdagsgruppen
            består av i stort sett hälften kvinnor och hälften män, utan tvingande
            kvotering.
          </note>
          <note>
            Avslutningsvis vill jag påtala att Sverige, som är världens mest
            jämställda land, har en bit kvar till total jämställdhet mellan
            könen när det gäller ekonomisk jämställdhet och värderingar. Svenska
            kvinnor arbetar heltid i större utsträckning än tidigare. Men
            samtidigt lägger de mer tid på obetalt arbete i hemmet, och de
            står för en majoritet av vårddagarna för sjuka barn eller anhöriga.
            Vi vet även att kvinnor lider mer av stress och är sjukare. Där
            måste politiken bli mycket bättre, så att både män och kvinnor
            kan kombinera familj, arbete och fritid.
          </note>
          <note>
            Moderaterna vill satsa extra på att den psykosociala arbetsmiljön
            ska bli bättre. Tyvärr sjukskrivs kvinnor oftare på grund av den.
          </note>
          <note>
            Alliansens arbetslinje har ökat förutsättningarna för ekonomisk
            jämställdhet. Drivkraften till arbete har stärkts, särskilt för
            kvinnor, som är överrepresenterade bland låg- och medelinkomsttagare.
            Den politiken vill nu regeringen lura tillbaka. Moderaterna vill
            i stället fortsätta stärka drivkraften till jobb genom att sänka
            skatten på arbete med tyngdpunkt mot dem som har lägst inkomster.
          </note>
          <note>
            Herr talman! I Sverige ska alla individer kunna utforma sina
            liv, oavsett kön. Kön ska inte vara ett hinder för att bli vad
            man vill. Därför är det viktigt att vi står upp för jämställdheten
            och sätter den före religion eller kulturella regler som strider
            mot ett jämställt samhälle. I Sverige ska man kunna bli precis
            vad man vill, oberoende av kön eller tjocklek på plånboken. Moderaterna
            gör skillnad, eftersom vi arbetar med jämställdhet på riktigt.
          </note>
          <note>
            (Applåder)
          </note>
          <note type="speaker">
            Anf. 106 PAULA BIELER (SD):
          </note>
          <note>
            Herr talman! Jag vill börja med att yrka bifall till Sverigedemokraternas
            reservation i betänkandet, AU1.
          </note>
          <note>
            Vi har vår egen praxis; om det är möjligt och om vi anser att
            regeringens prioriteringar inte bara är felaktiga utan dessutom
            direkt skadliga löper vi hela tiden vår lina ut vad gäller anslagsfördelningar.
            Och här är det möjligt. Här lägger vi oss under den fastställda
            ramen. Vi menar också att regeringens satsningar i vissa hänseenden
            är direkt skadliga för landet.
          </note>
          <note>
            Tanken är att vi först ska debattera jämställdhet. Jag kommer
            alltså att börja där. Men då jag är ensam företrädare för de här
            frågorna och talesperson i bägge kommer jag nog att behöva beröra
            även integration och åtgärder för nyanländas etablering.
          </note>
          <note>
            Jämställdhet har ofta tagits för givet i Sverige, inte minst
            i det vardagliga samtalet. När jag skrev vår kommittémotion med
            just ämnet jämställdhet för det här riksdagsåret inledde jag just
            med att det är något som ofta tas för givet. De senaste månaderna
            har frågan belysts på ett sätt som många inte trodde skulle ske
            så snabbt.
          </note>
          <note>
            Vi vet att jämställdhetsproblem finns kvar, utöver att jämställdhetsproblem
            tillkommer, förändras och tar sig olika uttryck hela tiden. Grundläggande
            är att jämställdhet på många sätt betyder olika saker för olika
            personer.
          </note>
          <note>
            För mitt parti och för mig har det alltid varit självklart att
            grunden vi strävar efter är att mitt kön inte ska spela någon
            roll över huvud taget. Jag vill aldrig räknas till en grupp bara
            för att jag är kvinna. Jag vill aldrig bara definieras som kvinna.
            Jag vill definieras utifrån den jag är och vad jag gör. Det är
            något som jag tar med mig hela tiden. Jag har skrivit om det och
            debatterat det väldigt mycket.
          </note>
          <note>
            Det blev ganska stort ramaskri när jag tog över rollen som talesperson
            för jämställdhet och att jag definierar mig som särartsfeminist.
            Det har varit mycket diskussioner om vad det innebär. För mig
            är det, till skillnad från många andra i den här kammaren, kanske
            inte alltid en självklarhet att vi kommer att fördelas exakt lika
            runt om i samhället bara för att vi ser varandra som individer
            och inte utefter kön. Vissa skillnader i prioriteringar kan bero
            på en hel del olika saker.
          </note>
          <note>
            Det viktiga när vi bygger jämställdhetspolitik är att säkerställa
            att vi ska bekämpa allt som beror på sociala strukturer, normer
            och tvingande situationer. Men då måste vi fokusera på problemen,
            på just källor, och inte fastna i att räkna kön.
          </note>
          <note>
            Sverigedemokraterna förespråkar därför i första hand en formell
            jämställdhet. Inga män eller kvinnor, eller de som definierar
            sig någonstans mitt emellan eller som ingetdera – vad man nu ser
            sig som – ska särbehandlas på grund av könstillhörighet, varken
            positivt eller negativt. Det är det enda sättet att säkerställa
            att vi har samma värde, att vi är lika inför lagen och att vi
            är trygga och respekterade.
          </note>
          <note>
            Många siffror har förstärkts de senaste månaderna. Det är av
            största vikt att ta hänsyn till dem och oroa sig över dem. Det
            har under flera år talats om att allt fler kvinnor känner sig
            otrygga i vårt samhälle och förändrar sina livsmönster på grund
            av det. I valrörelsen talade jag om att var femte kvinna – tror
            jag att det var – lät sig påverkas och var orolig när hon rörde
            sig ute ensam på kvällarna. Nu talas det snarare om var fjärde
            kvinna. Det talades en gång om att en av tio inte ens gick ut
            om hon inte fick sällskap. Även den siffran har stigit.
          </note>
          <note>
            Sexualbrotten ökar, och anmälningarna ökar. Det har länge lyfts
            fram att det skulle bero på ökad anmälningsbenägenhet. Men undersökningar
            visar att anmälningsbenägenheten inte har ökat. Den har snarare
            sjunkit.
          </note>
          <note>
            Straffen är alldeles för låga. Och många kvinnor vittnar om att
            de har mötts av misstro. Vi vet också att en oerhört stor andel
            av anmälda fall läggs ned innan utredningen ens har påbörjats.
          </note>
          <note>
            För Sverigedemokraterna är detta ett tydligt område där vi lägger
            våra jämställdhetssatsningar. Vi vill öka resurserna till rättsväsendet,
            satsa på att se över lagstiftningen och ge polisen inte bara resurser
            utan också verktyg för att kunna agera. Och man bör se över straffskalorna.
          </note>
          <note>
            Vi talar också om att se över den direkta sexualbrottslagstiftningen,
            som kontaktförbud. Det är en försvårande omständighet om man blir
            utsatt för sexuella trakasserier på arbetsplatsen, vilket många
            tyvärr drabbas av. Det gäller inte minst serviceyrken.
          </note>
          <note>
            Herr talman! Det är också ett faktum att de ekonomiska förutsättningarna
            är olika för kvinnor och män, inte minst högt upp i åldrarna.
            Samhället utvecklas hela tiden, och sakta men säkert går vi mot
            jämnare fördelning, vad gäller både antalet arbetade timmar och
            löner. Men det är definitivt långa eftersläpningar. Kvinnor tar
            sig inte till de yttersta maktpositionerna. Det kan bero på att
            de ännu inte anser sig ha samlat ihop erfarenhet eller att andra
            inte anser att de har gjort det. Det kan finnas andra anledningar
            till att de inte söker sig till jobben. Det kan faktiskt bero
            på diskriminering. Här är det självklart att insatser behövs.
            Sverigedemokraterna har under många år satsat på att tillföra
            resurser för att öka antalet arbetade timmar inom den offentliga
            sektorn, så att fler kan gå upp från ofrivillig deltid till heltid.
            Det är ett sådant steg.
          </note>
          <note>
            Vi är också beredda på att titta på och se över inkomstdelning
            inom familjer för att göra det lättare att föra över exempelvis
            pensionspoäng mellan parterna och även på det sättet jämna ut.
          </note>
          <note>
            Vi är också det parti som var först ute med att helt ta bort
            den så kallade pensionärsskatten, alltså skillnaden mellan skatt
            på lön och på pension. Vi gör också kraftiga satsningar på att
            förstärka garantipensionen. Vi vet att det framför allt är kvinnor
            som drabbas av de lägsta pensionerna i vårt land.
          </note>
          <note>
            Det är på det här sättet som vi arbetar, utspritt över alla riksdagens
            utgiftsområden och i hela politiken, inte bara med riktade satsningar.
          </note>
          <note>
            När det gäller jämställdhet inom det här utgiftsområdet finns
            det saker som vi tycker är positiva och saker som vi tycker är
            lite mindre bra.
          </note>
          <note>
            Vi tillhör de partier som anser att flytten av viktiga satsningar
            och olika program till en jämställdhetsmyndighet riskerar att
            stjälpa snarare än att hjälpa. Därför föreslår vi att man drar
            in stödet och avbryter projektet med att bygga den nya jämställdhetsmyndigheten
            och återinför medel dit där de finns i dag, vare sig det handlar
            om kvinnocentrum, kvinnojourer eller vad det nu vara månde. Satsningar
            som har gjorts och program som är i gång ska få fortsätta att
            växa och göra sitt viktiga arbete.
          </note>
          <note>
            Dessutom vill vi förstärka anslaget Särskilda jämställdhetsåtgärder
            med 50 miljoner för att ytterligare satsa på kvinnofrid. Vi vill
            utvidga jourverksamheten, men inte bara fokusera på kvinnojourer.
            Det finns faktiskt problem som drabbar på olika sätt och har olika
            karaktär.
          </note>
          <note>
            När det gäller hedersrelaterat våld och förtryck gör man ofta
            misstaget att tro att det bara är en annan form av mäns våld mot
            kvinnor. Vi ser en form av patriarkala strukturer även där, men
            det är en annan sorts problematik. I de fallen måste man också
            ha specialkompetens.
          </note>
          <note>
            I debatten i förmiddags lyfte vi att även män kan utsättas för
            våld i nära relationer. Det är en fråga som tyvärr alldeles för
            sällan tas på allvar. Även där vill vi att man ska utveckla specialstöd,
            att man ska bygga ut och se över.
          </note>
          <note>
            Jämställdhetsproblem är tyvärr inte något som bara drabbar kvinnor,
            utan de drabbar även män. Jag säger tyvärr därför att självklart
            bör ingen drabbas. Man måste titta brett på frågan. Jag menar
            att vi är det parti som gör det, konsekvent genom hela vår politik.
            Vi ser till problem, vi ser inte till kön. Men ser vi problem
            som baseras på kön är det självklart en faktor i hur man kommer
            till rätta med problemen. Det betyder inte att problem som slår
            åt andra hållet ska ignoreras. Det betyder inte heller att lösningarna
            ska riktas bara till det ena könet.
          </note>
          <note>
            Herr talman! Några korta ord även om insatser mot segregation
            samt insatser för nyanländas etablering.
          </note>
          <note>
            År efter år har jag stått här och båda dessa områden har omfattats.
            Så även i dag.
          </note>
          <note>
            Vare sig det i grund och botten handlar om jämställdhet eller
            åtgärder mot diskriminering eller mot segregation ska vi ses som
            individer och ha lika förutsättningar vilka vi än är. Tyvärr ser
            man alltjämt stora satsningar på riktade åtgärder. Allianspartierna
            har ett gemensamt särskilt yttrande där man föreslår ytterligare
            en ny sorts etableringsåtgärd, nya specialjobb. Det finns inga
            garantier för att det skulle funka den här gången.
          </note>
          <note>
            Regeringen föreslår att det ska avsättas resurser till en delegation
            för segregation, utan tydliga direktiv. Vi vet inte riktigt vad
            dessa pengar ska användas till. Hela oppositionen anser samlat
            att detta inte är rimligt. Vissa invändningar är motiverade, men
            ändå ska man satsa resurser på den här delegationen utan att veta
            vad pengarna går till.
          </note>
          <note>
            För mig är det självklart – precis som det alltid har varit –
            att vill vi nå ett samhälle där vi ser varandra för dem vi är
            och där vi behandlas lika och respektfullt, då kan inte politiken
            göra motsatsen. Då kan inte politiken särbehandla personer baserat
            på deras bakgrund, deras kön eller vad man nu än tycker skulle
            vara en lämplig grund.
          </note>
          <note>
            Politiken kan inte särbehandla, då kommer samhället också att
            särbehandla.
          </note>
          <note>
            Herr talman! Än en gång: Jag yrkar bifall till Sverigedemokraternas
            reservation.
          </note>
          <note type="speaker">
            Anf. 107 ANNIKA QARLSSON (C):
          </note>
          <note>
            Herr talman! Denna höst har något hänt. Kvinnor slutade vara
            tysta och skämmas över det som vi varit utsatta för. En flodvåg
            har sprängt dammluckorna. En flodvåg av berättelser väller fram
            under hashtaggen #metoo, den ena vidrigare än den andra.
          </note>
          <note>
            Kvinnor kliver fram och berättar om övergrepp och kränkningar
            som de utsatts för. Det gäller kvinnor från alla delar av samhället
            i alla åldrar. Det är både gamla och nya berättelser. Tystnaden
            har brutits och berättelserna har blivit kända. Många kvinnor
            vågar äntligen berätta. För när vi gick samman och fick kraft
            av varandra blev det möjligt. De förtryckande strukturerna har
            synliggjorts.
          </note>
          <note>
            Rösterna som hördes i somras om att det bara gäller män med annan
            etnisk eller kulturell bakgrund har tystnat. Alla uppropen har
            visat att det inte finns någon del av samhället som är fredad.
          </note>
          <note>
            Tystnadskulturen är bruten och förändringarna måste fortsätta.
            Vårt samhälle ska vara bättre än så här. Alla har ett ansvar och
            måste agera för att få stopp på kränkningar, övergrepp, attityder,
            förtryckande strukturer och maktspel.
          </note>
          <note>
            Politiken har ett särskilt ansvar att genom lagstiftning, förebyggande
            arbete och resurser bemöta det som nu inte göms längre. Och vi
            har ett ansvar att gå i spetsen för att höstens flodvåg inte ebbar
            ut utan leder till förändring på riktigt.
          </note>
          <note>
            Nationellt centrum för kvinnofrid är en enormt viktig kunskapsbank
            och en resurs i det arbetet. Kvinnofridslinjen där kvinnor som
            utsatts för övergrepp kan få hjälp är också mycket viktig. Kvinnofridslinjen
            tar emot ca 90 samtal per dag – före metoo.
          </note>
          <note>
            NCK har under många år arbetat med forskning, stöd, utbildning
            och information om våld mot kvinnor. Var femte kvinna har någon
            gång utsatts för sexuellt våld. Tyvärr har NCK fått ägna de senaste
            åren till att försvara sin existens. Regeringen vill montera ned
            verksamheten och flytta över uppdraget till den nya jämställdhetsmyndigheten.
            Med en sådan flytt raseras det som redan har byggts upp, så man
            får börja om från början. Centerpartiet vill tvärtom utveckla
            verksamheten och bygga vidare på det som man redan har.
          </note>
          <note>
            Arbetet mot hederskultur hos Östergötlands länsstyrelse och arbetet
            mot trafficking och prostitution i Stockholms läns landsting ska
            finnas kvar och fortsätta att utvecklas där de redan finns i dag.
          </note>
          <note>
            Alla modiga berättelser och vittnesmål måste nu omsättas i verkstad.
            Det är allt från det förebyggande arbetet till kvinno- och tjejjourer
            som måste ha en stabil finansiering, till rättsväsendet som inte
            får prioritera ned utredningarna och till en ny sexualbrottslag
            där samtyckeskravet och ett oaktsamhetskrav måste införas.
          </note>
          <note>
            Den 11 november 2004 satte regeringen sin namnteckning under
            den förra sexualbrottslagstiftningen. Centerpartiet försökte redan
            då få in samtyckeskravet, men det fanns inget gehör för det bland
            de andra partierna. Nu har de andra partierna kommit i kapp, och
            det välkomnar vi.
          </note>
          <note>
            De nya kraven i lagstiftningen kommer inte lösa allt, men det
            är en viktig markering. Tillsammans med en mer kvalificerad sex-
            och samlev ­ nadsundervisning där även pornografin diskuteras
            så kan en ny samtyckes ­ kultur byggas.
          </note>
          <note>
            Demokratiska rättigheter, ekonomisk frihet och kroppslig integritet
            är alla tre viktiga storheter för att vi ska kunna nå ett jämställt
            samhälle.
          </note>
          <note>
            Herr talman! Utgiftsområdet som vi debatterar i dag täcker inte
            bara jämställdhet utan också integration. Jag debatterar båda
            delarna för Centerpartiets räkning.
          </note>
          <note>
            Svensk ekonomi går bra och vårt välstånd växer, men alla får
            inte samma chans. Sverige är ett tudelat land. Nästan 1 miljon
            människor befinner sig i dag i utanförskap. Tudelningen av arbetsmarknaden
            är en av Sveriges största utmaningar. Å ena sidan finns det en
            stor grupp, främst bestående av välutbildade mitt i livet, där
            arbetslösheten är i stort sett obefintlig. Å andra sidan finns
            det människor som aldrig fått möjligheten att etablera sig, framför
            allt nyanlända – i synnerhet utrikes födda kvinnor och unga i
            utanförskap – men här finns även personer med funktionsnedsättning.
          </note>
          <note>
            Skillnaden i sysselsättning mellan inrikes och utrikes födda
            i Sverige är bland västvärldens högsta. Med den omfattande invandring
            som skett till Sverige under de senaste åren utgör detta en central
            utmaning. Att få in den växande grupp människor som ibland saknar
            både utbildning och erfarenhet i arbete kräver en rad nödvändiga
            och genomgripande reformer.
          </note>
          <note>
            Trösklarna till arbetsmarknaden måste sänkas genom lägre kostnader
            på jobb och företagande generellt, både genom nya former av avtal
            och en lägre skattebörda. Matchningen behöver förbättras genom
            att släppa in en mångfald av arbetsförmedlare, och för dem som
            har svårast att komma in måste det bli möjligt att börja sitt
            första jobb med en inledningsvis lägre lön för att sedan arbeta
            sig uppåt i lönetrappan. Det måste vara möjligt för fler att påbörja
            sin karriär till en lägre lön som sedan ökar i takt med erfarenheten.
          </note>
          <note>
            Centerpartiet har tillsammans med Alliansen presenterat en gemensam
            jobbreform: inträdesjobb. Det innebär en förenklad anställningsform
            som gäller för nyanlända under de fem första åren i Sverige samt
            för unga upp till 23 år utan fullständig gymnasieutbildning.
          </note>
          <note>
            Vi har beskyllts för många saker under resans gång. När nu arbetsmarknadens
            parter äntligen presenterat initiativ i den riktningen kan vi
            se att det trots allt finns en insikt om att lönekostnaden kan
            vara ett hinder. Många detaljer kvarstår innan förslaget finns
            på plats, och anmärkningsvärt är att vissa branscher och företag
            är utestängda. Jobbskapande företag har stängts ute i stället
            för att få vara med i detta arbete.
          </note>
          <note>
            Centerpartiet driver samtidigt på för sänkta arbetsgivaravgifter
            för att ytterligare sänka tröskeln till det första jobbet. Vi
            vill slopa arbetsgivaravgiften under de två första årens arbete
            för att ge fler människor möjlighet att komma in på arbetsmarknaden
            och få ett jobb. Detta skulle gynna grupper som nyanlända flyktingar,
            personer med begränsad utbildningsbakgrund, unga och personer
            med funktionsnedsättning som i dag är arbetslösa.
          </note>
          <note>
            Vidare är det viktigt med regler och bidragssystem som uppmuntrar
            människors drivkrafter att arbeta. En förutsättning för att bryta
            tudelningen är att människor i utanförskap aktivt försöker söka
            sig därifrån. Försäkrings- och bidragssystemen måste därför ha
            tydliga tidsgränser, och den som börjar arbeta ska också vinna
            på det.
          </note>
          <note>
            Att regler hindrar möjligheten till arbete är särskilt tydligt
            för asylsökande. I dag är grundregeln att en person som saknar
            uppehållstillstånd inte får arbeta. Man kan beviljas undantag,
            men både de reglerade och de praktiska hindren är höga.
          </note>
          <note>
            Centerpartiet vill vända på detta och låta grundregeln vara att
            alla asylsökande får arbeta. Utöver det måste man också ta bort
            praktiska hinder för möjligheten att arbeta och underlätta övergången
            från asyl till arbetskraftsinvandring genom att göra en översyn
            av bland annat svårigheterna att öppna till exempel bankkonto
            och få ett bank-id.
          </note>
          <note>
            Vi är mitt inne i en högkonjunktur. Företagen behöver arbetskraft.
            Man är redo att organisera om på arbetsplatserna för att kunna
            ta in personer med lägre kvalifikationer. Men då måste matchningen
            fungera. Arbetsförmedlingen har då valt – när verkstad verkligen
            behövs – att göra en organisationsförändring där all kraft har
            vänts inåt och att avsluta samarbetet med ett flertal kompletterande
            aktörer. Jag måste säga att det är en mycket märklig prioritering,
            och det är de nyanlända som riskerar att få betala priset.
          </note>
          <note>
            Eftersom riksdagsmajoriteten i första steget av budgetprocessen
            har gett budgetpolitiken en helt annan inriktning än den Centerpartiet
            önskar avstår vi från att delta i beslutet i dag och från att
            redovisa något formellt motförslag när det gäller anslagsfördelningen
            inom utgiftsområde 13. Centerpartiets budgetalternativ bör ses
            som ett sammanhållet paket där någon eller några delar inte kan
            brytas ut och behandlas isolerat.
          </note>
          <note>
            Herr talman! Ojämställdhet och förtryck är som envist ogräs:
            Så fort vi slutar rensa växer det till sig igen. Även om vi upplever
            ett paradigmskifte med metoo får vi inte släppa taget. Det är
            allas vårt ansvar att aldrig sluta rycka ogräs. Och glöm inte
            att rötterna ska med, även om de ligger dolda under jorden.
          </note>
          <note>
            (Applåder)
          </note>
          <note type="speaker">
            Anf. 108 PAULA BIELER (SD) replik:
          </note>
          <note>
            Herr talman! Jag ska inte bli så långrandig, av flera skäl –
            min röst och debatten i sin helhet.
          </note>
          <note>
            Jag är ändå lite nyfiken. Jag har ofta väldigt stor respekt för
            Annika Qarlsson och Centerpartiet när man talar just om kvinnofrågor.
            Man brukar lyfta fram många viktiga satsningar.
          </note>
          <note>
            Därför är jag ändå något konfunderad över anslagsfördelningen
            i mo ­ tionen, även om ni nu inte reserverar er. Å ena sidan drar
            man in allting som har tillförts jämställdhetsmyndigheten. Där
            har vi sverigedemokrater ett liknande resonemang.
          </note>
          <note>
            Å andra sidan drar man även in 76 ½ miljon från de särskilda
            jämställdhetsåtgärder som innefattar bland annat Nationellt centrum
            för kvinnofrid och många av de andra satsningar som Annika Qarlsson
            brukar lyfta fram.
          </note>
          <note>
            Jag är lite konfunderad kring hur man har resonerat när man å
            ena sidan lyfter fram det viktiga arbete som genomförs, å andra
            sidan drar in så pass mycket stöd.
          </note>
          <note type="speaker">
            Anf. 109 ANNIKA QARLSSON (C) replik:
          </note>
          <note>
            Herr talman! De stöd som har f unnits till NCK, Länsstyrelsen
            Stockholm och Länsstyrelsen Östergötland är oförändrade.
          </note>
          <note>
            Nu vet jag inte rent budgettekniskt var det har hamnat någonstans,
            men vi har fortfarande samma pengar som tidigare till de verksamheterna.
          </note>
          <note type="speaker">
            Anf. 110 PAULA BIELER (SD) replik:
          </note>
          <note>
            Herr talman! Det ligger under anslaget Särskilda jämställdhetsåtgärder
            ; det är ju bland annat där man får de stöden. Jag ser att man
            gör en liten förstärkning om 7 miljoner, och sedan gör man stora
            nedskärningar på just det anslaget till följd av, som man skriver
            i sin motion, en tidigare anslagshöjning.
          </note>
          <note>
            Man definierar det inte tydligare. Syftar man på det som många
            har kämpat för under en lång tid, att man ska permanenta och utöka
            åtgärd ­ erna? Anser man i så fall inte att det finns ett behov
            av ytterligare stöd till att exempelvis bygga ut både jourverksamhet,
            linjer som man kan vända sig till och allt det viktiga arbete
            som sker runt om i vårt land?
          </note>
          <note>
            Det är ändå en betydande summa man vill dra ned med, och om man
            tar bort det som man ökar handlar det om en neddragning på 89
            miljoner utan någon tydligare motivering än att det handlar om
            en tidigare anslagshöjning.
          </note>
          <note type="speaker">
            Anf. 111 ANNIKA QARLSSON (C) replik:
          </note>
          <note>
            Herr talman! Den förändring som vi gör i budgeten är att vi inte
            bifaller den flytt av pengar som har skett till jämställdhetsmyndigheten
            i Göteborg.
          </note>
          <note>
            Det har varit mycket sökande för att se var någonstans det fanns,
            det som vi har kvar i budget. Om jag kommer ihåg rätt fanns det
            kvar under Utbildningsdepartementets utgiftsområde.
          </note>
          <note>
            De satsningar som vi pratar om när det gäller NCK, Länsstyrelsen
            Stockholm och Länsstyrelsen Östergötland är oförändrade. Det är
            oförändrat till dessa enheter och alltså ingen ökning i denna
            budget. Däremot pratar vi om det inför nästa år. Även från oss
            finns det aviserat i budget.
          </note>
          <note type="speaker">
            Anf. 112 FREDRIK MALM (L):
          </note>
          <note>
            Herr talman! Vi ska döda judarna, skanderade man på arabiska
            i Malmö i helgen. Det här finns filmat. Man kan titta på det själv.
            En stor mobb med flera hundra personer står och skanderar: Vi
            ska döda judarna!
          </note>
          <note>
            Dagen därpå brinner det vid synagogan i Göteborg. Man attackerade
            med brinnande föremål när ungdomar hade fest.
          </note>
          <note>
            För två timmar sedan kom det en nyhet på Sveriges Radio om att
            något liknande tycks ha hänt i Malmö.
          </note>
          <note>
            Detta anser jag berör även etablering och den arbetsmarknadsorienterade
            delen av integrationen. Vi måste erkänna att vi har mycket stora,
            närmast brutala, integrationsproblem i Sverige, i vilket fall
            vad gäller en del aspekter av den.
          </note>
          <note>
            Frågor som rör värderingar och vikten av att man inte bara etablerar
            sig i Sverige genom att gå till arbetet utan också på ett värderingsmässigt
            plan måste understrykas ännu mer i vårt land. Vi måste visa att
            vi inte bara kan tala om utan också upprätthålla en nolltolerans
            mot hat, extremism och våld, annars kommer vi aldrig att klara
            av att hantera den väldigt stora våg av flyktinginvandring och
            annan invandring som vi har haft de senaste åren.
          </note>
          <note>
            Judarna är egentligen en utsatt minoritet över hela världen,
            och det som har hänt i Sverige är bara en spegel av vad som händer
            i andra länder. När våldet tar fart i Mellanöstern sker det protester
            runt om i världen, sedan går det överstyr och människor begår
            attacker. Det är fullständigt oacceptabelt!
          </note>
          <note>
            Från Liberalernas sida menar vi också att om en person till exempel
            döms för hatbrott i Sverige och inte är svensk medborgare bör
            man pröva utvisning. Praxis är annars att man gör det om en person
            blir dömd till ett brott som ger ett års fängelse.
          </note>
          <note>
            Det sker attacker mot andra grupper med. Jag besökte nyligen
            asylsökande som bor i Arboga. Samtliga är hbtq-personer, men de
            har inte kunnat vistas på andra boenden. En person hade fått byta
            boende fem gånger för att han hade blivit attackerad och trakasserad,
            en annan person hade tryckts upp mot väggen medan man visat klipp
            på när IS-människor hivar ut människor från tredje eller fjärde
            våningen i bostadshus i Irak och så vidare. Det var alltså inte
            judar i det fallet, utan hbtq-personer. I Östra Småland beskrev
            man dessutom nyligen i en artikel hur kristna asylsökande är livrädda
            för islamister på sina boenden och så vidare.
          </note>
          <note>
            Herr talman! Vägen in på arbetsmarknaden debatterar vi mycket
            ofta. Vi har lite olika syn på detta vad gäller ingångslöner och
            andra saker. Men jag menar att vi blir alldeles för snäva om vi
            enbart ser på den ekonomiska delen och arbetsmarknadsinträdet.
            Vi måste kombinera detta med att mycket tydligare och mycket mer
            målmedvetet hävda grundläggande demokratiska värderingar om tolerans,
            demokrati och så vidare.
          </note>
          <note>
            Vi ser också en växande ultrahöger som är gaphalsig och vrålande
            och försvårar möjligheterna att klara de utmaningar vi står inför.
            Den får delvis sin näring ur integrationsproblemen, och den bidrar
            också till att det blir svårt att lösa dem, för den polariserar
            fullständigt hela diskussionsklimatet i samhället, vilket gör
            att det knappt går att ha en seriös, lösningsorienterad diskussion
            i de här frågorna.
          </note>
          <note>
            Vi har en uppgift, tycker jag. Jag vill verkligen betona detta,
            herr talman. Jag tycker att alla vi politiker som befinner sig
            i politikens mittfåra, vilar på en stabil demokratisk grund och
            har en pragmatisk attityd till att lösa frågor har ett mycket
            stort ansvar för att hålla alla extrema ideologier kort och verkligen
            stå upp för att få vår integration att fungera.
          </note>
          <note>
            Den judiska gruppen är väldigt liten. Men vi här har ett ansvar
            att skydda alla människor i Sverige. Även rättsväsendet och så
            vidare har ett ansvar. Det ska man kunna förvänta sig av vårt
            rättssamhälle, och det gäller i synnerhet utsatta minoriteter.
          </note>
          <note>
            Men den här frågan handlar i grund och botten också om att vårt
            land måste visa att det är det svenska rättssamhället som gäller.
            Det är våra lagar och regler som måste gälla i hela Sverige. Vi
            kan inte tillåta att småpåvar, kriminella gäng eller ungdomsligister
            flyttar fram positionerna i det offentliga rummet och börjar dominera
            vår stadsmiljö, kafémiljöer eller andra miljöer ute i vissa områden,
            att bibliotekspersonal inte vågar befinna sig där och så vidare.
          </note>
          <note>
            Hur ska man då hantera den frågan, herr talman? Det handlar om
            skolans roll och mycket annat, men det handlar också om arbetsmarknaden.
            Om människor inte har ett arbete att gå till utan drivs in i långvarigt
            bidragsberoende leder det till fattigdom, stigmatisering och en
            känsla att vara exkluderad. Barn kan växa upp i områden där de
            kanske inte känner en enda person som har ett vanligt reguljärt
            arbete. Det nöter ned förtroendet för Sverige i de här områdena,
            men det skapar också en sysslolöshet, och det öppnar vägen för
            mycket annat – sociala problem, kriminalitet och så vidare – som
            följer i spåren.
          </note>
          <note>
            Då måste vi, tycker jag, fundera i Sveriges riksdag och särskilt
            i vårt utskott, arbetsmarknadsutskottet, på hur vi ska hantera
            den första tid som människor har i Sverige, det som vi kallar
            för etableringstiden. Jag vill vara mycke t ödmjuk där. Vi ville
            skapa ett starkt jobbfokus från Alliansens sida, och vi flyttade
            etableringen till Arbetsförmedlingen. Det funkade inte helt klockrent.
            Jag är den förste att erkänna det.
          </note>
          <note>
            Jag har svårt att se att det skulle bli bättre av att kommunerna
            tar tillbaka det ansvaret. Arbetsförmedlingen måste reformeras
            eller läggas ned och startas upp i någon ny form, men man måste
            också se på hur pass systemtung den svenska etableringsprocessen
            är. Den är synnerligen myndighetsorienterad, och den är mycket
            tung i den bemärkelsen att den fokuserar starkt på att individen
            närmast ska bli någon sorts passiv klient gentemot det offentliga.
            Det är inte bra. Vi behöver en större roll för det civila samhället,
            tror jag, och även en större roll för näringslivet för att kunna
            få integrationsprocessen att fungera bättre.
          </note>
          <note>
            Herr talman! Vi avstår från Liberalernas sida från att delta
            i beslutet. Det beror på budgettekniska frågor som har att göra
            med budgetmotioner, rambeslut och annat.
          </note>
          <note>
            (Applåder)
          </note>
          <note type="speaker">
            Anf. 113 PAULA BIELER (SD) replik:
          </note>
          <note>
            Herr talman! Det är på många sätt befriande att höra Liberalerna
            och Fredrik Malm i dag säga mycket av det som jag har sagt under
            alla år – det har varit alldeles för starkt fokus på arbete i
            diskussionen om när man ska räknas som integrerad. Det har varit
            för ensidigt.
          </note>
          <note>
            Men jag hör fortfarande lite grann samma sak. Man talar om att
            det har varit svårt nog att få in personer i arbete. Samtidigt
            lyfts det fram starkt att det är just när man blir fullt sysselsatt
            som integrationsprocessen startar.
          </note>
          <note>
            Jag vill egentligen bara ställa en fråga. Hur ser man på det
            faktum att det ofta inte räcker att bara ha ett arbete? Arbetsmarknaden
            som sådan har ju, mycket till följd av de särlösningar och subventioneringar
            som har initierats, framför allt kanske från Alliansens sida,
            i sig blivit mycket segregerad. Det finns vittnesmål om detta
            från olika håll i landet. Jag hör det nästan varje gång jag möter
            människor. Även om man har blandade yrkeskårer och personer med
            blandad bakgrund anställda hos sig arbetar man i olika arbetslag
            vid olika tillfällen och möter fortfarande inte varandra på det
            vardagliga planet.
          </note>
          <note>
            Det är bra att man inser att integrationen är betydligt bredare
            än frågan om att ha ett arbete, men jag hör fortfarande väldigt
            lite om hur man menar att grunden för de här vardagliga mötena
            skulle kunna byggas, utöver att man hänvisar till eventuella civilorganisationer
            och säger att vi måste göra någonting åt det.
          </note>
          <note type="speaker">
            Anf. 114 FREDRIK MALM (L) replik:
          </note>
          <note>
            Herr talman! Vi har från Liberalernas sida under många år betonat
            hur viktigt det är att vi stärker de värderingar som vår demokrati
            och vårt sekulära och förhållandevis jämställda samhälle ska vila
            på – i alla fall är vårt samhälle ofta mer jämställt än de länder
            som människor flyr från. För vår del är detta självklart.
          </note>
          <note>
            Men i det perspektivet måste man se hur de här frågorna hänger
            ihop. Om man inte lyckas bryta den höga arbetslösheten bland utrikes
            födda kommer det även på ett värderingsmässigt plan att vara väldigt
            svårt att få integrationen att fungera bättre. De senaste siffrorna
            från Arbetsförmed ­ lingen visar att 3,9 procent av den inrikes
            födda befolkningen i Sverige är arbetslös. Motsvarande siffra
            för den utrikes födda befolkningen är 22 procent, om jag inte
            minns fel. Det är en fruktansvärt stor skillnad, måste man medge.
            Det finns givetvis en massa orsaker till detta, men bara det faktum
            att det är så menar jag kommer att bidra till att det blir svårare
            att klara de andra delarna av integrationen.
          </note>
          <note type="speaker">
            Anf. 115 PAULA BIELER (SD) replik:
          </note>
          <note>
            Herr talman! Det var intressant att jämställdheten nu lyftes
            fram. Jag saknade den lite grann i anförandet. Men det är en annan
            fråga.
          </note>
          <note>
            Jag tycker inte riktigt att jag fick något svar av Fredrik Malm
            på min fråga. Ja, självklart är det problematiskt att det är så
            pass stora skillnader i fråga om hur många som har ett arbete
            att gå till och inte. Men min fråga gällde konkret det här med
            att det inte finns några garantier för att en integrationsprocess
            sätts igång bara för att man har ett arbete om arbetsmarknaden
            som sådan är segregerad – om de som har svensk bakgrund eller
            har kommit in i samhället och talar flytande svenska jobbar på
            en arbetsplats i ett arbetslag medan andra jobbar med subventionerade
            anställningar eller otrygga anställningar och om man delar upp
            arbetslagen beroende på vilka länder människor kommer från för
            att grupper fortfarande tar med sig konflikter in i vårt samhälle.
          </note>
          <note>
            Jag hör fortfarande en övertro till att integrationen följer
            av att människor får ett arbete, medan det sällan är fallet. Det
            är självklart att det är ännu svårare om de inte ens har ett jobb.
            Då är det ännu fler faktorer som påverkar, men jag hör fortfarande
            övertron. Jag undrar vad man vill göra åt det och hur man vill
            adressera den problematiken.
          </note>
          <note>
            Det är inte en självklarhet att bara för att du har ett jobb
            möter du övriga delar av samhället. Det kanske var en sak när
            vårt samhälle i huvudsak bestod av industriarbeten. Människor
            kunde komma in och jobbade sida vid sida vid det löpande bandet
            med dem som bott i Sverige under lång tid, precis som min far
            kom in i det svenska samhället.
          </note>
          <note>
            I dag ser vår arbetsmarknad helt annorlunda ut. Det räcker inte
            att komma in på arbetsmarknaden, eftersom det är så oerhört segregerat
            där. Vad vill man göra för att få till de vardagliga mötena som
            krävs för att en integrationsprocess ska kunna påbörjas?
          </note>
          <note type="speaker">
            Anf. 116 FREDRIK MALM (L) replik:
          </note>
          <note>
            Herr talman! Det är inte bara arbetsmarknaden som är segregerad.
            Det är även bostadsmarknaden. Av det följer att vi även får en
            skolsegregation på många håll i Sverige.
          </note>
          <note>
            Jag tror att man kan göra en hel del. Från politiskt håll måste
            man se till att bryta den segregation som finns i skolan. På en
            del håll går barn i andra skolor i andra områden. Så har man till
            exempel gjort i Örebro. Jag är inte främmande för att diskutera
            att det till exempel kan göras i större skala i Sverige.
          </note>
          <note>
            När det handlar om arbetsmarknaden är det mer komplicerat av
            det faktum att många nyanlända har lägre utbildning. Om de får
            jobb får de i hög grad jobb med lägre kvalifikationsgrad. De jobben
            är kanske mer dominerade av människor som till exempel är utrikes
            födda.
          </note>
          <note>
            Jag kan tänka mig att vägen in på arbetsmarknaden inte nödvändigtvis
            innebär att människor blir fullt integrerade. En hel del av detta
            är lite av det jag talade om i mitt anförande. Det motsäger inte
            det faktum att det alltid är bättre att ha ett jobb och en inkomst
            än att tvingas att leva på bidrag.
          </note>
          <note>
            Sedan är detta också en fråga om tid. Jag hittade gamla papper
            hemma hos min mor häromdagen, kan jag avslöja. Min morfar tog
            examen och fick diplom vid Handelshögskolan i Stockholm 1941.
            Jag räknade på listan över dem som fick diplom då att det var
            88 personer, varav 2 var kvinnor – 2 av 88.
          </note>
          <note>
            Någonstans ser det bättre ut nu. Det har också att göra med att
            man har en större social rörlighet och att man genom utbildningssatsningar
            och mycket annat har gjort det möjligt för människor att bända
            sig ur de sammanhang de befinner sig i, riva ned klassbarriärer
            och annat. Det tror jag i det långa perspektivet är det som är
            mest nödvändigt för att få det att fungera.
          </note>
          <note type="speaker">
            Anf. 117 DÉSIRÉE PETHRUS (KD):
          </note>
          <note>
            Herr talman! Jag är ensam från Kristdemokraterna och ska debattera
            både jämställdhet och integration i ett och samma anförande. Ni
            får ursäkta att det blir ett lite längre anförande än om vi hade
            haft två personer. Jag tänker börja med frågan om integration.
            Det är en utmaning som jag tror att alla över partigränserna är
            överens om är en jätteviktig fråga.
          </note>
          <note>
            Trots en långvarig högkonjunktur ökar utanförskapet och permanentas
            för en växande grupp i samhället. Under 2018 beräknar Arbetsförmedling
            ­ en att andelen inskrivna arbetslösa med en utsatt ställning
            på arbetsmarknaden kommer att utgöra 78 procent av samtliga inskrivna
            arbetslösa.
          </note>
          <note>
            Det är alltså ungefär 80 procent av dem som räknas om arbetslösa
            som är en särskilt utsatt grupp. Några är personer med funktionsnedsättning,
            andra är ungdomar utan gymnasieutbildning. Men framför allt gruppen
            personer med utländsk bakgrund har kommit att bli majoriteten
            av dem som registreras som arbetslösa.
          </note>
          <note>
            Enligt Arbetsförmedlingen riskerar arbetsmarknaden att bli uppdelad
            mellan inrikes och utrikes födda. Arbetslösheten bland de inrikes
            födda är nu nere på 4,6 procent, vad jag förstår, och minskar
            hela tiden. Arbetslösheten bland utrikes födda är uppe i 21,6
            procent och fortsätter enligt Arbetsförmedlingen att öka ganska
            kraftigt.
          </note>
          <note>
            Det krävs nu extraordinära insatser för att få nyanlända i arbete.
            Den relativt höga lönenivån är ett hinder för många som kommer
            och inte kan språket. De förstår kanske inte alltid hur det svenska
            arbetslivet fungerar, och utbildningsnivån kanske är låg för dem
            som försöker komma in på den svenska arbetsmarknaden.
          </note>
          <note>
            Vi i Alliansen har kommit fram till att man ska satsa på någonting
            som heter inträdesjobb, en förenklad anställning för nyanlända.
            Vi föreslår att man ska minska kostnaden för att anställa en person
            med bristande erfarenhet eller kort utbildning, både för nyanlända
            och för unga upp till 23 år utan gymnasieexamen. Det ska innebära
            att de får en lön som uppgår till 70 procent av rådande ingångslön
            i branschen upp till ett tak om 21 000 kronor i bruttolön per
            månad. Därmed anses 30 procent av arbetstiden gå till att lära
            sig arbetet eller till utbildning.
          </note>
          <note>
            Det arbetsrättsliga skyddet motsvarar en provanställning i två
            år som efter det övergår till en tillsvidareanställning. Anställningen
            får innehas i maximalt tre år. Arbetsgivaravgiften slopas i tre
            år inom ramen för anställningsformen, och anställningsformen kan
            kombineras med nystartsjobb.
          </note>
          <note>
            Herr talman! De förslag som nu landat på regeringens bord från
            fack och arbetsgivare om etableringsjobb, som man kallar det för,
            kommer att kosta staten stora medel. Att kunna försörja sig på
            egen hand är nog målet för oss alla. Med Alliansens förslag får
            till exempel den som tjänar 13 300 efter skatt ut 11 000 kronor.
            Det är mer än ett försörjningsstöd som ger ungefär 8 000 kronor
            i månaden. Människor har det under en utbildningsperiod och kommer
            kanske så småningom in i en fast anställning som de kvalificerar
            sig för.
          </note>
          <note>
            Vi kan titta på modellen med etableringsjobb. Där talar man om
            en utgångslön på 19 000 kronor. Man säger att arbetsgivaren ska
            betala 8 000 kronor och att staten sedan ska bidra med det som
            är kvar om skatten hade dragits. Alltså ska 4 000 kronor försvinna
            ut i luften, det som skulle ha varit skatt, och så ska staten
            stå för 7 000 kronor. Då får man 15 000 kronor. Det är 4 000 kronor
            som har försvunnit i ett trolleritrick, helt enkelt.
          </note>
          <note>
            Det vi föreslår är att människor får en lön och betalar skatt.
            Staten involveras inte, utan man ska låta arbetsgivare och arbetstagare
            reglera detta själva. Det är en ganska enkel modell som minskar
            byråkrati och krångel. Samtidigt ser vi att man med etableringsjobben
            skulle få en ganska krånglig hantering. Det kommer också att vara
            beroende av om staten har medel att tillföra eller inte.
          </note>
          <note>
            Herr talman! Kontentan av detta är att Alliansens inträdesjobb
            helt klart är att föredra. En grundförutsättning för att fler
            nyanlända ska komma i arbete är att det lönar sig att gå från
            utanförskap till arbete. Om vi inte gör någonting nu riskerar
            vi att få ett stort utanförskap för människor som inte kan komma
            in i den svenska samhällsgemenskapen.
          </note>
          <note>
            Hur ska vi då börja med integrationen? Om vi går tidigare, innan
            människor har blivit så kallade nyanlända ute i kommunen, har
            vi asylansökningstiden. Vi kristdemokrater har under en tid föreslagit
            någonting vi kallar för ett asylprogram med olika integrationsinsatser
            från dag ett. Vi tycker att det ska vara ett obligatoriskt program
            i sex månader som människor ska underkasta sig då de går i sfi
            med samhällsorientering redan från dag ett.
          </note>
          <note>
            Vi tycker också att människor ska ha en organiserad sysselsättning
            från dag ett. Det kan handla om att vara på boendet och göra någonting,
            jobba i en organisation, i en kommun eller på den reguljära arbetsmarknaden.
            Tillsammans ska detta bilda ungefär 40 timmar i veckan som människor
            ska vara i någon form av sysselsättning.
          </note>
          <note>
            Tidigare hade Migrationsverket ett ganska bra program för praktikplatser
            till asylsökande. Då började man få in personer i arbete. Tyvärr
            lade regeringen ned insatsen. Då hade 13 300 personer fått praktik
            bara under 2016. Företagen uppskattade möjligheten att se om personerna
            kunde passa för de anställningar de hade att erbjuda. Det var
            relativt enkelt och befriat från Arbetsförmedlingens byråkrati.
            Vi tycker att det är synd att man tog bort Migrationsverkets möjlighet
            att anordna praktikplatser.
          </note>
          <note>
            En ytterligare fråga som vi kristdemokrater har lyft i vår budgetmotion
            handlar om EBO, lagstiftningen om eget boende. Vi ser att trångboddheten
            ökar. Människor sover i skift. Människor utnyttjas av personer
            som vill tjäna pengar på att ha många boende i en och samma lägenhet.
            Vi menar att regeringen måste införa krav på boendestandard för
            att asylsökande ska få välja eget boende.
          </note>
          <note>
            Herr talman! Diskriminering finns också med i det här betänkandet.
            Regeringen presenterade i november 2016 en nationell plan mot
            rasism och liknande former av fientlighet och hatbrott på nätet.
            I den nationella planens övergripande mål ingår ett samlat, effektivt
            och strategiskt arbete mot rasism, liknande former av fientlighet
            och hatbrott i Sverige, som det heter. I planen pekar man ut verksamheter
            som ska arbeta specifikt mot afrofobi, antisemitism, antiziganism,
            islamofobi, rasism mot samer, homofobi och transfobi som mottagare
            av medel som ska fördelas. Det är bra.
          </note>
          <note>
            Men enligt Brottsförebyggande rådet har anmälningarna med kristofobiska
            motiv ökat mest, nämligen med 140 procent, vilket motsvarar ungefär
            390 fall. Vi menar att regeringen i sin nationella plan också
            bör arbeta för att motverka denna typ av hatbrott.
          </note>
          <note>
            Våldet på asylboenden mot kristna och mot dem som har konverterat
            har inte tagits på allvar. De är en särskilt utsatt grupp. Regeringen
            jobbar i dag för särskilt stöd till hbtq-personer på asylboenden
            men inte för kristna konvertiter. Det tycker vi är olyckligt.
          </note>
          <note>
            Samtidigt kan vi se att antisemitismen breder ut sig i samhället.
            Olika grupper har börjat agera alltmer aktivt i Sverige, vilket
            gör att många judar i dag känner sig mycket oroliga. De angrepp
            vi har sett de senaste dagarna mot olika judiska byggnader liksom
            uppmaningar till hot mot och mord på judar är oerhört allvarligt.
            Det är något som regeringen och vi alla måste ta på stort allvar.
          </note>
          <note>
            Nu kommer jag till frågan om jämställdhet. I morse hade vi här
            i kammaren en debatt om det så kallade metoo-uppropet mot sexuellt
            våld. Regeringen säger sig vilja värna alla kvinnors rättigheter.
            Man säger att man är en feministisk regering. Samtidigt kan dock
            vi kristdemokrater konstatera att regeringen i den budget som
            vi nu debatterar och ska anta säger regeringen att man vill lägga
            ned viktiga verksamheter för att i stället lägga pengarna på en
            ny jämställdhetsmyndighet. De som drabbas är Nationellt kvinnocentrum
            vid Akademiska sjukhuset i Uppsala, där man tar emot våldtäktsoffer.
            De har också en viktig telefonjourlinje. Man tar också pengar
            från länsstyrelsen i Stockholm, där det finns ett viktigt arbete
            mot människohandel och prostitution. Det var också på vippen att
            det särskilda kompetensteamet mot hedersvåld, i Östergötland,
            skulle läggas ned. Nu har vi tillfälligt lyckats stoppa detta,
            men risken är att teamet läggs ned när regeringen tar beslut om
            kommande budgetar efter den särskilda utvärderingen längre fram.
          </note>
          <note>
            Vi kristdemokrater föreslår att samordningen om jämställdhetsarbetet
            arrangeras på ett annat sätt än via en jämställdhetsmyndighet.
            Vi föreslår en särskild delegation för jämställdhet och anslår
            13 miljoner för att starta en sådan. Det är något som kom fram
            i remissvaren från bland annat Statskontoret. Det betyder att
            man inte behöver slå sönder dessa välfungerande verksamheter.
            I stället får man en enhet som kan hålla ihop och se till att
            arbetet samordnas på ett bra sätt.
          </note>
          <note>
            Vi ser att vi behöver samordna jämställdhetsarbetet, men vi menar
            att man inte behöver skapa en jämställdhetsmyndighet för 80 miljoner
            kronor för detta ändamål. I stället behövs en delegation som kan
            samordna och jobba med utvärdering.
          </note>
          <note>
            Slutligen skulle jag vilja ta upp det hedersrelaterade våldet,
            som vi alla är medvetna om. Alldeles för lite görs konkret. Vi
            har ett konkret förslag. Vi tycker att man ska införa en forced
            marriage unit av samma slag som man har i Storbritannien. Vi har
            avsatt alternativa medel i vår budget för en sådan och lägger
            den under polisens nationella operativa avdelning.
          </note>
          <note>
            Vi menar att vi inte får lämna alla dessa flickor och kvinnor
            som riskerar att hamna i tvångsäktenskap. De förs ofta bort till
            andra länder. Vi måste få tydligare verktyg än vi har i dag.
          </note>
          <note>
            Med detta vill jag hänvisa till vårt särskilda yttrande.
          </note>
          <note>
            (Applåder)
          </note>
          <note type="speaker">
            Anf. 118 PAULA BIELER (SD) replik:
          </note>
          <note>
            Herr talman! Låt mig först tacka för ett glädjande avslut. Vi
            har också många satsningar som gäller hedersrelaterat våld och
            förtryck, som ju tyvärr är något mycket större än bara tvångsäktenskap.
            Det finns mycket att göra. Men det var inte därför jag begärde
            ordet.
          </note>
          <note>
            Min fråga kommer in lite på migrationsområdet. Désirée Pethrus
            tog ju upp ett antal olika åtgärder och satsningar som man ville
            ska vara tillgängliga redan från dag ett för dem som är asylsökande
            i landet. Jag funderar lite på hur man prioriterar när man vill
            göra en massa satsningar för personer som man inte ens har utrett
            om de har skäl att stanna i landet eller inte. Samtidigt är man
            ett parti som vill återinföra bland annat synnerligen ömmande
            omständigheter som grund för att få stanna. På flera sätt vill
            man öka möjligheterna för personer att få stanna i landet permanent.
            Ser man riskerna med att man skapar incitament och öppnar för
            att öka trycket av personer som söker sig till vårt land för att
            först på papperet söka asyl men sedan genom dessa olika satsningar
            och åtgärder få stanna i landet för att de har hunnit börja rota
            sig, som man brukar säga? Är det inte rimligare att fördela resurserna
            för att göra det möjligt för Migrationsverket att snabbt, rättssäkert
            och ordentligt behandla ärendena? Man ska ge grundläggande information
            – de asylsökande ska veta vilket land de har kommit till och vad
            som gäller i Sverige – men i övrigt ska man sätta igång med eventuella
            insatser först när ett ärende är färdigprövat.
          </note>
          <note type="speaker">
            Anf. 119 DÉSIRÉE PETHRUS (KD) replik:
          </note>
          <note>
            Herr talman! Tack, Paula Bieler, för frågan! Vi tycker inte att
            detta behöver stå mot vartannat. Alternativet är att människor
            som kommer hit får sitta passiva på asylmottagningen eller asylboendet
            utan att göra något. Man har inga krav på dem, utan de bara sitter
            och väntar.
          </note>
          <note>
            När vi har varit ute på asylboenden har vi kunnat se att detta
            är helt fel. Jag nämnde här att vi kristdemokrater föreslår ett
            sexmånadersprogram för integrering på asylboendet. Jag hör att
            personer som jobbar på asylboenden egentligen tycker att det borde
            pågå längre. De talar om tolv månader, för det tar lång tid att
            förstå hur det svenska samhället fungerar.
          </note>
          <note>
            Då kan man säga: En del av dessa kommer ju att utvisas. Då måste
            vi förstås jobba för snabbare hantering av asylärenden. Vi kan
            inte ha det stora antal asylsökande som vi hade tidigare. Där
            var Kristdemokraterna tidigt ute. Redan hösten 2014 hade vår dåvarande
            partiledare Göran Hägglund en artikel inne där han sa att vi inte
            kan fortsätta med permanenta uppehållstillstånd, för vi kan inte
            skilja ut oss från övriga Europa. Han var alltså tidigt ute med
            att säga att vi inte kan ha det på detta sätt, för då får vi volymer
            som blir alldeles för stora.
          </note>
          <note>
            Om Migrationsverket får rimlig tid att hantera ansökningarna,
            så att de kan avverkas snabbt, tror vi att asylprogrammet är viktigt.
            M ånga har ju asylskäl och får stanna i Sverige. Vi har kommit
            fram till att detta är viktigt. Passivitet under asyltiden är
            inte bra.
          </note>
          <note type="speaker">
            Anf. 120 PAULA BIELER (SD) replik:
          </note>
          <note>
            Herr talman! Vi ska nog inte prata om vilka som var tidigt ute
            med att se risker med den politik som har förts i Sverige och
            vad det leder till.
          </note>
          <note>
            Jag säger på allvar tack för svaret, men jag blir ändå lite fundersam.
            Har man i så fall tänkt sig att detta kanske ska vara tillfälligt,
            tills vi får ned handläggningstiderna? Jag vet att Kristdemokraterna
            till och från har talat om att man ska prova transitzoner. Eller
            anser man att det är rimligt att lägga ganska stora resurser på
            att initiera program som syftar till att personer ska stanna mer
            permanent i landet för personer som man inte ens vet om de ska
            stanna eller inte?
          </note>
          <note>
            Ja, många får stanna. Vi har olika åsikter om vilka grunder man
            har. Men jag förmodar att många även med Kristdemokraternas politik,
            givet de signaler som har skickats från vårt samhälle, inte har
            skäl att stanna. De kommer kanske att få det, givet dessa program
            och givet det faktum att Kristdemokraterna är ett av de partier
            som driver på för att man ska få stanna på grund av ömmande omständigheter,
            vilket ofta brukar vara kopplat till att man har hunnit börja
            rota sig i landet.
          </note>
          <note>
            Som jag var inne på tidigare: Det är självklart att man ska behöva
            lära sig vissa saker. Jag vet att även Kristdemokraterna i olika
            former har haft satsningar på att man inte ska behöva vara sysslolös.
            Det är givetvis dåligt och passiviserande. Men syftet med just
            asylmottagande handlar dessutom framför allt om att säkerställa
            skydd under den tiden. När det gäller att etablera sig i samhället
            bör det vara förbehållet dem som faktiskt kommer för att stanna
            i landet under en längre tid, permanent, då man vet att det är
            ett faktum att det är personer som har för avsikt att bli en del
            av vårt samhälle.
          </note>
          <note>
            Jag ser fortfarande inte riktigt hur man motiverar den här sortens
            större satsningar innan ett ärende ens är prövat.
          </note>
          <note type="speaker">
            Anf. 121 DÉSIRÉE PETHRUS (KD) replik:
          </note>
          <note>
            Herr talman! Det är en mycket rimlig fråga som Paula Bieler ställer.
            Är det rimligt att ha detta så tidigt, innan personen har fått
            uppehållstillstånd? Vi tycker att det finns en god tanke i det.
            Vi vill naturligtvis att Migrationsverket ska bli snabbare på
            att hantera detta – låt oss säga tre månader! Men det är ändå
            tre månader. Vi pratar ibland om sjukskrivningsprocessen. Det
            går väldigt fort att slås ut av att sitta sysslolös. Vi tror att
            det är oerhört destruktivt för människor som kommit till Sverige
            att sitta i passivitet i månad efter månad.
          </note>
          <note>
            Vi har låtit riksdagens utredningstjänst utreda vad det kostar.
            Det är inte särskilt dyrt. Man kan också se det som ett tidigareläggande
            av till exempel sfi. Det är någonting som de ska läsa sedan. Men
            har de gjort en stor del redan under asyltiden har de vunnit mycket.
            Sedan under etableringsfasen blir det fokus på arbete. Hur ska
            man hinna med sfi? Varför inte börja med det? I dag är det en
            massa frivilligarbete. Det är frivilligt att gå på samhällsorientering.
            Det är frivilligt att delta i sfi och språkkaféer. Vi menar att
            det ska vara obligatoriskt. Alla ska genomgå detta. Man måste
            från dag ett förstå vad det är för värderingar i samhället. Vi
            tror att det lönar sig att börja med samhällsorientering redan
            under asylansökningstiden.
          </note>
          <note type="speaker">
            Anf. 122 ANN-CHRISTIN AHLBERG (S):
          </note>
          <note>
            Herr talman! I detta betänkande behandlas utgiftsområde 13, som
            handlar om jämställdhet och integration. Min partikamrat Annelie
            Karlsson kommer att prata om integration. Jag tar jämställdheten.
            Jag ska börja med att yrka bifall till förslaget i betänkandet.
          </note>
          <note>
            Herr talman! Det märks att vi i Sverige har en feministisk regering
            som styrs av Socialdemokraterna, för då läggs det fram förslag
            som främjar jämlikhet och jämställdhet. I vårt budgetförslag ger
            vi mer till kvinnor än till män, mer till dem som behöver det
            mest och lite mindre till dem som har det bäst. Men när det går
            bra för Sverige ska det komma alla till del, och så är det i vårt
            förslag till budget för 2018.
          </note>
          <note>
            Jag ska nämna några av våra förslag som är extra bra för kvinnor
            och jämställdhet. Det är mer satsningar på välfärden. Det är satsningar
            på en jämlik vård och på förlossningsvården. Det är höjt underhållsstöd
            för ensamstående föräldrar. Det är höjt barnbidrag. Det är förbättringar
            av kvinnors arbetsmiljö och arbetsvillkor. Det är satsningar på
            en jämställd hälsa och på kvinnojourerna. Mäns våld mot kvinnor
            ska upphöra. Det är satsningar på en snabbare etablering för utrikesfödda
            kvinnor. Det är sänkt skatt för pensionärer och höjt bostadstillägg.
            Det är fortsatta satsningar på långsiktigt arbete mot hedersrelaterat
            våld och förtryck.
          </note>
          <note>
            Som ni hör är det många förslag som vi lägger fram – det är till
            och med så att rösten sviker. Lägg därtill tidigare förändringar
            och satsningar som jag inte hinner med att berätta om i dag.
          </note>
          <note>
            Alla politikområden måste analyseras så att både kvinnor och
            män och både flickor och pojkar gynnas. Det är så vi förändrar
            vårt samhälle och kan föra en jämställdhetspolitik som gör skillnad
            och som är bra för alla.
          </note>
          <note>
            Herr talman! Jämställdhet har varit ett eget politikområde sedan
            1972. Det genomfördes under ledning av vår socialdemokratiske
            statsminister Olof Palme. Många viktiga beslut har tagits historiskt.
            Det handlar till exempel om särbeskattning, föräldraledighet,
            barnomsorg, trygghetsförsäkringar vid arbetslöshet och sjukdom
            med mera. Det är politiska beslut som har varit och fortfarande
            är viktiga för kvinnors möjligheter att påverka sitt eget liv,
            få en egen inkomst, förena yrkesliv och familjeliv och välja om
            de vill leva med sin partner.
          </note>
          <note>
            Jämställdhetskampen måste fortsätta. Just nu är det kraften i
            #metoo som håller på att förändra vårt samhälle. Att det sker
            just nu och är så stort i just Sverige tror jag beror på att vi
            har kommit en bit i vårt jämställdhetsarbete och att vi just nu
            är redo för en förändring.
          </note>
          <note>
            Många fruktansvärda vittnesmål från kvinnor och flickor har lyfts
            fram. Det vittnas om de grövsta övergrepp där rättssystem kan
            och bör gå in och kanske redan borde ha tagit ställning. Men ofta
            tystas det ned. Det anmäls inte, eller så blir det trots anmälningar
            ingen åtgärd, oavsett om det är en kriminell handling eller ett
            sexuellt ofredande. Det pratas också mycket om exempelvis tafsande
            händer eller ett sexistiskt språkbruk, som inte är straffbart
            i någon större omfattning även om det är nog så kränk ­ ande.
          </note>
          <note>
            En del händelser har ägt rum i nutid. En del händelser ägde rum
            när kvinnorna var små flickor. Flera har vittnat om att förövaren
            var en släkting, en vän eller till och med ens egen pappa. Det
            är många modiga som nu har vågat ställa upp med sina berättelser.
            Kvinnor och flickor vet i dag att det inte var och inte är rätt
            och att det inte är och inte var deras fel. Det är viktigt att
            vi också säger det.
          </note>
          <note>
            Detta väcker starka känslor hos de flesta. För många är det svårt
            när såren rivs upp igen. Många känner en besvikelse över hur detta
            tidigare hanterades. Det var inte ovanligt att det tystades ned
            och att en kvinna eller flicka fick höra: Det får du räkna med.
            Det får du finna dig i. Man skambelade offret i stället för att
            lägga skulden där den faktiskt hör hemma: hos den manliga förövaren.
          </note>
          <note>
            Många yrkesgrupper har gjort upprop – skådespelare, journalister,
            poliser, politiker med mera. Fler kommer säkert att göra det.
            Jag är helt övertygad om att detta förekommer mer eller mindre
            inom alla yrkesgrupper, men mest i de yrkesgrupper som har otrygga
            anställningar.
          </note>
          <note>
            Eftersom många av kränkningarna och övergreppen sker på arbetsplatser
            är det viktigt att arbetsgivaren skaffar sig kunskap, vidtar åtgärder
            och tar dessa kränkningar och sexuella övergrepp på största allvar.
            Det är inte okej att flickor får till svar: Så farligt var det
            väl inte. Det är inte okej att kvinnor får höra: Det får man räkna
            med om man vill ha en karriär i den här branschen. Det är viktigt
            att man inte förminskar detta, då det både kan vara brottsligt
            och är ett stort arbetsmiljöproblem som inte ska pratas bort.
            Man ska anmäla detta och göra något åt händelsen.
          </note>
          <note>
            Trygga anställningar, trygga välfärdssystem och en lön som man
            kan leva på skapar bättre förutsättningar och möjligheter i vuxenlivet
            så att man vågar säga till och vågar ställa krav för att få slut
            på sexuella trakasserier och övergrepp.
          </note>
          <note>
            Flickor och pojkar måst e få goda förebilder redan som små och
            lära sig vad som är okej och inte och att kunna säga stopp. Kunskap
            och agerande behövs så att alla tar ett ansvar för flickors och
            kvinnors utsatthet. För våra barns skull är det speciellt viktigt
            att det görs av oss föräldrar, förskolan, skolan, polisen med
            flera.
          </note>
          <note>
            Herr talman! Inget kunde komma så lämpligt som att vi nästa år
            får en ny myndighet för jämställdhet. Myndighetens generaldirektör
            Lena Ag är på plats, och i januari kommer myndigheten att invigas.
            Regeringen har gett myndigheten i uppdrag att samla in alla vittnesmål
            och upprop för att leta efter fler krav och förslag som bör göras
            utifrån metoo. I denna kammare tycker inte alla partier att en
            jämställdhetsmyndighet behövs, men jag hoppas att fler partier
            nu inser hur viktig den är.
          </note>
          <note>
            Riksrevisionens granskning av alliansregeringens satsningar på
            jämställdhet fick kritik för att det inte gick att följa resultaten
            eller vilken nytta de fick. Det fanns ingen uppföljning eller
            utvärdering. Det mesta var i projektform.
          </note>
          <note>
            Det är viktigt att man kan följa och utvärdera om satsningen
            blir bra. Vi har faktiskt beslutat här i kammaren att jämställdhetspolitiken
            ska ha sex delmål, vilka är
          </note>
          <note>
             jämn fördelning av makt och inflytande
          </note>
          <note>
             ekonomisk jämställdhet
          </note>
          <note>
             jämställd utbildning
          </note>
          <note>
             jämn fördelning av det obetalda hem- och omsorgsarbetet
          </note>
          <note>
             jämställd hälsa
          </note>
          <note>
             att mäns våld mot kvinnor ska upphöra.
          </note>
          <note>
            Två av målen är nya sedan förra året. Jämställdhetspolitiken
            behövs, och det är viktigt att man kan mäta och se om politikens
            satsningar och beslut görs oavsett vem som styr landet.
          </note>
          <note>
            Herr talman! Jag är stolt över att vi socialdemokrater driver
            på jämställdhetspolitiken i rätt riktning, trots motstånd från
            många andra partier i kammaren. Vi är dock inte nöjda, för det
            kan man inte vara så länge kvinnor har lägre löner, har sämre
            arbetsvillkor, har låga pensioner, blir utsatta för våld i nära
            relationer, har sämre arbetsmiljö och blir sjuka av sitt jobb.
            Fortfarande tar kvinnor mer ansvar över hem och familj, till och
            med så mycket att de går ned i arbetstid eller lämnar arbetslivet
            i förtid.
          </note>
          <note>
            Det är heller inte bra att pojkar halkar efter i skolan och presterar
            allt sämre än jämnåriga kamrater, ofta flickor.
          </note>
          <note>
            Vi måste klara av att sätta stopp för sexuella övergrepp och
            trakasserier. #metoo vittnar om att vi behöver mer jämställdhet,
            eftersom det är bra för oss alla. Då är det bra att vi har en
            feministisk, socialdemokratiskt ledd regering, som faktiskt gör
            skillnad.
          </note>
          <note>
            (Applåder)
          </note>
          <note type="speaker">
            Anf. 123 PAULA BIELER (SD) replik:
          </note>
          <note>
            Herr talman! Det finns säkert många saker som jag hade kunnat
            kommentera för att gå i polemik, men jag ska försöka ha en lite
            mer konstruktiv ton i denna debatt. Jag vill ställa två frågor
            om lagstiftning på jämställdhetsområdet.
          </note>
          <note>
            Den ena rör barnäktenskap. Den nya utredningen presenterades
            ju nyligen, och det har sagts att regeringen är nöjd med utredningen
            och tycker att förslagen är bra. Jag undrar om Ann-Christin Ahlberg
            delar åsikten att man även i fortsättningen ska kunna göra undantag
            för flera av de barnäk ­ tenskap som har ingåtts utomlands.
          </note>
          <note>
            Den andra frågan handlar om något som jag, Ann-Christin Ahlberg
            och flera andra har tagit upp under dagen, nämligen sexuella trakasserier
            på arbetsplatsen. Det är jättebra att man vill satsa på arbetsgivares
            ansvar och arbetsmiljön som helhet. Även vi har ett förslag om
            att det ska räknas som en försvårande omständighet om det sker
            på arbetsplatsen, eftersom man där är extra utsatt.
          </note>
          <note>
            Som servitris och inom andra serviceyrken är man extra utsatt,
            för många tar en för given. Vi anser att det åtminstone behöver
            utredas om det kan vara en försvårande omständighet när man utsätts
            i en roll på arbetsplatsen och att detta räknas som en extra faktor.
            Är detta något som Socialdemokraterna kan tänka sig att se över?
          </note>
          <note type="speaker">
            Anf. 124 ANN-CHRISTIN AHLBERG (S) replik:
          </note>
          <note>
            Herr talman! Tack för frågorna!
          </note>
          <note>
            Låt mig börja med frågan om barnäktenskap. Inget barn ska tvingas
            till äktenskap, oavsett om det sker i Sverige eller något annat
            land. Det är min starka övertygelse. Barn är barn och ska få vara
            det. Vi har en myndighetslagstiftning här i Sverige. Det är viktigt
            att man får bestämma själv när och med vem man vill gifta sig.
          </note>
          <note>
            Vad gäller sexuella trakasserier på arbetet är det viktigt att
            vi har trygga anställningsformer. Då vågar man lyfta upp det här.
            Vi vet att det finns ett jättestort mörkertal, och detta är ju
            ingenting som är nytt. Men just nu vågar många kvinnor och flickor
            ta upp det här, och då är det oerhört viktigt att vi som är politiskt
            aktiva också lyssnar, tar till oss och ser vilka förändringar
            som kan göras.
          </note>
          <note>
            Jag vet att två av statsråden träffade arbetsmarknadens parter
            förra veckan. Det var Åsa Regnér och Ylva Johansson. De tittade
            på de krav som bland andra LO hade. Det handlade om att satsa
            på arbetsmiljö, få bort det riskfyllda ensamarbetet, ge stöd till
            drabbade, se till att arbetsgivaren tar ansvar att förebygga och
            avskaffa visstidsanställningar. Allt detta är något som vi socialdemokrater
            verkligen värnar om. Det är olika sätt att försöka förhindra att
            sexuella övergrepp sker på arbetsplatsen.
          </note>
          <note type="speaker">
            Anf. 125 PAULA BIELER (SD) replik:
          </note>
          <note>
            Herr talman! Tack, Ann-Christin Ahlberg, för uppräkningen av
            många andra viktiga åtgärder som är bra att vidta. Jag uppfattade
            dock inte att jag fullt ut fick svar på någon av mina frågor.
          </note>
          <note>
            Ann-Christin Ahlberg hänvisar till myndighetsutövning och att
            det ska vara olagligt att gifta sig i Sverige med någon som är
            minderårig. Det är en självklarhet. Men jag frågade specifikt
            om de äktenskap som sker i utlandet, som ändå ska anses vara godkända
            när personerna kommer till Sverige. Det kan bero på att de har
            hunnit fylla 18. Det vore kanske en mer rimlig ordning att man
            i sådana fall säkerställer att personerna for tfarande vill vara
            gifta genom att de gifter om sig, inte att man bara godkänner
            att någon tidigare har hamnat i en utsatt situation och tvingats
            följa med sin make hit. Det kan vara mot den egna viljan.
          </note>
          <note>
            Enligt förslaget ska det i fortsättningen också finnas ett undantag
            för personer från de länder som godkänner att man kan gifta sig
            från 16 års ålder. Det är inte lika illa med 16 som med 6, 7 eller
            8, men det är fortfarande en ålder då det enligt oss ska vara
            olagligt att gifta sig eftersom man ännu inte är myndig. Jag tycker
            att det är märkligt att utredningens förslag är att ha kvar detta
            undantag, och jag undrar fortfarande hur Socialdemokraterna motiverar
            att de tycker att förslagen som har kommit fram är bra.
          </note>
          <note>
            Jag fick heller inget konkret svar på om ni är beredda att se
            över det faktum att det bör vara en försvårande omständighet när
            sexuella trakasserier sker på arbetsplatsen. Man objektifierar
            personen i fråga ytterligare när man tänker: Det här är en servitris
            som är här för mitt nöjes skull. Det finns alltså ytterligare
            faktorer som spelar in i detta fall. Är detta något som ni kan
            tänka er att se över, utöver alla de andra åtgärder som jag i
            stort välkomnar, om än inte alltid eller i alla former?
          </note>
          <note>
            Man kan diskutera fram och tillbaka. Trygga anställningar kanske
            också är något som gör att vissa chefer sitter extra säkert och
            vågar bete sig på ett visst sätt. Det är dock en helt annan debatt.
            Det finns mycket att göra, och de flesta åtgärderna är vi överens
            om. Nu frågar jag specifikt om försvårande omständigheter.
          </note>
          <note type="speaker">
            Anf. 126 ANN-CHRISTIN AHLBERG (S) replik:
          </note>
          <note>
            Herr talman! Jag vill inte gå in i alla detaljer när det gäller
            barnäktenskap och utredningen om detta. Utredningen hanteras ju
            inte av vårt utskott, utan det gör andra. Jag vet inte exakt var
            det hela ligger, hur långt fram de har kommit eller vad den senaste
            diskussionen handlar om. För att vara helt korrekt hänvisar jag
            till det berörda utskottet.
          </note>
          <note>
            Sedan var det frågan om speciella omständigheter. Sexuella övergrepp
            är lika hemska var de än sker. Vi måste se till att få bukt med
            dem var de än sker. Om det ska vara fråga om synnerliga skäl om
            övergrepp sker på en viss plats är inget som vi har diskuterat
            i dag. Är det däremot fråga om mindre barn är det mycket mer allvarligt
            på så sätt att ett barn inte förstår vad det är fråga om. Barnet
            behöver tillit till vuxenvärlden om vad som är rätt och riktigt.
            Det var vad jag menade i mitt anförande.
          </note>
          <note>
            Barn behöver goda förebilder. Vi måste lära barn vad som är rätt
            och riktigt samt vad som är fel och vad det är rätt att säga stopp
            till. Där har vi alla ett ansvar, oavsett var vi finns i samhället.
          </note>
          <note>
            Sexuella övergrepp är något som vi med alla krafter ska förhindra,
            oavsett om det sker med hjälp av lagstiftning eller att vi larmar
            på arbetsplatsen. Alla måste ta sitt ansvar oavsett var övergreppet
            sker. Det är ett brott som sätter djupa spår i den som drabbas.
            Jag vågar påstå att de flesta kvinnor har blivit utsatta för sexuella
            trakasserier eller ett grövre sexuellt brott.
          </note>
          <note type="speaker">
            Anf. 127 DÉSIRÉE PETHRUS (KD) replik:
          </note>
          <note>
            Herr talman! Det är jämställdhetsrundan nu, och jag tar de frågorna
            med Ann-Christin Ahlberg, så slipper statsrådet Ylva Johansson
            de frågorna från mig.
          </note>
          <note>
            Metoo-upproret har betytt mycket för oss alla. Vi har alla fått
            ett uppvaknande och ser behov av åtgärder.
          </note>
          <note>
            Ni föreslår att en jämställdhetsmyndighet ska inrättas. Den ska
            kosta 80 miljoner. För att finansiera de 80 miljonerna tar ni
            inte pengarna från något annat, utan ni väljer att gå på verksamheter
            som jobbar mot det sexuella våldet. Ni går på NCK i Uppsala, som
            jobbar mot våldtäkter. Ni går på prostitutions- och människohandelscentret
            på Länsstyrelsen Stockholm. Ni var i regeringens förslag på väg
            att lägga ned de verksamheter som jobbar mot hedersvåld.
          </note>
          <note>
            Jag har svårt att förstå logiken i att ni vill skapa en myndighet
            genom att ta från väl fungerande verksamheter för att finansiera
            den nya myndigheten i stället för att ta medlen från annat håll.
            Det har jag förvånats över.
          </note>
          <note>
            Vi lägger 13 miljoner till Jämställdhetsdelegationen. Vi lägger
            tillbaka alla pengar som har funnits tidigare och som finns redan
            i dag för NCK och arbetet mot prostitution och människohandel
            på Länsstyrelsen Stockholm.
          </note>
          <note>
            Hur kan Ann-Christin Ahlberg anse att det bästa sättet är att
            ta pengar från konkret verksamhet som jobbar ute på golvet för
            att stötta kvinnor som har varit utsatta för sexuellt våld för
            att skapa en mer administrativ jämställdhetsmyndighet?
          </note>
          <note type="speaker">
            Anf. 128 ANN-CHRISTIN AHLBERG (S) replik:
          </note>
          <note>
            Herr talman! Verksamheten i Länsstyrelsen Östergötland ska finnas
            kvar i flera år. Sedan ska den utvärderas. Det är fakta.
          </note>
          <note>
            Det har tidigare i dag påståtts att Kvinnofridslinjen i Uppsala,
            som fungerar väl, också ska försvinna. Men så är det inte.
          </note>
          <note>
            NCK i Uppsala har många och viktiga uppgifter. Allt det ska inte
            försvinna, men det övergripande ansvaret ska flyttas över till
            jämställdhetsmyndigheten, som kommer att ligga i Göteborg.
          </note>
          <note>
            Det viktiga med jämställdhetsmyndigheten finns lite bakåt i historien.
            Då fanns något som hette JämO. Den myndigheten var en blåslampa
            på jämställdhetsområdet i olika verksamheter som drivs med politiska
            styrmedel. Myndigheten kontrollerade hur det blev med politiska
            beslut – eller inte. Bland annat tittade man på hur kommunerna
            skötte anställningsvillkor, heltider och jämställdhetsplaner.
            När myndigheten skulle slås ihop med Diskrimineringsombudsmannen
            var man rädd för att jämställdhetsfrågorna skulle komma bort.
            Vi ser i dag att jämställdhetsarbetet kom bort i DO.
          </note>
          <note>
            För oss socialdemokrater är arbetet för ett jämställt samhälle
            så oerhört viktigt att vi vill satsa på en jämställdhetsmyndighet
            som kan se över och hålla koll på hur det blir med de politiska
            beslut som har fattats. Den kommer inte att lösa allt, men en
            del.
          </note>
          <note type="speaker">
            Anf. 129 DÉSIRÉE PETHRUS (KD) replik:
          </note>
          <note>
            Herr talman! Detta är nästan en skymf mot alla de kvinnor som
            har fått hjälp och stöd av dessa verksamheter i Uppsala och i
            Stockholm. Verksamheten i Östergötland var en kompromiss med Liberalerna
            – om vi ska vara ärliga. Ni hade inte själva tänkt att ha kvar
            den verksamheten.
          </note>
          <note>
            Vissa saker kommer att finnas kvar för alla dem som har behövt,
            och fortsättningsvis behöver, stödet från dessa enheter, efter
            att utredaren har varit runt och tittat på hur verksamheten ser
            ut i verkligheten. Det är bra att man har förstått hur det ser
            ut i verksamheterna. Faktum kvarstår dock att medel går från dessa
            verksamheter till den nya jämställdhetsmyndigheten.
          </note>
          <note>
            Vi är överens om det ska vara en bättre samordning, men jag har
            svårt att förstå logiken i att ta från fungerande verksamheter
            och lägga på en jämställdhetsmyndighet.
          </note>
          <note>
            Jag vill försöka hinna med att ställa en fråga om vårt förslag
            om The Forced Marriage Unit i Storbritannien. Jag vet inte hur
            mycket Ann ‑ Christin Ahlberg har följt arbetet där, som går ut
            på att hjälpa flickor och kvinnor som är utsatta för risken att
            ingå tvångsäktenskap utomlands. Det finns en särskild enhet som
            jobbar med dessa frågor.
          </note>
          <note>
            Jag har tidigare haft en interpellationsdebatt med Morgan Johansson
            – det var väl över ett år sedan – och han sa att han var intresserad
            av att titta på den modellen. Vet Ann-Christin Ahlberg om det
            finns något på gång på området för att inrätta en sådan verksamhet,
            så att vi konkret kan hjälpa de tjejer som i dag är rädda för
            att de ska utsättas för tvångsäktenskap så att det finns resurser
            och den typen av domstolsorder som används i Storbritannien? Det
            är en mycket bra modell att ha som förebild.
          </note>
          <note type="speaker">
            Anf. 130 ANN-CHRISTIN AHLBERG (S) replik:
          </note>
          <note>
            Herr talman! På den sista konkreta frågan måste jag hänvisa till
            Morgan Johansson och det utskott som har ansvar för de frågorna.
          </note>
          <note>
            Vårt förslag är att inrätta en myndighet som systematiskt och
            sammanhållet, på ett effektivt sätt, ska se till att jämställdhetspolitiken
            som vi har beslutat i riksdagen följs. Då handlar det bland annat
            om kvinnovåldet.
          </note>
          <note>
            Jag är helt övertygad om, och vet, att både NCK och Länsstyrelsen
            Östergötland har gjort ett fantastiskt bra jobb. Det är ingenting
            som vi vill slå sönder, men det övergripande ansvaret kommer att
            ligga på den nya jämställdhetsmyndigheten.
          </note>
          <note>
            Det handlar ytterst om att politikområdet är ett litet område.
            Men hela budgetpropositionen som vi socialdemokrater tillsammans
            med Vänsterpartiet och Miljöpartiet har lagt fram gagnar kvinnor
            och jämställdhetspolitiken framåt. Den förra alliansregeringen
            gjorde helt andra saker. Den sänkte skatter på ett sätt som mer
            gynnade redan rika män än såg till att kvinnor och flickor fick
            större möjligheter att lyckas i vårt samhälle.
          </note>
          <note>
            Nu ser vi svart på vitt hur vi fördelningspolitiskt har delat
            med oss. Kvinnor får mer av vårt budgetalternativ, och män får
            lite mindre. Men alla kommer att få en del. Män, kvinnor och jämställdheten
            kommer med vårt budgetalternativ att få mer än med Alliansens
            förslag till vad som ska gynna jämställdhetsarbetet. Jämställdhetsmyndigheten
            kommer inte att lösa allt, men den är en bra början.
          </note>
          <note type="speaker">
            Anf. 131 JANINE ALM ERICSON (MP):
          </note>
          <note>
            Herr talman! Redan i morse hade vi anledning att tala mycket
            om jämställdhet här i kammaren tack vare Vänsterpartiets initiativ
            till en aktuell debatt med anledning av metoo-uppropen. Jag tänker
            också inom detta utgiftsområde koncentrera mig på just jämställdhetsfrågorna.
          </note>
          <note>
            Debatten i morse var en bra debatt som visade den beslutsamhet
            som finns i denna kammare – att vi ska göra allt vi kan för att
            förändra lagar, strukturer och ekonomiska förutsättningar för
            att göra Sverige till ett jämställt land. Debatten visade att
            vi står ganska enade bakom det som riksdagen tidigare fastslagit:
            att jämställdhetspolitikens mål är att kvinnor och män ska ha
            samma makt att forma samhället och sina egna liv.
          </note>
          <note>
            Nu ska vi debattera statens budget, och det särskilt på jämställdhetsområdet.
            Regeringen slår i budgetpropositionen fast vad det innebär att
            Sverige har en feministisk regering: att skillnader i livsvillkor
            och fördelning av makt och resurser baserade på kön – ofta till
            flickors och kvinnors nackdel – uppfattas som ett samhällsproblem
            som kan och ska motverkas, bland annat genom politiska beslut.
          </note>
          <note>
            Inom utgiftsområdet finns det tre saker att specifikt lyfta fram.
            Det är inrättandet av en jämställdhetsmyndighet, det är en reformerad
            jämställdhetspolitik med nya delmål och det är fastläggandet av
            en tioårig nationell strategi med breda och konkreta insatser
            för att förebygga och bekämpa mäns våld mot kvinnor. Häri ligger
            också grunden för ett samlat, effektivt och långsiktigt arbete
            för ett jämställt samhälle.
          </note>
          <note>
            Efter morgonens debatt vill jag verkligen understryka att det
            känns som att vi nästan alla har ambitioner på jämställdhetsområdet
            och vill se saker hända – helst nu.
          </note>
          <note>
            Även alliansregeringen gjorde flera satsningar, men utvärderingar
            vi ­ sar att även om det gav ny kunskap och förde arbetet framåt
            fanns inte förutsättningarna för hållbara resultat. Det är en
            tydlig struktur som saknas.
          </note>
          <note>
            Jämställdhetspolitikens nuvarande organisering är inte ändamålsenlig
            eftersom uppdraget är utspritt över en rad myndigheter, vilket
            försvårar samordning, uppföljning och långsiktighet. Genom en
            jämställdhetsmyndighet etableras en permanent struktur på nationell
            nivå för att regeringen ska kunna säkerställa att politiska prioriteringar
            får genomslag i styrningen av myndigheter och verksamheter. Det
            är en viktig kraftsamling, och jag är glad att den nu kommer till
            stånd.
          </note>
          <note>
            Jämställdhetspolitiken måste vara bred och inkludera alla olika
            aspek ­ ter av samhället. Mål och mätning av nya områden behöver
            därför kompletteras och utvecklas. Till målen om jämn fördelning
            av makt och inflytande, ekonomisk jämställdhet, jämn fördelning
            av det obetalda hem ‑ och omsorgsarbetet och att mäns våld mot
            kvinnor ska upphöra fogas nu också mål om jämställd utbildning
            och jämställd hälsa. Det är viktiga områden att göra insatser
            på och särskilt utvärdera för att hela jämställdhetsfrågan ska
            kunna gå framåt och i rätt riktning.
          </note>
          <note>
            Regeringens nationella strategi för att förebygga och bekämpa
            mäns våld mot kvinnor började gälla i januari 2017. Den har fyra
            målsättningar:
          </note>
          <note>
             ett utökat och verkningsfullt förebyggande arbete mot våld
          </note>
          <note>
             förbättrad upptäckt av våld och starkare skydd och stöd för
            våldsutsatta kvinnor och barn
          </note>
          <note>
             effektivare brottsbekämpning
          </note>
          <note>
             förbättrad kunskap och metodutveckling.
          </note>
          <note>
            Metoo-uppropet har tyvärr visat det överväldigande behovet av
            ett samlat strategiskt arbete med just dessa frågor, där alla
            berättelser vi fått ta del av belyser det som än så länge är allas
            vårt tillkortakommande. Men med ökade ambitioner och mer samordnat
            arbete med fokus på ett antal särskilt viktiga myndigheter finns
            det nu anledning att vara hoppfull om att ut ­ vecklingen kan
            komma att gå i rätt riktning. Länsstyrelserna får ett regio ­
            nalt uppdrag, liksom högskolorna och Socialstyrelsen.
          </note>
          <note>
            Herr talman! Även om det är just detta betänkande vi nu debatterar
            får vi inte glömma att statens budget handlar om betydligt fler
            åtgärder för jämställdhet än bara de som finns med just här. Jag
            tänkte nämna några av dem helt kort.
          </note>
          <note>
            Jämställdhetsintegrering är ett viktigt arbetsverktyg för ökad
            jämställdhet. Det innebär att jämställdhetsperspektivet ska finnas
            med i politikens utformning på bred front så att politiken på
            alla områden bidrar till att hämmande könsnormer och strukturer
            bekämpas. Regeringen arbetar vidare med detta liksom med jämställdhetsbudgetering,
            som bidragit till ett ännu tydligare jämställdhetsperspektiv i
            budgetprocessen.
          </note>
          <note>
            Regeringen har genomfört flera olika reformer som syftar till
            att mins ­ ka skillnaderna i inkomster mellan olika grupper. Skillnader
            i inkomster mellan kvinnor och män kvarstår dock alltjämt. Trots
            ett mångårigt arbete för att uppnå ekonomisk jämställdhet råder
            det fortfarande olika förutsättningar för kvinnor och män att
            komma ut, stanna kvar och utvecklas i arbetslivet. Ett led i arbetet
            med att förbättra den bilden är att en handlingsplan för jämställda
            löner tas fram.
          </note>
          <note>
            Jag vill också nämna den samtyckeslagstiftning som nu är på väg
            fram till riksdagens bord. Den har möjlighet att bidra till fler
            fällande domar när övergrepp begåtts men kommer också att hjälpa
            till med det viktiga normbrytande arbete vi har framför oss när
            det gäller hur vi alla ser på övergrepp och vad det ska leda till
            för konsekvenser för förövaren.
          </note>
          <note>
            Herr talman! Utvecklingen mot jämställdhet går i alla delar för
            långsamt, trots positiv utveckling i flera avseenden. En viktig
            lärdom måste dras av höstens upprop om mäns våld mot kvinnor.
            Det är oacceptabelt, det vi nu hört berättelser om, och det måste
            bekämpas med alla till buds stående medel. Målsättningen är att
            Sverige ska vara ett jämställt land, och dit når vi bara alla
            tillsammans.
          </note>
          <note>
            Med det yrkar jag bifall till utskottets förslag.
          </note>
          <note type="speaker">
            Anf. 132 CHRISTINA HÖJ LARSEN (V):
          </note>
          <note>
            Herr talman! Vänsterpartiets budgetsamarbete med regeringen handlar
            om att få ett rättvisare Sverige. Vi såg hur ojämlikheten ökade
            under den borgerliga regeringens tid. När man nu läser finansplanen
            kan man se att det är de som har minst som får mest. Det minskar
            ojämlikheten i vårt samhälle. Samtidigt vet vi att det inte är
            tillräckligt.
          </note>
          <note>
            Vi i Vänsterpartiet har fått igenom många viktiga och bra reformer
            i budgeten. Det är reformer som kommer att göra skillnad för väldigt
            många människor, reformer för jämlikhet och jämställdhet som framför
            allt gynnar kvinnor, förstärker välfärden och förbättrar möjligheterna
            till etablering.
          </note>
          <note>
            Vi har fått igenom den största satsningen på välfärden på årtionden.
            En förstärkning av primärvården med inriktning på kvinnor, satsningar
            på för ­ lossningsvården, gratis mammografi, fler anställda i
            äldreomsorgen, fler anställda i kvinnojourerna, bättre regler
            för deltidsstämpling, en utredning om konsekvenserna av kvinnors
            deltidsarbete, kompetenshöjningsinsatser inom rättsväsendet gällande
            mäns våld mot kvinnor, förstärkt satsning för fler behöriga sfi-lärare,
            stärkt validering av utländsk utbildning, pengar till kompetenskartläggning
            på asylboenden, språkundervisning på folkhög ­ skolor, satsning
            på Kungälvsmodellen i arbete mot högerextremism, arbete mot hatbrott
            och områdespoliser ska prioriteras – och mycket mer finns i denna
            budget.
          </note>
          <note>
            Endast få av dessa reformer ligger inom det utgiftsområde vi
            debatterar i dag. Men det är, herr talman, i det stora samhällsbygget
            – bostad, välfärd, synen på försäkringar och grundtrygghet – som
            viktiga förutsättningar för kvinnors frihet och nyanländas etablering
            skapas.
          </note>
          <note>
            Sådant gör man inte med borgerliga partier. Sådant gör man inte
            med partier som vill att sjuka, arbetslösa och nyanlända ska betala
            för skattesänkningar för dem som redan har jobb. Sådant gör man
            inte med dem som vill göra besparingar på sjuka och arbetslösa
            och sänka skatten för de rikaste , dem som skär ned på arbetsmarknadsutbildningarna
            och vill återinföra den bortre tidsgränsen i sjukförsäkringen
            , dem som vill sänka ingångslönerna och spara in på skola, vård
            och omsorg och m ed dem som vill öka klyftorna mellan fattiga
            och rika i samhället. Den politiken har prövats, herr talman,
            och det blev inte några fler jobb. Tvärtom ökade arbetslösheten
            under den borgerliga regeringen.
          </note>
          <note>
            Vänsterpartiet står därför självklart bakom budgeten och därmed
            även anslaget vi diskuterar i dag. Jag vill därför inledningsvis
            yrka bifall till förslaget.
          </note>
          <note>
            Herr talman! Vänsterpartiet är ett feministiskt parti. Det betyder
            att vi vill att kvinnor och män och flickor och pojkar ska ha
            lika rättigheter och möjligheter. Vår feministiska politik genomsyrar
            alla våra politiska förslag och syftar till att vi ska uppnå jämställdhet,
            för jämställdhet är inget som kommer av sig självt. För att vi
            ska få ett jämställt samhälle krävs politisk vilja och konkreta
            förslag. Feministisk förändring är fullt nödvändig och fullt möjlig.
            Gemensam kvinnokamp har gett oss rösträtt, aborträtt och sexuella
            rättigheter.
          </note>
          <note>
            Sverige är ett av världens mest jämställda länder, men vi har
            mycket kvar att göra. Löneskillnader, mäns våld mot kvinnor, diskriminering
            och obetalt arbete i hemmet är fortfarande stora utmaningar för
            det svenska samhället.
          </note>
          <note>
            Metoo-vrålet, som tidigare i dag diskuterades här i kammaren,
            visar med smärtsam tydlighet hur levnadsvillkor skiljer sig åt
            för män och kvinnor i Sverige. Metoo-rörelsen är en revolution.
            Vi kan inte bara gå vidare som vanligt. I Sverige har över 70
            000 kvinnor gett sina vittnesmål, och berättelserna fortsätter
            att forsa fram. De kommer från kvinnor i vården, skolan, försvaret,
            medierna och handeln och på många andra områden.
          </note>
          <note>
            Ingen kan längre blunda för omfattningen av problemen. De skär
            genom hela vårt samhälle, och det handlar om män med alla tänkbara
            åldrar, bakgrunder och positioner, i alla rum. I grund och botten
            handlar det om att få ett slut på mäns överordning.
          </note>
          <note>
            Vänsterpartiet är ett feministiskt parti vars hela politik genomsyras
            av arbetet mot just detta. Makt måste flyttas, vilket tätt hänger
            samman med ekonomisk jämlikhet mellan kvinnor och män. För den
            kvinna som utsätts i hemmet är det centralt att inte vara ekonomiskt
            beroende av sin partner utan kunna lämna förhållandet.
          </note>
          <note>
            Vi måste ha anständiga pensioner och en fungerande sjukförsäkring.
            Föräldraförsäkringens konstruktion är en nyckel för att få ett
            jämställt arbetsliv och minska inkomstklyftan mellan kvinnor och
            män. För att bryta mäns överordning måste man vara beredd att
            agera och se till att föräldraförsäkringen individualiseras.
          </note>
          <note>
            Att flytta makt och bryta stereotypa könsroller är ett samhällsförändrande
            och långsiktigt arbete, men utmaningens storlek får inte hindra
            oss från att se allt som relativt enkelt går att göra här och
            nu, direkt, mot de problem som metoo vittnar om.
          </note>
          <note>
            Jag vill särskilt lyfta fram sju konkreta förslag vi har. För
            det första: Ta bort allmän visstid som anställningsform ! Otrygghet
            är en förutsättning för att män ska kunna ha det grepp om kvinnor
            som de har. Skärp sexualbrotts ­ lagen, utbilda rättsväsendet,
            förbättra sex- och samlevnadsundervisningen, stärk skyddsombuden,
            rikta diskrimineringslagen och inrätta en kriskom ­ mission med
            professionellt stöd för alla som äntligen vågat b erätta om övergrepp
            och trauman!
          </note>
          <note>
            Herr talman! För Vänsterpartiet innebär etablering och inkludering
            ett samhälle som ger alla, oavsett bakgrund, religion, hudfärg,
            kön eller sexualitet, rätt till god utbildning, arbete och bostad.
            Vänsterpartiet tar kampen mot diskriminering på alla nivåer i
            samhället.
          </note>
          <note>
            Motorn i detta arbete är en generell välfärdspolitik. Bostadsbrist
            och arbetslöshet drabbar även dem som är nyanlända i Sverige,
            och därför krävs både en kraftfull politik för generell välfärd
            och individuella lösningar för att ta till vara erfarenhet och
            resurser.
          </note>
          <note>
            Vänsterpartiet vill ta till vara alla människors vilja och förmåga
            till arbete. Arbetslöshet är ett stort slöseri med mänskliga resurser,
            och ett av Vänsterpartiets viktigaste mål är full sysselsättning.
            För att nå full sysselsättning krävs dels en politik för fler
            jobb genom ökade investeringar i upprustning av järnvägen, bostadsbyggande,
            klimatomställning, ytterligare satsningar på fler anställda och
            högre kvalitet inom vård, skola och omsorg, dels en aktiv arbetsmarknadspolitik,
            som rustar arbetslösa för dagens och morgondagens arbetsmarknad.
            Här spelar en fungerande arbetsförmedling en avgörande roll.
          </note>
          <note>
            Det som behövs är en politik som skapar jobb för att göra det
            arbete som behöver göras i Sverige för att välfärden, infrastrukturen
            och samhället i sin helhet ska fungera – för alla som lever i
            det. Att skapa enkla jobb med låga löner är inte, och har aldrig
            varit, rätt väg att gå. Den vägen leder till större klyftor i
            samhället och ökad makt åt arbetsgivarna. Det är så högerns politik
            ser ut, och det är ditåt den strävar. När man nu hör högerns kritik
            av parternas överenskommelse kring de så kallade etableringsjobben
            står det väldigt klart att det fortfarande är så.
          </note>
          <note>
            Den borgerliga regeringen trodde att skattesänkningar skulle
            leda till sänkt arbetslöshet; det gjorde de inte. Tvärtom ökade
            arbetslösheten under deras tid vid makten, och de lämnade efter
            sig ett stort underskott i de offentliga finanserna.
          </note>
          <note>
            Under den rödgröna regeringen och tack vare det budgetsamarbete
            man har haft med oss i Vänsterpartiet ökar nu sysselsättningen
            kraftigt, samtidigt som arbetslösheten faller. Särskilt ungdomsarbetslösheten
            har minskat mycket och är nu den lägsta på tio år. Samtidigt är
            det helt uppenbart vilka unga som står utanför: de som inte lyckats
            klara av gymnasiet. Det är där vårt fokus måste ligga.
          </note>
          <note>
            I dagens debatt reduceras de som kommer till Sverige ofta till
            flyktingar eller invandrare. Deras kompetenser och kunskaper osynliggörs.
            Samtidigt ställer en ökad internationalisering högre krav på tvärkulturell
            kompetens inom arbetslivet. Den som talar ytterligare språk utöver
            majoritetsspråket har stora fördelar av detta i sitt arbete, och
            det blir allt viktigare för företag och myndigheter att ha fler
            flerspråkiga anställda. Därför bör styrkt tvärkulturell kompetens
            liksom flerspråkighet räknas som meriter vid alla offentliga anställningar.
          </note>
          <note>
            I Vänsterpartiets Sverige ska det råda nolltolerans mot diskriminering.
            Vi vet att rasismen sorterar, diskriminerar och rangordnar. Den
            drabbar människor rent fysiskt, i form av hatbrott, och även strukturellt,
            i form av vilka jobb man kan få eller vilken bostad man får tillgång
            till. I dagens Sverige har klass både kön, färg och geografi.
          </note>
          <note>
            Ett sätt att minska riskerna att godtyckligt utestänga arbetssökande
            med utländsk bakgrund är att i befattningsbeskrivningar och annonser
            tydligt formulera de krav som ställs, de meriter som är nödvändiga
            och tillräckliga samt de urvalsprinciper som kommer att användas.
            Offentliga myndigheter och företag har ett särskilt ansvar för
            att motverka diskriminering och föregå med gott exempel. Vänsterpartiet
            vill att det ska bli obligatoriskt med kravprofiler vid anställningar
            i offentliga myndigheter och företag.
          </note>
          <note>
            Vi behöver kort sagt en regering som är både feministisk och
            antirasistisk.
          </note>
          <note type="speaker">
            Anf. 133 ERIK ANDERSSON (M) replik:
          </note>
          <note>
            Herr talman! Vänsterpartiet brukar ägna sig åt mycket prat men
            få konkreta åtgärder. Jag undrar: På vilket sätt förlorade kvinnorna
            på en alliansregering? Det Alliansen gjorde var en historisk satsning
            på jämställdhet. Jag tror, om jag inte missminner mig, att man
            satsade 2,6 miljarder på ökad jämställdhet. Ingen tidigare regering
            har satsat så mycket på ökad jämställdhet som alliansregeringen,
            och så säger Christina Höj Larsen att kvinnorna har förlorat på
            en alliansregering.
          </note>
          <note>
            Ta bara detta med jobbskatteavdraget. Det gjorde faktiskt att
            låg- och medelinkomsttagare fick mer i plånboken. De fick mer
            makt själva, och staten fick mindre makt; det är precis så det
            ska vara. Man fick en extra månadslön.
          </note>
          <note>
            Vänsterns politik har inneburit att sjuksköterskor och poliser
            får betala statlig skatt. Det är ju helt galet att dessa breda
            inkomstgrupper ska betala statlig skatt! Det är helt fel väg att
            gå. Då blir det varken fler händer i vården eller fler arbetade
            timmar i ekonomin. Det är alltså mycket prat men få åtgärder.
          </note>
          <note>
            Sedan har ni godkänt vartenda jobbskatteavdrag som alliansregeringen
            instiftade i de budgetar som ni har varit med och samarbetat med
            reger ­ ingen om. Ni har ju godkänt dem – inte krävt att de skulle
            tas bort.
          </note>
          <note>
            När det gäller företag i välfärden är det väldigt många kvinnor
            som är ledare för de verksamheterna. Men dem är ni också emot.
            I princip skulle jag därför vilja säga att Vänsterpartiet pratar
            väldigt mycket men är emot allt som förbättrar för kvinnorna i
            detta land.
          </note>
          <note type="speaker">
            Anf. 134 CHRISTINA HÖJ LARSEN (V) replik:
          </note>
          <note>
            Herr talman! Tack för frågan, om vi ska kalla den det ! Det är
            intressant att kalla viktiga reformer som faktiskt gör skillnad
            för människor i vardagen för prat. Jag började mitt anförande
            med att räkna upp ett antal helt konkreta saker som faktiskt märks
            och på riktigt gör skillnad för människor i vardagen.
          </note>
          <note>
            Det handlar till exempel om satsningar på förlossningsvården.
            Vi har haft en enorm diskussion om de stora brister som finns
            i svensk förlossningsvård. Det verkar helt ha förbigått Moderaterna.
            Jag vet inte varför.
          </note>
          <note>
            Vi har satsningar som handlar mycket konkret om kvinnor. Det
            gäller mammografi och bättre regler för deltidsstämpling. Vi vet
            nämligen att kvinnor jobbar mer deltid än män.
          </note>
          <note>
            Vi har satsningar på kompetenshöjning inom rättsväsendet när
            det gäller mäns våld mot kvinnor.
          </note>
          <note>
            Detta är de största satsningarna i välfärden på årtionden. Det
            är inget snack. Det är verkstad.
          </note>
          <note>
            När Moderaterna här frågar på vilket sätt deras politik har drabbat
            kvinnor tror man nästan att det är retoriskt. Det enkla svaret
            är att de prioriterade skattesänkningar för höginkomsttagarna.
            Vilka är svenska höginkomsttagare? Det är män. Om höginkomsttagarna
            prioriteras kommer det också att vara männen som prioriteras.
          </note>
          <note>
            När man tittar i budgeten för detta år, och även för föregående
            år, ser man att fördelningen är annorlunda. Vi ser att det är
            de som har lägst inkomster som får mer. Vi ser för första gången
            att ginikoefficienten faktiskt vänder. Det är politik för jämställdhet.
            Det är politik för rättvisa. Att det sedan också behöver göras
            mer håller jag helt med om.
          </note>
          <note type="speaker">
            Anf. 135 ERIK ANDERSSON (M) replik:
          </note>
          <note>
            Herr talman! Det som jag vill komma fram till är att Moderaterna
            gör skillnad på riktigt. Vi arbetar med jämställdhet på riktigt.
          </note>
          <note>
            I många organisationer i Sverige är det politiken som är arbetsledare.
            Vi har till exempel våra kommuner och landsting. Där kan vi göra
            skillnad.
          </note>
          <note>
            Jag tog i mitt huvudanförande upp Täby, Solna och Österåker.
            Solna är den mest jämställda kommunen, eftersom man har mest jämställda
            löner till de kommunanställda. Nettoförmögenheten bland invånarna
            i Solna är den mest jämlika i hela Sverige. Kvinnorna i Täby och
            i Österåker tjänar betydligt mer än männen. Jag menar inte att
            det är jämställt att de tjänar mer. Det som jag menar är att just
            där har inte kön någon betydelse. Det är kompetensen som är viktig,
            och man ser människor som individer. Detta är en frihetsfråga.
          </note>
          <note>
            Var finns Vänsterpartiets exempel på en bra kommun, där man verkligen
            arbetar med den ekonomiska jämställdheten? Jag hoppas inte att
            vi ska snegla mot Venezuela.
          </note>
          <note>
            Frågan om allmän visstid är intressant. Jag har nämligen noterat
            att när Vänsterpartiet själva söker personer som ombudsmän står
            det att det handlar om allmän visstid. Ni vill själva kunna använda
            er av allmän visstid, men andra ska inte kunna göra det. I själva
            verket är allmän visstid någonting som är ganska bra för att människor
            ska komma in i jobb, och till slut blir de tillsvidareanställda.
          </note>
          <note>
            Jag menar alltså att ni själva använder er av allmän visstid,
            men andra får inte göra det. Det tycker jag är mycket konstigt,
            herr talman.
          </note>
          <note type="speaker">
            Anf. 136 CHRISTINA HÖJ LARSEN (V) replik:
          </note>
          <note>
            Herr talman! Jag noterar att varje gång borgerligheten använder
            dessa fula trick med att försöka sammankoppla oss med kommunistiska
            diktaturer på olika sätt brukar jag tänka att det är game over
            på något sätt i själva argumentationen. Det tänker jag också nu.
          </note>
          <note>
            När det gäller frågan om huruvida vi har godkänt samtliga jobbskatteavdrag
            är det väl känt – det är bra att jag får möjlighet att tala om
            det – att vi har en konflikt med regeringen som handlar om just
            hur vi ser på fördelningspolitiken. Det kommer vi att fortsätta
            ha. Vi tycker att skattesystemet är riggat för de rikaste, och
            det är Alliansen främst ansvarig för.
          </note>
          <note>
            Vi i Vänsterpartiet tycker att vi bör vända på skutan och faktiskt
            skapa ett samhälle som är till för de många och inte för de få.
            Det är ingen hemlighet. Det är en konflikt när det gäller frågan
            om kapitalbeskattning som vi har och som vi kommer att fortsätta
            ha.
          </note>
          <note>
            Men jag förstår att i det perspektiv som Erik Andersson har här
            är det fortsatta skattelättnader för de rikaste, det vill säga
            män, som är prioriterat. Så kommer det inte att vara för vare
            sig mig eller Vänsterpartiet.
          </note>
          <note type="speaker">
            Anf. 137 CHRISTIAN HOLM BARENFELD (M):
          </note>
          <note>
            Herr talman! Denna budgetdebatt om arbetsmarknadsutskottets betänkande
            1 gällande utgiftsområde 13 är, som sagt, uppdelat på två områden.
            Det första handlade om jämställdhet, som min kollega Erik Andersson
            talade om i sitt anförande och i sina repliker. Jag kommer att
            ha fokus på det andra viktiga området, nämligen nyanlända invandrares
            etablering. Båda dessa områden är viktiga. De har blivit mer aktuella,
            och det finns väldigt mycket att göra där.
          </note>
          <note>
            Vi har mycket att göra för att stärka integrationen, för att
            sänka trösklarna in till arbetsmarknaden för nyanlända och för
            att säkerställa att inkomst av arbete ska vara den naturliga inkomsten
            även för den som kommer till Sverige senare som asylsökande.
          </note>
          <note>
            Sverige har tagit ett stort ansvar, och tar ett stort ansvar,
            för människor som flyr sina hemländer undan förtryck och elände.
          </note>
          <note>
            Under flera år har Sverige varit ett av de EU-länder som har
            haft störst flyktingmottagande inom EU i förhållande till folkmängd.
            Det har inneburit stora utmaningar, och vi behöver nu en politik
            där integration av dem som har kommit och som får stanna står
            i centrum.
          </note>
          <note>
            Migration är en mycket viktig och samtidigt svår fråga. En snabbare
            och kortare väg till arbete är en förutsättning för en lyckad
            integration, som i sin tur är avgörande för hur vi kan hantera
            migrationen.
          </note>
          <note>
            Vi moderater föreslår en lång rad reformer gällande integration
            och migration, med ett tydligt fokus på jobb och egen försörjning.
          </note>
          <note>
            På migrationssidan vill vi bland annat att EU:s asylsystem ska
            reformeras på sikt. Vi vill se ett europeiskt kvotflyktingsystem
            med asylprövning vid EU:s yttre gräns, där flyktingar fördelas
            mellan EU:s länder utifrån kvoter. Resvägen till det land som
            man får uppehållstillstånd i skulle sedan kunna ske på säkra vägar,
            till skillnad från hur det är i dag då kriminella människosmugglare
            i många lägen utsätter människor för ytterst farliga resor för
            att nå EU. Asylprövningen skulle, precis som i dag, bygga på en
            individuell prövning. Och ingen skulle sändas till osäkra områden.
          </note>
          <note>
            I väntan på att ett nytt system kan träda i kraft behöver Sverige
            möjligen ha en något stramare migrationspolitik, där flyktingmottagandet
            på ett tydligare sätt än i dag kopplas samman med möjligheterna
            att klara integrationen. Därför tycker vi att tillfälliga uppehållstillstånd
            fortsatt bör vara huvudregel. Men de ska kunna omvandlas till
            permanenta om man har ar bete och egen försörjning. På samma sätt
            vill vi också se skärpta försörjningskrav vid anhöriginvandring,
            och vi säger nej till generella amnestier för personer som inte
            har skyddsskäl.
          </note>
          <note>
            Den uppgörelse gällande ensamkommande flyktingbarn som de två
            regeringspartierna nyligen, efter uppenbarligen stor osämja och
            hårda förhandlingar, lyckades komma fram till är olycklig och
            faktiskt dålig. Den riskerar de asylsökandes rättssäkerhet och
            vårt asylsystem, och det äventyrar asylrätten. De som misstänks
            ha ljugit om sin ålder kan få sin sak prövad och har en god chans
            att få stanna i Sverige, medan de som talade sanning och fick
            lämna landet inte kommer att ges någon möjlighet att komma in.
          </note>
          <note>
            Därtill är det fortsatt mycket oklart vad som gäller exakt. Det
            framgår när man hör regeringens olika ministrar uttala sig. Det
            är också oklart vem som ska bära kostnaden. Är det staten eller
            kommunerna?
          </note>
          <note>
            Samtidigt som man agerar på detta sätt, utvisas regelbundet personer
            som är här och arbetar på grund av petitesser. Arbetsgivaren kan
            oavsiktligt ha gjort ett mindre fel. Jag har även fått ta del
            av berättelser hemma i Värmland om personer som har ansetts ha
            för lite semester eller som har jobbat för mycket övertid, trots
            att lönenivåer och annat är godkända enligt avtal av facket och
            så vidare. Det blir alltså en konstig skillnad.
          </note>
          <note>
            Herr talman! Vi moderater föreslår som sagt en rad reformer för
            att stärka integrationen. Vi vill sänka trösklarna in till arbetsmarknaden
            för dem som kommer till vårt land. Därför föreslår vi inträdesjobben,
            där arbete kombineras med utbildning. Förslaget är att 75 procent
            av tiden avser arbete och 25 procent utbildning. Det är givetvis
            arbetstiden som ger lön.
          </note>
          <note>
            Sedan är det bra att arbetsmarknadens parter försöker komma överens.
            Där har man diskuterat etableringsjobben, som bland annat min
            kollega Désirée Pethrus från Kristdemokraterna tog upp. Det är
            dock fortsatt oklart vad resultatet av dem blir, och det är oklart
            vad kostnaden för skattebetalarna blir. Därför tycker vi att inträdesjobben
            i allt väsentligt förefaller vara bättre, men vi har en positiv
            inställning också till etableringsjobben – trots att det är oklart
            och trots att det förefaller som att en stor börda kommer att
            läggas på skattebetalarna.
          </note>
          <note>
            Vi är också tydliga med att vi vill ha en integrationsplikt och
            en utbild ­ ningsplikt. I dessa ingår bland annat samhällsorientering
            och att man lär sig om Sverige och svenska värderingar. Därtill
            ingår ökade krav på an ­ strängningar för att lära sig språket
            och ökade aktivitetskrav under etable ­ ringstiden samt även,
            i de fall det händer, när man hamnar i en situation där man uppbär
            försörjningsstöd från kommunerna efteråt. Integra ­ tions ‑ och
            utbildningsplikten omfattar både män och kvinnor som kommer till
            vårt land. Det är viktigt för integrationen, men det är också
            viktigt för jämställdheten.
          </note>
          <note>
            Vi föreslår också ett bidragstak. Det ska alltid vara mer lönsamt
            att arbeta jämfört med att inte arbeta. Det är helt logiskt och
            fullt rimligt, och de flesta tycker så. Men så är det dessvärre
            inte alltid i dag, och i dag tar det närmare nio år innan hälften
            av de asylsökande har ett heltidsjobb eller en egen försörjning
            genom arbete. Det håller inte. Etableringstiden, det vill säga
            den tid då staten bär kostnaderna och ansvaret för de nyanlända,
            är i dag två år. Det är uppenbarligen alldeles för kort. Därefter
            faller en stor ekonomisk börda på våra kommuner.
          </note>
          <note>
            Vi vill därför i kombination med reformer för att sänka trösklar
            till arbetsmarknaden, vissa åtstramningar i bidragsystemen och
            integra ­ tions ‑ och utbildningsplikten förlänga etableringstiden
            från dagens två till tre år. Det menar vi är bra för såväl integrationen
            och de nyanlända som våra kommuners ekonomier. Därtill behöver
            vi öka tillgången till så kalla ­ de enkla jobb, det vill säga
            jobb som kräver lägre förkunskaper och som kan vara ett bra steg
            in på arbetsmarknaden.
          </note>
          <note>
            Alliansens framgångsrika RUT-reform var en sådan viktig reform
            – en reform som gjorde en svart bransch vit. Genom reformen växte
            branschen snabbt, och många nya företag startades och växte. Många
            av dessa företag startades av kvinnor, inte sällan av kvinnor
            födda i andra länder. Många av dem som fick jobb inom dessa, både
            nystartade och redan existerande, företag fick sitt allra första
            jobb i och med detta. Många av dem som fick jobben var personer
            som hade högre trösklar in till arbetsmarknaden: ungdomar utan
            yrkeserfarenhet, personer som nyligen kommit till Sverige och
            i hög grad kvinnor. I många fall var det en kombination av dessa.
          </note>
          <note>
            Här har regeringen stramat åt och sänkt beloppen för avdrag för
            hushållsnära tjänster. Dess samarbetsparti från den mer yttersta
            vänstern vill avskaffa det helt och gläds åt att regeringen med
            deras hjälp har halverat taket. Vi föreslår en tredubbling av
            nuvarande nivåer för att öka tillgången på de enkla jobben.
          </note>
          <note>
            Det som oroar är att regeringen är alltför passiv. Genom överenskommelser
            har vissa delar som är positiva kommit fram, och det är politik
            som också regeringen driver. Men i stort är det från regeringens
            sida väldigt fattigt på förslag på reformer som bidrar till att
            jobben blir fler, och i många fall gör man det mindre lönsamt
            att jobba jämfört med att inte jobba i relation till hur det var
            tidigare.
          </note>
          <note>
            Herr talman! Som tur är går det bra för Sverige. Vi är i en brinnande
            högkonjunktur, och företagen utvecklas generellt sett väldigt
            positivt. Nya jobb växer fram. Dessvärre går det bra för Sverige
            trots snarare än på grund av den regering vi har.
          </note>
          <note>
            (Applåder)
          </note>
          <note type="speaker">
            Anf. 138 PAULA BIELER (SD) replik:
          </note>
          <note>
            Herr talman! I början av anförandet trodde jag nästan att vi
            hade hamnat i migrationsdebatten och inte i integrationsdebatten,
            vilket i och för sig också är mitt ämne. Jag noterade ett ordval
            jag tyckte var intressant, nämligen att vår förmåga till integration
            ska styra migrationen och att det påverkar åt det hållet.
          </note>
          <note>
            Jag undrar lite grann hur man ser på det omvända, det vill säga
            att migrationen faktiskt i sig påverkar möjligheten till integration.
            Det räcker inte bara med reformer här eftersom det i slutändan
            ändå handlar om mänskliga relationer och mänskliga möten. Eller
            ser man det från Moderaternas sida som att vi inte längre kommer
            att ha ett segregerat samhälle bara vi lyckas få tillräckligt
            många sätt att komma in på arbetsmarknaden, tillräckligt låga
            löner och tillräckligt många olika former av något slags självförsörjning?
            Det är nämligen där jag ser de stora problemen, och dem har jag
            sett under lång tid.
          </note>
          <note>
            Jag hade tidigare ett replikskifte med Fredrik Malm om just detta,
            nämligen att jag välkomnar att Liberalerna talar om att det behövs
            mycket mer än ett arbete för att komma in samhället och integreras.
            Från Moderaternas sida låter det dock väldigt mycket som att fokus
            bara är att människor ska få något slags självförsörjning. På
            vilket sätt är man integrerad om man är förvisad till låglöneyrken
            och sämre villkor – eller, om man nu ändå har lyckats ta sig in
            på övrig arbetsmarknad, fortsatt ingår i separata arbetslag beroende
            på om man har svensk bakgrund eller en annan bakgrund och inte
            jobbar på samma villkor?
          </note>
          <note>
            Det är där den stora problematiken finns, och det är där jag
            tyvärr fortfarande ser att Moderaterna gör sina satsningar. Det
            är särlösningar och subventionerade anställningar som skapar ytterligare
            segregation på arbetsmarknaden.
          </note>
          <note type="speaker">
            Anf. 139 CHRISTIAN HOLM BARENFELD (M) replik:
          </note>
          <note>
            Herr talman! Självklart är det så att jobben är en grundläggande
            del för att människor ska integreras och bli en del av det svenska
            samhället, och det i grunden oavsett om man är född i Sverige
            av svenskfödda föräldrar eller om man kommer hit från ett annat
            land i vuxen ålder. För att bli en del av det svenska samhället
            är jobb extremt viktigt.
          </note>
          <note>
            Sedan krävs det självklart andra delar också. Vi lägger stor
            vikt vid att man som nyanländ ska lära sig språket, hur det fungerar
            i det svenska samhället och att svenska lagar och regler gäller.
            Däremot finns det – och det är bra att det kommer fram – en stor
            skillnad mellan moderater och sverigedemokrater. Vi har olika
            syn på människor som kommer till vårt land och är med och hjälper
            till att bygga upp vårt land. Det är dock väldigt svårt att komma
            hit och vara med och bygga upp vårt land om man inte ges tillträde
            till arbetsmarknaden och inte ges möjlighet att vara med och bidra.
          </note>
          <note>
            Detta vill vi lösa genom att sänka trösklarna, men vi vill också
            höja kraven. Jag tycker att Moderaterna har en väldigt tydlig
            politik där. I Sverige gäller svenska lagar och svenska regler,
            och man ska följa dem. Det finns sådant som är acceptabelt och
            sådant som inte är acceptabelt. Men grunden bör ändå vara att
            det när man befinner sig i Sverige – när man har fått tillstånd
            att stanna och sitt uppehållstillstånd – är inkomst av arbete
            som ska vara det naturliga.
          </note>
          <note>
            Har man däremot inte skyddsskäl och får avslag på sin ansökan
            ska man också återvända. Ett ja är ett ja, och ett nej är ett
            nej – så är det även i denna fråga.
          </note>
          <note type="speaker">
            Anf. 140 PAULA BIELER (SD) replik:
          </note>
          <note>
            Herr talman! Tack för svaret, Christian Holm Barenfeld, även
            om jag måste säga att jag är något fundersam kring vad som åsyftas
            gällande att vi skulle ha en annan syn på människor som kommer
            hit och gör rätt för sig.
          </note>
          <note>
            Vi i Sverigedemokraterna är tydliga med att den som kommer hit
            och gör rätt för sig givetvis ska ha möjlighet att få förlängt
            uppehållstillstånd och så småningom söka medborgarskap om det
            är det man vill – om man vill vara en del av landet permanent.
            Vi har mycket tydligt och under lång tid talat om att konfliktlinjen
            i vårt samhälle inte går mellan personer som är födda i Sverige
            och personer som är födda i ett annat land. Den går i stället
            mellan dem som faktiskt är en del av och bidrar till samhället
            och dem som inte gör det, det vill säga dem som bryter ned.
          </note>
          <note>
            Däremot finns det en faktor av att det är svårt att få igång
            en integra ­ tionsprocess när väldigt många människor på samma
            gång kommer till vårt land från avlägsna kulturer. Det handlar
            inte bara om att man måste tvinga människor att gå igenom projekt
            och lära sig språket och ha det som för ­ utsättning. Vi har också
            talat om obligatorisk undervisning och obligato ­ riska samhällskunskapstester.
            Men bara det faktum att man inte får tillgång till de personliga,
            vardagliga mötena – att man inte möter resten av sam ­ hället
            när man kommer hit utan hänvisas till den ena subventionerade
            an ­ ställningen efter den andra och det ena projektet efter det
            andra – gör att man hamnar i segregerade former av vår arbetsmarknad.
          </note>
          <note>
            Det är där det finns en stor problematik, och den har Moderaterna
            bidragit till – och fortsätter att bidra till. Man vill dela upp
            arbetsmarknaden. Man vill skapa särlösningar och särskilda låglönesektorer,
            för man anser att det bara är på det sättet invandrare kan komma
            in i samhället. Men så är det ju inte. Faktum är att forskning
            generellt visar att en bra faktor att titta på för att se om någon
            är integrerad eller inte självklart är om personen har arbete,
            men att processen ofta påbörjas utanför. Det handlar om så mycket
            mer för att någon ska vara anställbar.
          </note>
          <note>
            Det är ett bra sätt att mäta hur väl vi har lyckats, men att
            fokusera på att folk får ett arbete och tro att de därmed är en
            del av samhället i stort – att man därmed har lyckats – räcker
            inte. Därför kommer heller aldrig Moderaternas politik, som fokuserar
            på särlösningar, att räcka om vi vill skapa ett samhälle för alla.
          </note>
          <note type="speaker">
            Anf. 141 CHRISTIAN HOLM BARENFELD (M) replik:
          </note>
          <note>
            Herr talman! Sverige var inte, och är inte, rustat för att över
            tid ta emot så många personer som vi gjorde under 2015 och 2016.
            Det är därför Moderaterna är jättetydliga: Som jag sa i mitt anförande
            vill vi ha en EU-lagstiftning. Vi vill ha ett asylmottagande på
            EU-nivå som fördelas med ett kvotsystem. Det skulle även medföra
            att vi skulle kunna ha fler säkra vägar in i Europa.
          </note>
          <note>
            Jag tror att Paula Bieler har helt rätt i att det är viktigt
            att man har dagliga naturliga möten med olika delar av det svenska
            samhället. Där är jobbet grunden. Det är på jobbet man träffar
            personer, och det är på jobbet man har möjlighet att diskutera.
            Jobbet ger också ekonomiska möjligheter att tillvarata och tillgodogöra
            sig det svenska samhället.
          </note>
          <note>
            Det handlar inte fullt ut om subventionerade anställningar. Det
            inträdesjobb som vi talar om är fullt betalt – det är 75 procent
            arbete och därtill utbildning. Det är ingen subvention, utan det
            är en möjlighet att få lära sig jobbet på jobbet.
          </note>
          <note>
            Om man påbörjar ett jobb utan att ha alla kunskaper är det väl
            rimligt att man inte har lika bra betalt som den som har alla
            kunskaper? Men det är en tidsbegränsad anställning, och den gäller
            också unga som står långt från arbetsmarknaden. Jag har svårt
            att se vad som skulle vara problematiskt med detta.
          </note>
          <note>
            Paula Bieler sa i början att det lät som om detta var en migrationsdebatt.
            Jag tycker att det är rimligt att man talar om migration när man
            talar om integration, för de två områdena hänger någorlunda ihop.
            Om inga personer kommer hit har vi inga utmaningar med integrationen,
            medan vi om det kommer jättemånga personer hit har större problem
            med integrationen.
          </note>
          <note>
            Mitt fokus är ändå att vi ska ha konkreta förslag på hur vi löser
            detta. Det ska inte vara så att det enda förslaget är att gränsen
            nu ska vara stängd, utan det ska snarare handla om hur vi ser
            till att folk kommer i arbete.
          </note>
          <note type="speaker">
            Anf. 142 ANNELIE KARLSSON (S):
          </note>
          <note>
            Herr talman! Nyanländas etablering i arbets- och samhällslivet
            måste bli mer effektiv. För att öka effektiviteten inom etableringsuppdraget
            träder ett nytt regelverk i kraft den 1 januari.
          </note>
          <note>
            Nyanländas kunskaper behöver tas till vara bättre på den svenska
            arbetsmarknaden – det råder ingen tvekan om detta. Den starka
            efterfrågan på arbetskraft gör jobbfokus till något självklart.
            Det handlar om tydliga spår till jobb, med fokus på bristyrken,
            och om att kartlägga vad individen har med i bagaget när den kommer
            till oss samt om att fylla på det som saknas för att göra personen
            gångbar på den svenska arbetsmarknaden. Arbetsförmedlingen har
            i dag en bred verktygslåda med insatser för att rusta och matcha
            nyanlända till jobb.
          </note>
          <note>
            Att höja kvinnors sysselsättningsgrad är viktigt – i synnerhet
            gäller detta utrikes födda kvinnor, vars sysselsättningsgrad i
            dag är alldeles för låg.
          </note>
          <note>
            Satsningar i syfte att öka utrikes födda kvinnors deltagande
            på arbetsmarknaden är välkomna och nödvändiga. Välkommet och nödvändigt
            är också att man sätter av medel till Delegationen för unga och
            nyanlända till arbete. Detsamma gäller för medel till insatser
            under föräldraledigheten och för resurser till studieförbunden
            för uppsökande verksamhet och motiverande insatser. Dessa delar
            är alla viktiga för ett ökat deltagande på arbetsmarknaden bland
            utrikes födda kvinnor.
          </note>
          <note>
            För att stärka matchningen på arbetsmarknaden krävs att fler
            arbetslösa tar del av utbildning, både för att rusta sig för de
            jobb som finns och för att rusta sig för de jobb som växer fram.
            I samband med att det nya regelverket för nyanländas etablering
            träder i kraft inför regeringen en utbildningsplikt för nyanlända.
            Den som är i behov av utbildning för att få och kunna ta ett arbete
            måste delta.
          </note>
          <note>
            För väldigt många är subventionerade anställningar nödvändiga
            för att de ska få möjlighet att ta steget in på arbetsmarknaden.
            Att förenkla systemet för subventionerade anställningar genom
            ett enhetligt stöd – introduk ­ tionsjobb – är något som varit
            efterfrågat av många och något som välkomnas. Introduktionsjobben
            ersätter fem former av stöd och kommer både att vara enklare och
            bli mer kraftfulla.
          </note>
          <note>
            Fack och arbetsgivare har nu kommit överens om de så kallade
            etableringsjobben. De ska vara på heltid och normalt leda till
            en tillsvidareanställning. Jobben ska innehålla utbildning på
            betald arbetstid, och lönen ska följa kollektivavtalen.
          </note>
          <note>
            Det är bra att parterna har enats om detta. För ordningen på
            den svenska arbetsmarknaden är det viktigt med kollektivavtalsenlig
            lön och tillsvidareanställning som mål. Jag ser fram emot att
            man nu hittar modeller så att detta blir verklighet, och jag tror
            att arbetsmarknadsministern redan förra veckan träffade parterna
            för att fortsätta diskussionerna om detta.
          </note>
          <note>
            Oavsett vilken form av stöd eller åtgärd det handlar om är det
            viktigt att målsättningen är att man ska gå vidare till en anställning.
            Alltför många vittnar om hur man snurrar runt i systemet och går
            från åtgärd till åtgärd. Det finns också alltför många exempel
            där åtgärder och subventioner blir ett sätt för företag att bemanna,
            vilket naturligtvis är helt oacceptabelt.
          </note>
          <note>
            Låt mig vara tydlig med att jag ser att åtgärder och subventionerade
            anställningar kan vara nödvändiga för att många ska komma ut på
            arbetsmarknaden. Men målet måste alltid vara att människor går
            vidare till anställning med en lön att leva av – en lön som ger
            möjlighet att starta sitt liv. Detta är målet både för den enskilde
            och – givetvis – för hela samhället.
          </note>
          <note>
            Den som lyssnar på debatten här i kammaren kan ibland känna det
            som att vi har gigantiska utmaningar och väldigt svårlösta problem.
            Men när man är ute och besöker verksamheter, pratar med arbetsförmedlare
            eller pratar med deltagare i olika program finns det många goda
            exempel, engagemang och en betydligt större framtidstro.
          </note>
          <note>
            Jag ska inte lasta församlingen här med så många exempel, men
            jag vill ändå ge något. Till exempel beskrivs samarbetet med Skogsstyrelsen,
            som tar emot och rustar människor med skogskunskap inom ramen
            för modernt beredskapsarbete. Det är ett hyllat initiativ.
          </note>
          <note>
            Man beskriver, vilket vi också kan se i statistiken, hur extratjänsterna
            växer fram och tar fart runt om i landet. Det talas om snabbspår
            som fungerar alldeles utmärkt, där människor går till anställning
            och inte bara löser en arbetskraftsbrist utan också startar sitt
            liv med hjälp av den utbildning de fått, som leder till jobb.
          </note>
          <note>
            Men givetvis finns det också svårigheter. En av de största svårigheterna
            jag ser – och kanske den största utmaning vi har – är att översätta
            de kunskaper och erfarenheter som människor bär med sig. Vi har
            alldeles för många välutbildade som i dag jobbar med saker som
            kräver betydligt lägre kvalifikationer. Att använda människors
            kunskaper och erfarenheter på bästa sätt är målet för oss alla.
          </note>
          <note>
            Herr talman! Vi har utmaningar, men vi har också oändligt många
            möjligheter. Jag besökte för ett par veckor sedan några klasser
            på en av gymnasieskolorna hemma i Kristianstad. Jag frågade en
            klass med ungdomar som varit i Sverige i ett eller två år om målet
            med utbildningen och om var jag skulle möta dem någon gång i framtiden.
          </note>
          <note>
            Där, visade det sig, satt alltifrån blivande byggnadsarbetare
            till läkare och tandläkare. Drömmarna var tydliga och målsättningen
            klar. Lärarna vittnade om engagerade ungdomar med stor medvetenhet
            om vad de ville och vart de var på väg.
          </note>
          <note>
            När vi ser att bristyrkeslistan är lång – till och med väldigt
            lång – kan vi alltså konstatera att vi har bra förutsättningar
            att lösa detta. Vi har människor som kan ta jobben, och vi har
            en politik för att rusta dem med rätt kunskaper.
          </note>
          <note>
            Jag yrkar bifall till förslaget i betänkandet.
          </note>
          <note>
            (Applåder)
          </note>
          <note type="speaker">
            Anf. 143 PAULA BIELER (SD) replik:
          </note>
          <note>
            Herr talman! Jag kan fortfarande inte låta bli att begära repliker!
          </note>
          <note>
            Annelie Karlsson talar sig varm för subventionerade anställningar.
            Jag vill ställa en kort och koncis fråga: På vilket sätt minskar
            motsättningarna mellan grupper i samhället om man har subventionerade
            anställningar för vissa människor men inte för andra?
          </note>
          <note type="speaker">
            Anf. 144 ANNELIE KARLSSON (S) replik:
          </note>
          <note>
            Herr talman! Den frågan är lätt att besvara. Vi har subventionerade
            anställningar för väldigt många fler än nyanlända i vårt land.
            Vi har subven ­ tionerade anställningar för dem som har ett arbetshinder
            och för dem som står långt ifrån arbetsmarknaden i övrigt. Jag
            tror att Paula Bieler kan göra ett besök på vilken arbetsförmedling
            som helst och få en bra genomgång av vilka subventionerade anställningar
            man ser där. Det är alltså absolut inte så att detta bara handlar
            om nyanlända.
          </note>
          <note>
            Det är intressant att lyssna på Sverigedemokraterna, för det
            är alltid ett problem att man subventionerar. Jag tror att det
            mesta av retoriken från Sverigedemokraterna annars handlar om
            att det finns ett utanförskap.
          </note>
          <note>
            Om vi vet att subventionen kan vara steget in på arbetsmarknaden
            – och om Paula Bieler och jag skulle kunna bli överens om att
            vi vill att subventionen ska leda till en tillsvidareanställning
            och ett jobb där den berörda personen kan försörja sig och starta
            sitt liv – är det väl inte fel att man subventionerar inledningsvis?
            Det ska finnas en tydlig målsättning att personen inte ska harva
            runt i åtgärd efter åtgärd, utan åtgärden ska leda till jobb.
          </note>
          <note>
            Då har vi gjort en bra investering och sett till att bemanna
            arbetsmarknaden med undersköterskor, plåtslagare, bilmekaniker,
            läkare och sjuksköterskor.
          </note>
          <note>
            Den bästa investering vi kan göra är att rusta människor med
            kunskap och låta dem pröva på arbetsmarknaden. En subventionerad
            anställning är ofta starten till en egen försörjning, och att
            det är det bästa för både individen och samhället borde såväl
            Sverigedemokraterna som vi andra här i kammaren kunna vara överens
            om.
          </note>
          <note type="speaker">
            Anf. 145 PAULA BIELER (SD) replik:
          </note>
          <note>
            Herr talman! Det finns mycket statistik som visar att subventionerade
            anställningar inte leder till reguljära arbeten. Snarare fastnar
            man i det subventionerade och hamnar sedan i utanförskap igen
            när man inte längre har tillgång till subventionerna.
          </note>
          <note>
            Annelie Karlsson borde känna till att Sverigedemokraterna är
            emot subventioner som inte alla kan få del av, oavsett om det
            handlar om åldersgränser, att man nyligen har kommit till landet
            eller något sådant. Riktade lönestöd till dem som har olika funktionsvariationer,
            vilket påverkar arbetsförmågan på ett helt annat sätt , stöder
            vi. Det är något som vem som helst kan drabbas av när som helst
            i livet.
          </note>
          <note>
            Vad gäller att ha olika satsningar med möjlighet att lära sig
            och komma in på arbetsmarknaden den vägen har Sverigedemokraterna
            i alla år talat om lärlingsutbildningar och olika former av att
            koppla och kombinera anställningsformer där man lär sig arbetet
            och där arbetsgivaren kompenseras för de extra resurser som behövs
            på plats för att utbilda nya som inte kan yrket och för att de
            nya inte producerar lika mycket från start.
          </note>
          <note>
            Detta har vi drivit på för, men vi har varit emot att det ska
            begränsas på grund av ålder eller härkomst. Vi menar att såväl
            den röda som den blå sidan alltför ofta landar i att ha grova
            gruppindelningar och faktiskt sätter grupp mot grupp och bygger
            segregation och motsättningar i samhället i stället för att lösa
            problemet genom att skapa en anställningsform där man lär sig
            yrket och som är öppen för vem som än söker sig dit. Det är så
            man borde arbeta i stället för med grova gruppindelningar som
            jag med bestämdhet hävdar bygger på och skapar ytterligare segregation.
          </note>
          <note type="speaker">
            Anf. 146 ANNELIE KARLSSON (S) replik:
          </note>
          <note>
            Herr talman! Det är intressant retorik Paula Bieler har. Det
            är okej med subventioner om det inte gäller att subventionera
            en anställning för någon som är språksvag. Det är så jag tolkar
            Paula Bieler.
          </note>
          <note>
            Det är svårt att säga att en sådan åtgärd ska gälla alla, för
            de allra flesta som är födda i detta land behöver inte komma ut
            på arbetsmarknaden för att öva sitt språk. Det finns de som tycker
            att vi skåningar behöver det, men de flesta tycker nog att vi
            klarar oss hyfsat på arbetsmarknaden utan att vara ute och språkträna.
          </note>
          <note>
            Många av dem som har ett annat språk går in i en subventionerad
            anställning för att få träna sin svenska. Det tycker Paula Bieler
            är fel. Jag förstår inte hur vi ska klara integrationen om vi
            inte låter människor komma ut och pröva på arbetsmarknaden.
          </note>
          <note>
            Men låt oss bortse från det. Jag delar Paula Bielers uppfattning
            att man inte ska snurra runt i åtgärder. Man ska inte gå in och
            ut i åtgärder. Att det ska leda till jobb är min målsättning.
            Socialdemokraterna har alltid sagt att vi inte ska ha människor
            som lever med subventionerade anställningar, utan de ska ut i
            försörjning. Man ska kunna leva på sin lön och ha kollektivavtalsenliga
            villkor.
          </note>
          <note>
            Då kan vi nog bli överens om att det nya etableringsjobbet är
            en bra modell. Syftet är att det ska leda till en tillsvidareanställning
            med kollektivavtalsenlig lön, alltså inte in och ut i åtgärder,
            och att man ska få de kunskaper man behöver för att stå fast på
            arbetsmarknaden.
          </note>
          <note>
            Denna modell kommer att presenteras här, och den har Paula Bieler
            möjlighet att säga ja till ganska snart. Det är en möjlighet för
            Sverigedemokraterna att göra det man säger och låta människor
            slippa snurra runt i åtgärder och låta parterna avgöra hur det
            ska se ut på den svenska arbetsmarknaden.
          </note>
          <note>
            (Applåder)
          </note>
          <note type="speaker">
            Anf. 147 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Jag har lyssnat med stort intresse på debatten,
            och det finns mycket jag vill ta med mig.
          </note>
          <note>
            Jag delar Annika Qarlssons starka engagemang för kvinnors rättigheter
            och kvinnors rätt att forma sitt liv och ta ställning oavsett
            ursprung. I sitt nya land ska man ha möjlighet att fritt forma
            sitt liv.
          </note>
          <note>
            Jag delar Fredrik Malms betoning på värderingarnas betydelse.
            Vi behöver en nolltolerans mot hat, extremism och våld. Det är
            inte bara jobb som behövs för att etablera sig i samhället utan
            givetvis också demokrati och delaktighet.
          </note>
          <note>
            Jag delar Désirée Pethrus betoning av att samhällsorientering
            och språkundervisning måste komma redan under asyltiden. Jag är
            inte främmande för att det också ska vara obligatoriskt.
          </note>
          <note>
            Jag delar engagemanget och förslaget om att vi måste ha andra
            krav för EBO för att säkerställa att vi inte bygger helt ohållbara
            sociala situationer för många nyanlända.
          </note>
          <note>
            Jag delar Christina Höj Larsens stora engagemang för den generella
            välfärdens betydelse för integrationen i samhället och för en
            aktiv bostadspolitik.
          </note>
          <note>
            Jag delar Christian Holm Barenfelds betoning av att alltid sätta
            jobben i centrum och instämmer även i behovet av att vi har en
            EU-gemensam migrationspolitik. Vi har också tagit upp Moderaternas
            förslag om utbildningsplikt.
          </note>
          <note>
            Jag ser att flera av oppositionspartierna har mycket att bidra
            med för att skapa en politik som möjliggör att vi på bästa sätt
            kan ta emot de många nyanlända, vilket är vår största utmaning
            just nu.
          </note>
          <note>
            Herr talman! Sverige har under lång tid tagit emot många nya
            invånare från andra länder. Främst har det varit flyktingar. När
            vi jämför Sveriges resultat med andra länders finns det en hel
            del att vara stolt över. Vi skiljer oss åt , eftersom vår andel
            flyktingar är större. Andra länder kan ha en större andel arbetskraftsinvandrare.
            Detta påverkar givetvis förutsättningarna.
          </note>
          <note>
            Jämfört med andra länder är vi väldigt duktiga på att få in människor
            i arbetskraften. Vi har en hög sysselsättningsgrad bland utrikes
            födda. För utrikes födda som har varit i Sverige fem år eller
            mer har vi en högre sysselsättningsgrad än genomsnittet för inrikes
            födda i OECD. Vi har en högre sysselsättningsgrad för utrikes
            födda än vad de har för inrikes födda i USA, Frankrike, Polen
            och Luxemburg.
          </note>
          <note>
            OECD har gjort en stor genomlysning av olika länders resultat
            i integrationspolitiken, och Sverige är ett av de bästa länderna.
            Vi ligger högt vad gäller kunskaper i det nya språket, i vårt
            fall svenska, i jämförelse med kunskaper i det nya språket i andra
            länder.
          </note>
          <note>
            I Sverige finns det också en tydlig progression vad gäller möjligheten
            att komma i arbete.
          </note>
          <note>
            Allt är alltså inte nattsvart. Det finns sådant vi gör bra. Men,
            herr talman, vi måste göra det mycket snabbare. Det går på tok
            för långsamt. Det tar alldeles för lång tid innan människor får
            sitt första jobb i Sverige och blir delaktiga i det svenska samhället.
            Därför måste vi göra saker på nya sätt, och vi måste våga göra
            större reformer och satsningar för att åstadkomma denna förändring.
          </note>
          <note>
            När jag för tre och ett halvt år sedan fick detta uppdrag började
            jag titta på varför vi ändå, i en internationell jämförelse, har
            klarat oss relativt bra vad gäller nyanlända – dock inte alla
            områden. Men vad har fungerat bra?
          </note>
          <note>
            Som företrädare för Sverige är jag van vid att på olika internationella
            möten höra mig själv säga: In Sweden we have a system – ofta har
            vi nämligen det. Men när det gäller att få in nyanlända på arbetsmarknaden
            slås man av frånvaron av system och hur mycket som är ad hoc,
            projekt, tillfälligheter och eldsjälar och hur lite som är systematik
            och hur många som måste uppfinna hjulet om och om igen.
          </note>
          <note>
            Vi står inför den kanske största utmaning som vi någonsin har
            stått inför på arbetsmarknaden. Jag tror inte att man kan överskatta
            de stora utmaningar som vi nu står mitt uppe i – att få in nyanlända
            på arbetsmarknaden. Man måste göra större strukturreformer för
            att klara av detta, och det gör regeringen.
          </note>
          <note>
            Vi har genomfört en rad större strukturreformer. En av de kanske
            viktigaste är bosättningslagen. Numera ska alla kommuner vara
            med och ta ansvar för nyanlända. Det är en oerhört viktig reform,
            och det är helt förvånande för andra att vi inte har haft det
            tidigare.
          </note>
          <note>
            En sak där vi ligger före andra länder är att vi tar hänsyn till
            arbetsmarknaden när vi fördelar. Det är inte särskilt förvånande
            att det är lättare att få jobb i en region där det finns lediga
            jobb än i en region där det inte finns det.
          </note>
          <note>
            En annan större förändring vi har gjort gäller föräldraledigheten.
            Vi har avskaffat vårdnadsbidraget, som var en kvinnofälla för
            utrikes födda kvinnor och nyanlända kvinnor. Vi har gjort andra
            förändringar i föräldraförsäkringen som gör att man inte får lika
            många dagar för de barn som redan finns och som har uppnått en
            viss ålder när man kommer till Sverige.
          </note>
          <note>
            Den tredje strukturreformen, som flera redan har talat om här,
            handlar om det nya regelverk som börjar gälla den 1 januari. Den
            tidigare reger ­ ingen gjorde en hel del bra saker med etableringsreformen.
            Man gav nyanlända rättigheter. Nu tillför vi skyldigheter, och
            det behövs. Det blir en bättre balans. Rättigheter och skyldigheter
            börjar gälla fullt ut den 1 januari, på samma sätt som för andra
            arbetslösa. Därmed kan vi införa en utbildningsplikt för alla
            som behöver utbildning för att kunna ta sig in på arbetsmarknaden.
          </note>
          <note>
            Vi har gjort strukturförändringar när det gäller ersättningssystemen.
            Vi har gått från detaljerade ersättningssystem för exempelvis
            ensamkomman ­ de till schablonersättningar, som har gett en helt
            annan förutsägbarhet men faktiskt också minskade kostnader för
            staten, vilket gör att vi kan använda resurserna på ett bättre
            sätt.
          </note>
          <note>
            Vi skapar fler möjligheter till vägar inom yrkesutbildningen.
            Det kommer förslag om yrkespaket, och vi behöver också göra andra
            reformer när det gäller vuxenutbildningen för att fler vuxna,
            till exempel nyanlända, ska kunna utbilda sig till de många bristyrken
            som vi har i dag.
          </note>
          <note>
            Men, herr talman, det behövs fler strukturreformer. En av de
            viktiga nu är att vi jobbar med det som kallas etableringsanställningar,
            och vi har inlett det arbetet tillsammans med parterna. Jag tror
            och hoppas att det kommer att bli en viktig strukturreform på
            den svenska arbetsmarknaden.
          </note>
          <note>
            Vi kommer att jobba med och föreslå en EBO-reform, som gör att
            vi kan komma till rätta med de avarter som finns med EBO , d är
            man bosätter sig på sätt som inte är socialt hållbart eller där
            det förekommer handel och fusk med adresser för människor i utsatta
            situationer.
          </note>
          <note>
            Herr talman! Det kommer också förslag om ett nytt mottagnings
            ­ system. Jag utesluter inte att det också kan behövas andra strukturreformer,
            för vi står som sagt mitt i en stor utmaning. Vi måste vara modiga.
            Stora utmaningar kräver samarbete för att lyckas. Vi har uppnått
            flera viktiga samarbeten i den här kammaren, inte minst inom ramen
            för migrations ­ överenskommelsen.
          </note>
          <note>
            Vi har ett bra samarbete med kommunerna, och detta förstärker
            vi nu med nya resurser för att bygga det vi kallar lokala jobbspår:
            att man ser till de lediga jobb som finns i kommunen eller regionen
            och bygger lokala jobbspår så att de lokala företagen, eller för
            den delen kommunen, kan finna och utbilda folk till de lediga
            jobben. Det kan vara lokala spår till svetsare, lokalvårdare eller
            vårdbiträde – praktik, språkkunskaper och yrkeskunskaper som leder
            till de lediga jobben.
          </note>
          <note>
            Vi behöver samarbete med civilsamhället. Annelie Karlsson berättade
            tidigare här om många av de satsningar som finns i budgeten. Där
            finns till exempel nya resurser för uppsökande verksamhet inom
            folkbildningen, inte minst när det gäller utrikes födda kvinnor.
            Detta är oerhört viktigt. Civilsamhället och folkbildningen kommer
            fram och når människor på ett annat sätt än vad vi gör via till
            exempel kommunerna och staten.
          </note>
          <note>
            Sist men inte minst behöver vi samarbete med arbetsmarknadens
            parter. Ingen är kanske förvånad över att jag är oerhört glad
            över att parterna svarade så snabbt när vi föreslog snabbspår
            för dem som kommer till Sverige med yrkeskunskaper som behövs
            på den svenska arbetsmarknaden. Nu har man också svarat med sitt
            förslag om hur man ska hjälpa de många som inte alls har den kunskap
            som normalt krävs på den svenska arbetsmarknaden och hur vi kan
            bygga spår som gör att vi bygger på kunskapen för att varaktigt
            klara kompetensförsörjningen.
          </note>
          <note>
            I fredags inledde vi samtal med parterna. Det kommer säkert att
            bli ett intensivt arbete. Det kommer säkert att vara många saker
            som behöver diskuteras och kanske förändras innan vi når fram,
            men jag tror att vi kommer att nå fram och få en större reform
            som kan få mycket stor betydelse på svensk arbetsmarknad.
          </note>
          <note>
            (Applåder)
          </note>
          <note type="speaker">
            Anf. 148 CHRISTIAN HOLM BARENFELD (M) replik:
          </note>
          <note>
            Herr talman! Tack, ministern, för möjligheten till denna debatt!
          </note>
          <note>
            Ministern tog upp vissa delar där det finns en samsyn mellan
            reger ­ ingen och Alliansen när det gäller att man köper utbildningsplikten.
            Det tycker jag är bra. Det är bra om det finns en bred uppslutning
            kring saker som är bra.
          </note>
          <note>
            Det är bra att vi från båda håll tycker att det är viktigt med
            jobben i centrum och att jobben är bästa vägen till integration.
            Det var bra att vi lyckades strama åt föräldraförsäkringen så
            att det inte går att tillgodogöra sig den retroaktivt i samma
            omfattning.
          </note>
          <note>
            Ministern sa något när det gäller flyktingar och arbetskraftsinvandring.
            Det är två helt olika saker. Vi öppnade upp mycket för arbetskraftsinvandring.
            Där ser vi nu ett antal avarter. Jag är något konfunderad och
            besviken över att det tar mycket tid för regeringen att hantera
            det faktum att vi utvisar personer som är här och arbetar på arbetsvisum
            – personer som vi dessutom har ett stort behov av – därför att
            deras arbetsgivare möjligen har gjort någon mindre felaktighet.
          </note>
          <note>
            Sedan handlar det om prioriteringar och att göra rätt saker.
            Vi debatterade i förra veckan arbetsmarknadsutbildningar och förberedande
            orienterande utbildningar. Där har vi lite olika syn. Det kan
            säkert finnas något som är bra, men det är inte speciellt effektivt
            använda pengar i många lägen.
          </note>
          <note>
            Integrationsplikten är bra – det vill vi ha, och det får ni gärna
            köpa. Utbildningsplikten är bra. Vi föreslår också ett bidragstak.
            Men sedan har vi inträdesjobben. Ni föreslår etableringsanställningar,
            vilket vi inte är emot, men vad kommer dessa konkret att innebära?
            Vad kommer de att kosta, och vem är det som ska bära kostnaderna
            – är det skattebetalarna som ska bära kostnaderna för etableringsanställningarna?
          </note>
          <note type="speaker">
            Anf. 149 Arbetsmarknads- och etableringsminister YLVA JOHANSSON
            (S) replik:
          </note>
          <note>
            Herr talman! När det gäller arbetsmarknadsutbildningar vill jag
            säga till Christian Holm Barenfeld: Jag tänker se till att de
            blir tillräckligt effektiva så att vi får valuta för skattepengarna
            på samma sätt som tidigare när vi har haft arbetsmarknadsutbildningar.
            De kan vara ett viktigt verktyg. De hade en rejäl dipp, men vi
            håller på att ta oss upp ur den.
          </note>
          <note>
            När det gäller etableringsanställningarna har parterna gjort
            en principöverenskommelse. Jag tycker att det är modigt av de
            parter som har vågat gå före – det måste jag säga. När vi blir
            färdiga tror jag att det kommer att vara fler som vill ansluta
            sig till modellen. Exakt hur modellen kommer att se ut vet vi
            ännu inte , eftersom vi sitter i samtal där vi tittar på flera
            olika vägval som man har att göra här. Jag kan inte föregripa
            den processen. Den är igångsatt, parterna är med i den och den
            involverar flera departement inom regeringen.
          </note>
          <note>
            Jag tror att jag kan lugna Christian Holm Barenfeld på en punkt:
            Jag tror inte att detta kommer att bli särskilt dyrt för skattebetalarna.
            Det är nämligen inte gratis att ha människor arbetslösa, och vi
            har redan i dag andra subventionerade anställningar med en högre
            subventionsgrad än vad som föreslås för etableringsjobben. Jag
            ser att dessa kanske kan användas på ett effektivare sätt.
          </note>
          <note>
            Jag tycker att det är viktigt att tillmötesgå inte minst arbetsgivarnas
            önskan om enklare former – former som de själva tycker känns bra
            att jobba med. Då är jag beredd att lyssna på det och försöka
            gå det till mötes så långt som möjligt. Men detaljerna får vi
            återkomma till, och jag ska naturligtvis gärna återkomma hit till
            riksdagen med dem.
          </note>
          <note type="speaker">
            Anf. 150 CHRISTIAN HOLM BARENFELD (M) replik:
          </note>
          <note>
            Herr talman! Tack, Ylva Johansson!
          </note>
          <note>
            Från moderat sida är vi inte negativa utan snarare positiva till
            att arbetsmarknadens parter pratar med varandra och försöker komma
            överens när det gäller etableringsanställningarna. Men vi vidhåller
            våra inträdesjobb.
          </note>
          <note>
            På samma sätt som med utbildningsplikten får regeringen gärna
            köra copy paste och ta inträdesjobben, för det är faktiskt anställningar
            som inte är subventionerade över huvud taget. Det är riktiga jobb
            som generar pengar till statskassan. Man har en del av det som
            utbildning och säkerställer att man får lära sig jobbet på jobbet.
            De skulle säkert kunna funka sida vid sida också.
          </note>
          <note>
            Detta gör att det känns än mer effektivt med Alliansens förslag
            om inträdesjobb, där man får både arbete och utbildning under
            en begränsad t id , till skillnad från etableringsanställningarna,
            som det än så länge är svårt att veta vad de kommer att innehålla.
            Jag har också förstått att ett antal LO-förbund har sagt att de
            kanske inte tycker att det är så intressant att vara med, och
            det är ju lite olyckligt, för det är förbund som är relativt stora
            och organiserar rätt många av dem som har enkla jobb. Men givet
            den nära relationen mellan LO och Socialdemokraterna har kanske
            ministern vissa möjligheter att påverka detta. Det vore ju bra
            om hela rörelsen är med, så att säga, så att det inte blir stora
            branscher som ställer sig utanför, för då försvinner ju lite av
            poängen med etableringsjobben.
          </note>
          <note type="speaker">
            Anf. 151 Arbetsmarknads- och etableringsminister YLVA JOHANSSON
            (S) replik:
          </note>
          <note>
            Herr talman! Jag tror att en lärdom vi kan dra efter många års
            försök inom både arbetsmarknadspolitiken och utbildningspolitiken
            är att det är väldigt svårt att få den svenska arbetsmarknaden
            att kombinera utbildning och arbete på det sätt vi med avundsjuka
            kan se att en del andra länder lyckas bättre med. Det fungerar
            i några branscher men ganska få. Det är där man har ordentliga
            lärlingsanställningar eller lärlingsavtal. Annars har det visat
            sig, även med yrkesintroduktionsanställningarna, som jag tycker
            är en väldigt bra idé, att volymerna är små. Det verkar vara svårt
            att få till denna kombination av utbildning och arbete. Jag tror
            att vi får lära oss något av detta och kanske vara mer flexibla
            i formerna. Det blir sällan så bra som man har tänkt sig när man
            tänker ut kombinationer av utbildning och arbete.
          </note>
          <note>
            Annars tror jag också att detta är bra och att vi skulle behöva
            mer av det. Men det har alltså visat sig vara väldigt svårt.
          </note>
          <note>
            Sist vill jag ändå säga: Vill man lagstifta om sänkta löner får
            man rösta på andra partier än mitt och vår koalitionspartner.
          </note>
          <note type="speaker">
            Anf. 152 ERIK ANDERSSON (M) replik:
          </note>
          <note>
            Herr talman! Jag saknar jämställdhetsministern här men vill ge
            beröm till arbetsmarknads- och etableringsministern för att hon
            är på plats i dagens debatt. Men regeringen är ju kollektiv, så
            hon kan säkert svara på de här frågorna också. Jag har två frågor.
          </note>
          <note>
            Först vill jag upplysa ministern om att för oss moderater är
            jämställdheten en frihetsfråga. Vi anser att man ska kunna bli
            precis vad man vill, oavsett kön, vad man heter eller tjocklek
            på plånboken.
          </note>
          <note>
            Tryggheten är en viktig jämställdhetsfråga. Från Moderaternas
            sida satsar vi 12 miljarder kronor på rättsväsen det över en tioårsperiod
            och 10 miljarder på polisen över en treårsperiod. Det är den största
            satsningen på lag och ordning i Sverige på över 20 år.
          </note>
          <note>
            Men för åren 2018–2020 satsar Moderaterna 3,4 miljarder mer än
            regeringen på trygghet. Detta sker i en värld där anmälda våldtäkter
            har ökat med 41 procent under en tioårsperiod, och många kvinnor
            i vårt land känner sig otrygga, inte minst i våra utanförskapsområden,
            där kvinnor inte får vara som de vill, se ut som de vill eller
            bli vad de vill. Därför undrar jag varför regeringen inte vill
            satsa åtminstone lika mycket som Moderaterna på detta med trygghet.
          </note>
          <note>
            Min andra fråga handlar om bosättningslagen. Den bör ju skruvas
            om för att vi ska få en bra integration. Kommunerna hinner inte
            med att ordna bostäder medan Migrationsverket stänger fullgoda
            boenden för att få ut människor så fort som möjligt. Det behövs
            tid. Staten bör ge kommunerna tid att ordna bra boenden.
          </note>
          <note>
            Samtidigt sker detta i ett läge där många kommuner agerar bank
            åt staten. Jag tycker verkligen synd om kommunerna i detta fall.
          </note>
          <note type="speaker">
            Anf. 153 Arbetsmarknads- och etableringsminister YLVA JOHANSSON
            (S) replik:
          </note>
          <note>
            Herr talman! Det är välkommet att Moderaterna nu vill satsa mer
            resurser på polisen. Skillnaden är att vi gör det i regeringsställning,
            vilket ni inte gjorde.
          </note>
          <note>
            Jag tror att det är många som har märkt att när vi fick en ny
            regering fick vi också ett nytt fokus på trygghetsfrågorna. Vi
            har prioriterat upp frågor om polisen, rättsväsendet, sexualbrottslagstiftningen
            och försvaret. Det var nödvändigt. Det var eftersatta områden
            där mer behövde göras.
          </note>
          <note>
            Nu utbildar vi rekordmånga poliser. Vi öppnar nya polisutbildningar.
            Det är bra att vi är överens om att detta är viktigt, Erik Andersson.
            Jag tror att Erik Andersson själv också tycker att detta är en
            viktig fråga.
          </note>
          <note>
            Vi tänker leverera på trygghetsfrågorna i den utsträckning som
            är nödvändig. Dessvärre är det nödvändigt, för vi ser att människors
            fysiska trygghet på många sätt är hotad. Det gäller också människors
            ekonomiska trygghet. Därför gör vi också satsningar för att minska
            klyftorna i samhället. Detta är den kanske viktigaste frågan.
            Minskade klyftor och ökad trygghet – där vill många människor
            i dag se fler satsningar, och det kommer den här regeringen att
            leverera.
          </note>
          <note>
            Det är ett svårt läge ute i kommunerna när det gäller att ta
            emot nyanlända. Det är mycket svårt, skulle jag säga. Det är en
            stor ansträngning för alla kommuner.
          </note>
          <note>
            De kommuner som tidigare tog emot väldigt många tar fortfarande
            emot väldigt många, även om de inte får några nya anvisningar
            från Migrationsverket. De kommuner som tidigare inte alls tog
            emot några tar nu emot många fler än tidigare. De ligger fortfarande
            lägre än rikssnittet, men de tar emot många fler än tidigare.
            Det är en besvärlig situation för alla , eftersom bostadsbristen
            var stor redan tidigare.
          </note>
          <note>
            Det är alltså ett svårt läge. Lösningen är dock inte att sätta
            människor i vänteläge ännu längre tid, för då får vi en ökad svarthandel
            med kontrakt. Då får vi fler människor som på olika sätt lever
            i en gråzon i samhället.
          </note>
          <note>
            Redan i dag har vi en genomsnittlig tid på uppemot sex månader
            från det att man får sitt uppehållstillstånd till dess att man
            blir mottagen i en kommun. Den tiden kan inte förlängas.
          </note>
          <note type="speaker">
            Anf. 154 ERIK ANDERSSON (M) replik:
          </note>
          <note>
            Herr talman! Båda svaren förnekar på något sätt verkligheten.
            Jag tror inte att invånarna i exempelvis Järvaområdet känner att
            den här regeringen har gjort mer, tyvärr. Det är ju de som bor
            i dessa utsatta områden som inte vågar gå ut på kvällarna. Det
            finns näringsidkare som slår igen sina butiker bara för att det
            är så mycket brottslighet. På det sättet försämras också servicen
            för dem som bor där. Det krävs verkligen krafttag för att öka
            tryggheten för invånarna.
          </note>
          <note>
            Målet måste ändå vara att alla medborgare i Sverige ska kunna
            vara som de vill, göra vad de vill och bli vad de vill. Det måste
            vara det ultimata målet.
          </note>
          <note>
            När det gäller bosättningslagen vill jag säga: Ja, det är ett
            väldigt ansträngt läge, i synnerhet för kommunerna. Men de kan
            ju inte trolla med knäna. Vad ska de göra om det inte finns bostäder?
            Det blir väldigt svårt för kommunerna att anordna en bostad som
            staten anvisar. Jag frågade om man kan skruva till detta på ett
            sådant sätt att kommunerna får möjlighet att ordna fullgoda bostäder
            just för att integrationen ska bli så bra som möjligt. Där visar
            dock ministern kalla handen.
          </note>
          <note>
            Jag tycker faktiskt synd om Sveriges kommuner, i synnerhet när
            de agerar bank åt staten.
          </note>
          <note type="speaker">
            Anf. 155 Arbetsmarknads- och etableringsminister YLVA JOHANSSON
            (S) replik:
          </note>
          <note>
            Herr talman! Det är naturligtvis oacceptabelt att kommunerna
            ska agera bank åt staten. Det måste åtgärdas, och det är också
            något man jobbar hårt med på Migrationsverket.
          </note>
          <note>
            Många ansökningar är ganska komplicerade, och det handlar om
            mycket stora volymer just nu. Men det är naturligtvis ingen acceptabel
            och hållbar lösning att kommunerna agerar bank åt staten.
          </note>
          <note>
            Det är viktigt att komma ihåg att den som bor i Sverige också
            bor i en kommun. Hela Sveriges yta är täckt av kommuner. Om nu
            vissa kommuner inte tar emot kommer folk att självbosätta sig
            i en annan kommun. Det betyder då att fördelningen, som var tänkt
            att vara rättvis mellan kommunerna, inte blir rättvis. Så är det
            redan i dag. Den skulle bli ännu orättvisare om man skulle säga
            att man ska vänta. Hur lång tid ska det ta? Vissa kommuner ordnar
            ju boenden snabbare än andra. Därmed kan man alltså överlämpa
            ansvaret på dessa kommuner. Detta är en jättesvår fråga. Jag ska
            verkligen inte förminska komplexiteten eller svårigheten för kommunerna,
            för det är tufft.
          </note>
          <note>
            Jag vill säga tack till Sveriges kommuner, som gör ett jättebra
            arbete i detta. De tar emot och klarar ett mycket svårt uppdrag
            på ett väldigt bra sätt – ett sätt som är bättre än det brukar
            vara när staten gör det. Jag tror dock inte att lösningen är att
            ändra på detta, för då får vi en ännu snedare fördelning mellan
            kommunerna.
          </note>
          <note>
            Sist, herr talman, vill jag säga: Jag delar helt uppfattningen
            att det krävs krafttag i de bostadsområden som är mest utsatta
            – det handlar om arbetslöshet, social utsatthet, fattigdom och
            kriminalitet. Tyvärr sammanfaller detta ofta. Därför gör regeringen
            en historiskt stor och långsiktigt varaktig satsning för att rusta
            dessa bostadsområden. Det behövs.
          </note>
          <note>
            (Applåder)
          </note>
          <note type="speaker">
            Anf. 156 ANNIKA QARLSSON (C) replik:
          </note>
          <note>
            Herr talman! Det är en lång dag i kammaren. Det är tur att vi
            inte omfattas av arbetsmiljölagen och arbetstidslagen. Då hade
            vi gått hem för en stund sedan.
          </note>
          <note>
            Min fråga till statsrådet rör snabbspår. När satsningen presenterades
            fanns det stora förhoppningar om att den skulle kunna ge större
            resultat än vad den har gett. Under resans gång har förhoppningarna
            skruvats ned. Man har sagt: Nej, men riktigt så stora förhoppningar
            som vi hade från början kan vi nog inte ha.
          </note>
          <note>
            Man kan titta på vad som skett under 2016 och fram till augusti
            2017. Jag har hittat uppgifter om att 4 800 har påbörjat ett snabbspår.
            Det är 600 inom legitimationsyrken. Och det tillkommer ungefär
            300 varje månad.
          </note>
          <note>
            Även om vi inte tror att vi kan åstadkomma hur mycket som helst
            med detta finns det en fråga. Om det bara är hälften av dessa
            som har fått jobb och bara en tredjedel inom legitimationsyrken
            undrar jag: Vad finns det i denna reform som man kan skruva på
            och göra bättre? Jag upplever att det som väldigt många efterfrågar
            när de kommer hit är just det snabba spåret in. Det finns också
            en arbetsmarknad som skriker efter arbetskraft. Det borde gå att
            få ett bättre resultat än hälften eller bara en tredjedel.
          </note>
          <note>
            I förra veckan var jag nere i Göteborg och besökte tre projekt
            som på olika sätt hjälper människor med en snabbare etablering.
            Det var bland annat Jobbsprånget, där man jobbar tillsammans med
            Volvo. De som precis har fått uppehållstillstånd får söka plats
            i Jobbsprånget. De behöver inte ha all svenska på plats när de
            börjar. Eftersom det är ett stort företag har de möjlighet att
            använda sig av engelska. Där får sju av tio jobb. De andra ser
            man till att rusta för framtiden.
          </note>
          <note>
            Det finns en mängd olika projekt som riktar sig till dessa människor.
            Men vad kan vi göra mer med snabbspåret?
          </note>
          <note type="speaker">
            Anf. 157 Arbetsmarknads- och etableringsminister YLVA JOHANSSON
            (S) replik:
          </note>
          <note>
            Herr talman! Jobbsprånget är jättebra. Det är Iva som driver
            det för nyanlända akademiker. De får också resurser från regeringen
            till detta. Vi vill gärna fortsätta med det. Det handlar om att
            inse att människor som kommer till Sverige också har med sig kompetenser.
            Det handlar om hur vi kan ta till vara och använda dem. Jag är
            säker på at t Annika Qarlsson delar min önskan i detta. Där finns
            det väldigt mycket mer vi kan göra.
          </note>
          <note>
            Nu har jag inte de exakta siffrorna framför mig. Men jag tror
            att det är väsentligt fler, 5 000–6 000, som har gått igenom snabbspåren
            hittills. Vissa av snabbspåren vänder sig till personer som förväntas
            gå direkt ut i arbete. Andra ligger tidigare i processen – efter
            snabbspåret går man vidare. Det är alltså ett slags förberedande
            vägval, så att man snabbare kommer vidare i sin process fram till
            en lärarlegitimation eller ett läraryrke, till exempel. Snabbspåren
            ligger i lite olika faser – direkt mot arbete eller inför andra
            utbildningar, kan man säga. Det går alltså inte riktigt att mäta
            utifrån hur många som får jobb direkt. Jag är nöjd med snabbspåren,
            men jag tror absolut att vi kan jobba vidare med dem och utveckla
            dem.
          </note>
          <note>
            Vi ser nu att tiden det tar för en nyanländ läkare att få en
            svensk läkarlegitimation har minskat väsentligt. Jag vågar förstås
            inte säga att det säkert beror på snabbspåren, men jag hoppas
            att det har bidragit till att vi har kunnat korta den tiden. Det
            är alltid så med legitimationsyrken att till syvende och sist
            måste individen uppfylla kraven för legitimationen. Det är klart
            att det går olika fort för olika individer. Men jag hoppas och
            tror att snabbspåren bidrar till att vi kan korta den tiden så
            att fler läkare kan komma ut och jobba i den svenska vården.
          </note>
          <note>
            Men mer behöver göras. Som svar på Annika Qarlssons fråga säger
            jag: Det gäller framför allt matchning och validering, alltså
            arbetet med att finna personer, validera deras kompetenser och
            sätta rätt person på rätt insats. Där har vi brister. Det syns
            också på andra områden inom arbetsmarknadspolitiken och i Arbetsförmedlingens
            arbete. Där finns det brister som behöver åtgärdas.
          </note>
          <note type="speaker">
            Anf. 158 ANNIKA QARLSSON (C) replik:
          </note>
          <note>
            Herr talman! Jag gissar att den sista delen var the system which
            is missing, som vi gärna skulle vilja berätta om när vi åker ut
            i världen.
          </note>
          <note>
            Men när det gäller snabbspår är det beskrivet att just i fråga
            om legitimationsyrken är det en mindre andel som har kommit i
            jobb. Det borde rimligtvis vara en större andel om det ska vara
            med och påverka de siffrorna.
          </note>
          <note>
            Den andra frågan tänkte jag ägna mer åt Arbetsförmedlingen. Det
            som har hänt under hösten är att man har valt att omorganisera
            hela sitt arbete. Man är på väg att dela upp det. En del av arbetet
            ska vara riktad mot företagen, och en annan del ska vara riktad
            mot de arbetssökande. I en sådan omorganisering går det med stor
            sannolikhet åt väldigt mycket kraft inåt. Jag kan känna att vi
            just nu befinner oss i ett väldigt känsligt läge. Många av de
            nyanlända har kommit till det steg då de behöver hjälp ut på arbetsmarknaden.
          </note>
          <note>
            Samtidigt som detta pågår ser vi att antalet kompletterande aktörer
            minskar. Upphandlingarna har inte fått resultat. Man drar in eller
            lägger inte ut arbete för upphandling. Antalet kompletterande
            aktörer kommer därför att minska drastiskt under det första halvåret
            och ännu mer kraftfullt under nästa halvår. Det är de signaler
            som också kommer från Arbetsförmedlingen.
          </note>
          <note>
            Även om det finns ett stort behov av att göra om Arbetsförmedlingen
            undrar jag: Är det en lämplig tidpunkt för en omorganisering?
            Är det bra att minska antalet kompletterande aktörer och att inte
            använda sig av de nätverk och kontakter som finns ute i samhället
            på olika sätt?
          </note>
          <note type="speaker">
            Anf. 159 Arbetsmarknads- och etableringsminister YLVA JOHANSSON
            (S) replik:
          </note>
          <note>
            Herr talman! Det är sant att Arbetsförmedlingen diskuterar huruvida
            man ska göra en större omorganisation av verksamheten. Någon sådan
            är dock inte beslutad. Jag tror att man ska tänka sig noga för
            av precis de skäl som Annika Qarlsson här redogör för. Med en
            så pass stor ansträngning som i dag finns i myndigheten finns
            det anledning att fundera över om man ska göra en så pass stor
            omorganisation som har diskuterats eller om man kanske ska nöja
            sig med en något mindre.
          </note>
          <note>
            Det finns vissa delar som jag tror att det är helt nödvändigt
            att göra någonting åt. Det gäller att fler människor vill ha kontakt
            med Arbetsförmedlingen via telefon eller webben. Andra delar behöver
            man kanske fundera på. Detta är naturligtvis en sak för Arbetsförmedlingens
            ledning att fundera över. Det vet jag också att man gör.
          </note>
          <note>
            Detsamma gäller kompletterande aktörer. Vi behöver kompletterande
            aktörer. De gör ett bra jobb , lika bra som de som jobbar inom
            Arbetsförmedlingen. Resultaten är ganska samstämmiga. Jag ser
            inget egenvärde i att minska andelen arbete som utförs av kompletterande
            aktörer. Men de exakta avvägningarna när det gäller upphandlingar
            och prioriteringar måste naturligtvis Arbetsförmedlingens ledning
            göra. Det är också de som måste svara på detta.
          </note>
          <note type="speaker">
            Anf. 160 PAULA BIELER (SD) replik:
          </note>
          <note>
            Herr talman! Jag kan börja med att säga att jag faktiskt är fräck
            nog att ta åt mig av en del inledande beröm. Även om inte mitt
            parti eller jag själv pekades ut är det en del förslag som även
            vi har drivit under en längre tid. Jag hoppas att Socialdemokraterna,
            även Ylva Johansson, tids nog inser att även vi kan framföra perspektiv,
            problemformuleringar och förslag som är värda att ta en extra
            titt på.
          </note>
          <note>
            Det har nu gått ungefär ett och ett halvt år sedan Ylva Johansson
            fick tillägget etableringsminister – utöver arbetsmarknadsminister.
            En av de första åtgärder som den nytillträdda regeringen vidtog
            var att avskaffa integrationsministerposten. Jag har tidigare
            talat om att det åtminstone är ärligt när man ändrar det här utgiftsområdet
            från att handla om jämställdhet och integration till att handla
            om nyanländas etablering.
          </note>
          <note>
            Men jag undrar hur man från regeringens och från Ylva Johanssons
            sida ser på utanförskap och segregation i vårt samhälle. Är det
            något som är förhållandevis nytt? Är det något som blev ett akut
            problem att hantera efter 2015? Eller är det något som har byggts
            upp under en lång tid? Vad vill man göra åt den breda segregationen?
            Nöjer man sig med att man har fokus på just etablering av nyanlända,
            och då etablering på arbetsmarknaden? Hur vill man komma åt de
            stora segregationsproblem, utanförskapsproblem, som bottnar i
            att människor inte är en del av samhället i stort och att de inte
            känner sig hemma i vårt land?
          </note>
          <note>
            Jag har hört Liberalerna tidigare i dag prata om detta. Jag har
            hört Christina Höj Larsen tala om de perspektiven. Men i övrigt
            är det ganska tomt. Det är tyvärr väldigt mycket fokus enbart
            på att man ska komma in på arbetsmarknaden. Det är såklart en
            viktig del av många. Men det är inte helheten.
          </note>
          <note>
            Jag undrar hur Ylva Johansson ser på detta och vilka av hennes
            kollegor jag ska vända mig till för att få rimliga svar i fråga
            om denna problematik om det nu inte ligger på henne som arbetsmarknads-
            och etableringsminister.
          </note>
          <note type="speaker">
            Anf. 161 Arbetsmarknads- och etableringsminister YLVA JOHANSSON
            (S) replik:
          </note>
          <note>
            Herr talman! Klyftor mellan människor och i samhället är något
            av det farligaste som finns. Sverige har under många års tid sett
            ökade klyftor mellan olika grupper, mellan män och kvinnor, mellan
            den som har det knapert ställt och den som är rik. Klyftor finns
            mellan den som har jobb och den som inte har jobb, mellan den
            som jobbar i dag och den som tidigare jobbade och i dag är pensionär.
            Det finns klyftor mellan barn i samma skola, mellan olika regioner
            i landet och mellan olika delar av samma stad.
          </note>
          <note>
            Klyftor är farligt, och jag tror faktiskt att jag delar den insikten
            med en väldigt stor andel av kammaren och även världen. Hur stora
            klyftor kan ett samhälle tåla? Det är det ingen som vet, men jag
            tror att alla vet att det finns en gräns.
          </note>
          <note>
            Denna debatt är en del av en budgetdebatt. Som Paula Bieler vet
            har vi budgetdebatter i flera olika sammanhang. Att budgetdebattera
            är vad vi sysslar med under december i riksdagen. Den budget som
            vi behandlar har temat klyftor, eller rättare sagt minskade klyftor.
          </note>
          <note>
            Vi har gått från ett läge med 60 miljarder i underskott och hög
            arbetslöshet till ett läge med väsentligt sjunkande arbetslöshet,
            framför allt bland ungdomar. Vi har gått till ett läge där vi
            kunde ha haft 80 miljarder i överskott i stället för 60 miljarder
            i underskott. Vi väljer att satsa dessa pengar. Hälften går till
            att ytterl igare betala av på statsskulden så att vi rustar för
            sämre tider. Den andra hälften går till att minska klyftorna.
          </note>
          <note>
            Vi gör det genom att minska klyftorna på alla de sätt som klyftor
            kan och bör minskas. Det sker naturligtvis genom arbetsmarknadspolitik
            men också genom stöd till ensamstående föräldrar, satsningar på
            äldreomsorgen och sjukvården och resurser till kommunerna.
          </note>
          <note>
            Klyftor är denna regerings viktigaste fråga. Vi tänker inte ge
            oss förrän vi har ett samhälle som håller ihop.
          </note>
          <note type="speaker">
            Anf. 162 PAULA BIELER (SD) replik:
          </note>
          <note>
            Herr talman! Tack, Ylva Johansson, för denna utläggning! Det
            var dramatiskt och starkt. Och ja, klyftor är problematiska. Ett
            splittrat samhälle är problematiskt. Det har även vi lyft fram
            i alla tider. Jag fick dock inte ett enda ord till svar på min
            fråga om hur ni ser på segregationen och på de nya klyftor som
            har vuxit fram till följd av att situationen inte har tagits på
            allvar.
          </note>
          <note>
            Personer kommer till vårt land utan att få möjlighet att bli
            en del av samhället . De fastnar i olika projektarbeten, i passiviserande
            bidragssystem och i offerroller. Ni skapar inga incitament eller
            möjligheter så att dessa personer i själ och hjärta, och inte
            bara på papperet, får vara permanent bosatta, vara en del av Sverige
            och vara svenska medborgare – vara svenskar på ett sätt som gör
            att de känner att detta är deras hemland.
          </note>
          <note>
            Sverige har segregationsproblem, vilka har lyfts fram och vuxit
            fram under oerhört lång tid. Där håller jag alla övriga partier
            i kammaren ansvariga, för det är ni alla som har styrt landet.
            Socialdemokraterna har gjort det under en majoritet av den tiden.
          </note>
          <note>
            Jag upprepar min fråga: Vad vill ni göra för att minska segregationen?
            Vad tänker ni er att Delegationen mot segregation ska åstadkomma
            utan någon tydlig styrning? Hur ser ni på att bygga upp ett ansvar
            för att skapa ett samhälle där människor är och upplever sig vara
            svenskar om de är svenska medborgare och en del av samma samhälle
            som andra och inte passiviserade eller förvisade till särskilda
            projekt? Vi behöver inte se fler satsningar som drar in oss i
            grupper utifrån var vi kommer ifrån eller när vi kom hit. Det
            är vad Socialdemokraternas politik gör.
          </note>
          <note type="speaker">
            Anf. 163 Arbetsmarknads- och etableringsminister YLVA JOHANSSON
            (S) replik:
          </note>
          <note>
            Herr talman! Låt mig säga så här: En viktig sak för att minska
            segregationen är att alla kommuner tar emot nyanlända och att
            inte alla nyanlända koncentreras till vissa bostadsområden. Alla
            nyanlända ska inte bo i Vivalla, Rinkeby, Fittja eller Bergsjön,
            utan de ska bo i alla kommuner. Tänk att alla partier här i kammaren
            är överens om det utom Sverigedemokraterna! De tycker i stället
            att alla nyanlända sk a bo i samma bostadsområden och inte behöva
            spridas över landet. Därmed förvärras naturligtvis segregationen.
          </note>
          <note>
            Herr talman! En av de viktigaste insatserna för att minska segregatio
            ­ nen är satsningar på de viktiga verksamheter som kommunerna
            ansvarar för. Det handlar inte minst om skolan, socialtjänsten
            och äldreomsorgen. Regeringen satsar historiskt stort på att höja
            statsbidragen till kommun ­ erna. De går framför allt till de
            delar som kommunerna själva kan styra över, men det riktas också
            till skolan.
          </note>
          <note>
            Vi gör detta för att kommunerna är ett viktigt kitt och har möjlighet
            att anpassa verksamheten utifrån de lokala förutsättningarna.
            De kan på bästa sätt se till att de egna medborgarna, kommuninvånarna,
            inte blir beroende av försörjningsstöd utan kan gå vidare till
            att bli fulletablerade medborgare. Sverigedemokraterna är ett
            parti som i sitt budgetförslag riktar ett dråpslag mot kommunerna
            och har stora miljardindragningar från kommunerna.
          </note>
          <note>
            Herr talman! En av de viktigaste delarna i politiken för att
            minska segregationen är att se till att alla har arbete. Det är
            farligt att vara arbetslös och särskilt att vara arbetslös länge.
            Det blir speciellt farligt om arbetslösheten koncentreras till
            vissa bostadsområden. Därför satsar vi stort på en aktiv arbetsmarknadspolitik.
          </note>
          <note>
            Till skillnad från vad Paula Bieler tror har detta ingenting
            med etnicitet att göra. Vår politik är nämligen inte grundad på
            etnicitet. Det här har att göra med vilken ställning man har på
            arbetsmarknaden. Personer som har svårt att få jobb har rätt att
            få stöd från arbetsmarknadspolitiken. Personer som har lätt att
            få jobb får inte stöd.
          </note>
          <note>
            (Applåder)
          </note>
          <note type="speaker">
            Anf. 164 DÉSIRÉE PETHRUS (KD) replik:
          </note>
          <note>
            Herr talman! Jag vill börja med att tacka ministern för erkännandet.
            Det finns vissa saker som vi är överens om. Så är det i politiken.
          </note>
          <note>
            Vi är överens om att tidig etablering är väldigt bra för personer
            som kommer hit till Sverige. Men vi är inte överens när det gäller
            sfi och samhällsorientering. Ministern nämnde visserligen inte
            sysselsättning, men jag är kritisk till att de praktikplatser
            som Migrationsverket anordnade togs bort.
          </note>
          <note>
            Vi är även överens om EBO. Där behöver något göras, och det vore
            bra om det kom åtgärder. Nu finns visst åtgärder i förslaget om
            ensamkommande. Det vore bra om man bröt ut just denna del, för
            den är viktig. Regeringen kan kanske återkomma om detta.
          </note>
          <note>
            Min fråga handlar om etablering och skillnaden mellan regeringens
            etableringsjobb, som nu diskuteras, och vårt förslag om inträdesjobb.
            Statsrådet säger att det behövs mer strukturella förändringar.
            Vi menar att inträdesjobb är en strukturell förändring.
          </note>
          <note>
            Staten har jobbat mycket med olika subventioner. Vad vi föreslår
            är att staten får sätta ett ramverk. Sedan får arbetsgivare och
            den enskilde själva lösa problematiken med hur arbetstillfällena
            ska komma till.
          </note>
          <note>
            Vad är det för skillnad mellan ett nystartsjobb och ett etableringsjobb?
            Egentligen handlar det bara om en skattesubvention som försvinner.
            När jag har räknat på förslaget handlar det om en skatt på 4 000
            kronor som försvinner. Vilken är den stora skillnaden, och vad
            är det stora nya med etableringsjobben?
          </note>
          <note>
            Jag tror att man binder ris åt sin egen rygg, för det kommer
            att handla om vilken konjunktur som råder när det gäller hur många
            man kan subventionera med anställningar som dessa. Jag tycker
            att systemet med inträdesjobb är mycket bättre.
          </note>
          <note type="speaker">
            Anf. 165 Arbetsmarknads- och etableringsminister YLVA JOHANSSON
            (S) replik:
          </note>
          <note>
            Herr talman! Låt mig först säga att jag delar uppfattningen att
            det var väldigt bra när Migrationsverket hade praktik. Men Migrationsverket
            har haft en enorm arbetsbelastning. Jag tyckte att det var rimligt
            att prioritera handläggningen av asylärendena och kanske skala
            av en del annat när ar ­ betsbelastningen på Migrationsverket
            var så hård. Det är möjligt att det kan återkomma i ett senare
            skede, men just nu har det känts riktigt att prio ­ ritera handläggning
            av så viktiga beslut för människor. Då har praktik ­ arbetet tyvärr
            fått stå tillbaka.
          </note>
          <note>
            Jag räknar med att vi kommer att få förslag om EBO från den mottagningsutredning
            som ska lämna över sitt förslag i mars. Då kan vi jobba vidare
            med de här förslagen. Redan nu för vi en dialog med kommunsektorn
            om dessa frågor. Många är naturligtvis engagerade i utformningen
            av det hela.
          </note>
          <note>
            Vad blir den exakta skillnaden mellan etableringsanställning,
            som parterna har kommit överens om, och andra subventionerade
            anställningar som redan finns i dag , undrade Désirée Pethrus.
            Det får vi ytterst svara på när vi är färdiga med de samtal och
            förhandlingar som vi sitter i nu.
          </note>
          <note>
            Jag tror att man gör sig själv en otjänst om man enbart tittar
            på ersättningsnivåerna och utformningen. För parterna har en viktig
            del handlat om enkelhet hos arbetsgivarna, och de vill säkerställa
            att de får del av en matchning som fungerar bättre än vad de tycker
            att Arbetsförmedlingens matchning gör i dag.
          </note>
          <note>
            Från arbetstagarnas sida ska man säkerställa att det är fullständiga
            kollektivavtal som gäller. Man ska sikta mot en fast anställning
            som både löser otryggheten för den enskilde och klarar arbetsgivarens
            kompetensförsörjning. Det är viktiga delar.
          </note>
          <note>
            Parterna måste vara överens om hur man ska hantera konflikter
            som kan uppstå vid subventionerade anställningar. Man ska inte
            underskatta vikten av de delarna i överenskommelsen. Men också
            ersättningssystemets utformning är viktigt. Jag vill inte förminska
            det på något vis, men det är viktigt att säga att de andra delarna
            också finns.
          </note>
          <note type="speaker">
            Anf. 166 DÉSIRÉE PETHRUS (KD) replik:
          </note>
          <note>
            Herr talman! Det är bra att ministern tycker att praktiken är
            bra. Nu ligger den lite vid sidan om. Jag tror att det var Angeles
            Bermudez-Svan ­ kvist som höll i de frågorna och själv ledde arbetet.
            Jag har förstått att det fungerade bra. Det är synd att praktikmöjligheterna
            försvann under asylprövningstiden. Men vi hoppas att regeringen
            återkommer i den frågan.
          </note>
          <note>
            Sedan var det frågan om Alliansens förslag. Vi blandar inte in
            staten, utan vi försöker göra det enklare : Låt arbetsgivare och
            den enskilde själva lösa situationen, och vi sätter endast ramverket.
            Det är skillnaden. Vi behöver inte subventionera arbetsgivarna.
            De får ta den kostnad det innebär att ta in en person, men denne
            får arbeta till en lägre lön.
          </note>
          <note>
            När jag tittar på nätet förstår jag att etableringsanställningarna
            innebär att arbetsgivarna ska betala exempelvis 8 000. Vi säger
            att man kan betala upp till 21 000, och sedan blir det 70 procent
            av den summan. Sedan ska staten gå in med 7 000. Vi säger att
            vi inte ska subventionera utan att arbetsgivarna får ta kostnaden
            för att ta in en person. Våra inträdesjobb innebär också en kvalificering
            för en tillsvidareanställning.
          </note>
          <note>
            Jag förstår inte riktigt varför staten enligt ministern måste
            vara involverad i den typen av subventioneringar. Varför kan man
            inte lämna över åt arbetsmarknaden att själv lösa frågorna? Det
            vore klart mycket enklare. Det är inte så stor skillnad för den
            enskilde. Det handlar om några tusenlappar. I vårt förslag är
            den enskilde dessutom med och betalar skatt. Det är en bra väg
            att få in folk att börja betala skatt.
          </note>
          <note type="speaker">
            Anf. 167 Arbetsmarknads- och etableringsminister YLVA JOHANSSON
            (S) replik:
          </note>
          <note>
            Herr talman! Det går bra på svensk arbetsmarknad. Mycket fungerar
            alldeles utmärkt. Det är en hög sysselsättningsgrad bland utrikes
            födda, högre än vad många jämförbara länder har för inrikes födda.
            Mycket fungerar bra på den svenska arbetsmarknaden. Jag inledde
            mitt anförande med detta. Det beror till stor del på att parterna
            löser saker och ting själva utan statens inblandning. Det är den
            svenska modellen, och den vill vi behålla.
          </note>
          <note>
            På Désirée Pethrus kan det låta som att hon också tycker att
            det är bra lösning. Jag är glad om Kristdemokraterna landar i
            den positionen. Men det förslag ni har är inte att parterna ska
            sköta frågan själva utan att man ska lagstifta om lägre löner.
          </note>
          <note>
            Jag säger det igen: Om man vill lagstifta om lägre löner får
            man rösta på en annan regering än denna.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 12 december.)
          </note>
          <note>
            § 9 Bordläggning
          </note>
          <note>
            Följande dokument anmäldes och bordlades:
          </note>
          <note>
            EU-dokument
          </note>
          <note>
            KOM(2017) 825 Förslag till Europaparlamentets och rådets förordning
            om ändring av förordning (EU) 2017/825 för att öka finansieringsramen
            för stödprogrammet för strukturreformer och om anpassning av det
            allmänna målet
          </note>
          <note>
            KOM(2017) 827 Förslag till rådets förordning om inrättande av
            Europeiska valutafonden
          </note>
          <note>
            § 10 Anmälan om interpellation
          </note>
          <note>
            Följande interpellation hade framställts:
          </note>
          <note>
            den 8 december
          </note>
          <note>
            2017/18:270 Vinstförbud
          </note>
          <note>
            av Lars Beckman (M)
          </note>
          <note>
            till statsrådet Ardalan Shekarabi (S)
          </note>
          <note>
            § 11 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 8 december
          </note>
          <note>
            2017/18:435 Digital arvsrätt
          </note>
          <note>
            av Mikael Eskilandersson (SD)
          </note>
          <note>
            till statsrådet Heléne Fritzon (S)
          </note>
          <note>
            2017/18:436 En polishögskola i Borås
          </note>
          <note>
            av Cecilie Tenfjord-Toftby (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:437 Toppmötet mellan EU och AU
          </note>
          <note>
            av Karin Enström (M)
          </note>
          <note>
            till statsminister Stefan Löfven (S)
          </note>
          <note>
            2017/18:438 Postnords arbete inför julen
          </note>
          <note>
            av Ann-Charlotte Hammar Johnsson (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2017/18:439 Utländska identitetshandlingar
          </note>
          <note>
            av Christina Höj Larsen (V)
          </note>
          <note>
            till statsrådet Heléne Fritzon (S)
          </note>
          <note>
            2017/18:440 Allmän jakttid för skarv
          </note>
          <note>
            av John Widegren (M)
          </note>
          <note>
            till miljöminister Karolina Skog (MP)
          </note>
          <note>
            2017/18:441 Bilmålvakter
          </note>
          <note>
            av Boriana Åberg (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:442 Sjöfyllerilagen
          </note>
          <note>
            av Lars Beckman (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:443 Beskattning av långsiktigt sparande
          </note>
          <note>
            av Cecilia Widegren (M)
          </note>
          <note>
            till socialminister Annika Strandhäll (S)
          </note>
          <note>
            § 12 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 8 december
          </note>
          <note>
            2017/18:328 Allvarlig kritik mot Kronofogden
          </note>
          <note>
            av Cecilia Widegren (M)
          </note>
          <note>
            till finansminister Magdalena Andersson (S)
          </note>
          <note>
            2017/18:345 Digitalmoms
          </note>
          <note>
            av Lars Mejern Larsson (S)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2017/18:349 Flygskatt utan brytpunkt
          </note>
          <note>
            av Edward Riedl (M)
          </note>
          <note>
            till finansminister Magdalena Andersson (S)
          </note>
          <note>
            § 13 Kammaren åtskildes kl. 18.33.
          </note>
          <note>
            Sammanträdet leddes
          </note>
          <note>
            av andre vice talmannen från dess början till ajourneringen kl.
            10.43,
          </note>
          <note>
            av talmannen därefter till och med § 6 anf. 62 (delvis),
          </note>
          <note>
            av andre vice talmannen därefter till och med § 8 anf. 106 (delvis),
          </note>
          <note>
            av talmannen därefter till och med § 8 anf. 132 (delvis) och
          </note>
          <note>
            av andre vice talmannen därefter till dess slut.
          </note>
          <note>
            Vid protokollet
          </note>
          <note>
            JOHAN WELANDER
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Aktuell debatt med anledning av metoo-uppropen
          </note>
          <note>
            Anf. 1 ROSSANA DINAMARCA (V)
          </note>
          <note>
            Anf. 2 Statsrådet ÅSA REGNÉR (S)
          </note>
          <note>
            Anf. 3 JESSICA POLFJÄRD (M)
          </note>
          <note>
            Anf. 4 PAULA BIELER (SD)
          </note>
          <note>
            Anf. 5 JANINE ALM ERICSON (MP)
          </note>
          <note>
            Anf. 6 ANNIKA QARLSSON (C)
          </note>
          <note>
            Anf. 7 ROSSANA DINAMARCA (V)
          </note>
          <note>
            Anf. 8 MARIA ARNHOLM (L)
          </note>
          <note>
            Anf. 9 DÉSIRÉE PETHRUS (KD)
          </note>
          <note>
            Anf. 10 Statsrådet ÅSA REGNÉR (S)
          </note>
          <note>
            Anf. 11 JESSICA POLFJÄRD (M)
          </note>
          <note>
            Anf. 12 PAULA BIELER (SD)
          </note>
          <note>
            Anf. 13 JANINE ALM ERICSON (MP)
          </note>
          <note>
            Anf. 14 ANNIKA QARLSSON (C)
          </note>
          <note>
            Anf. 15 ROSSANA DINAMARCA (V)
          </note>
          <note>
            Anf. 16 MARIA ARNHOLM (L)
          </note>
          <note>
            Anf. 17 DÉSIRÉE PETHRUS (KD)
          </note>
          <note>
            Anf. 18 Statsrådet ÅSA REGNÉR (S)
          </note>
          <note>
            Anf. 19 JESSICA POLFJÄRD (M)
          </note>
          <note>
            Anf. 20 PAULA BIELER (SD)
          </note>
          <note>
            Anf. 21 JANINE ALM ERICSON (MP)
          </note>
          <note>
            Anf. 22 ANNIKA QARLSSON (C)
          </note>
          <note>
            Anf. 23 ROSSANA DINAMARCA (V)
          </note>
          <note>
            Anf. 24 MARIA ARNHOLM (L)
          </note>
          <note>
            Anf. 25 DÉSIRÉE PETHRUS (KD)
          </note>
          <note>
            Anf. 26 Statsrådet ÅSA REGNÉR (S)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 2 Avsägelse
          </note>
          <note>
            § 3 Meddelande om frågestund
          </note>
          <note>
            § 4 Anmälan om faktapromemoria
          </note>
          <note>
            § 5 Ärenden för bordläggning
          </note>
          <note>
            § 6 Näringsliv
          </note>
          <note>
            Näringsutskottets betänkande 2017/18:NU1
          </note>
          <note>
            Anf. 27 LARS HJÄLMERED (M)
          </note>
          <note>
            Anf. 28 JOSEF FRANSSON (SD)
          </note>
          <note>
            Anf. 29 LARS HJÄLMERED (M) replik
          </note>
          <note>
            Anf. 30 JOSEF FRANSSON (SD) replik
          </note>
          <note>
            Anf. 31 LARS HJÄLMERED (M) replik
          </note>
          <note>
            Anf. 32 JOSEF FRANSSON (SD) replik
          </note>
          <note>
            Anf. 33 HELENA LINDAHL (C)
          </note>
          <note>
            Anf. 34 SAID ABDU (L)
          </note>
          <note>
            Anf. 35 JOSEF FRANSSON (SD) replik
          </note>
          <note>
            Anf. 36 SAID ABDU (L) replik
          </note>
          <note>
            Anf. 37 JOSEF FRANSSON (SD) replik
          </note>
          <note>
            Anf. 38 SAID ABDU (L) replik
          </note>
          <note>
            Anf. 39 PENILLA GUNTHER (KD)
          </note>
          <note>
            Anf. 40 DAVID LINDVALL (S)
          </note>
          <note>
            Anf. 41 HELENA LINDAHL (C) replik
          </note>
          <note>
            Anf. 42 DAVID LINDVALL (S) replik
          </note>
          <note>
            Anf. 43 HELENA LINDAHL (C) replik
          </note>
          <note>
            Anf. 44 DAVID LINDVALL (S) replik
          </note>
          <note>
            Anf. 45 TALMANNEN
          </note>
          <note>
            Anf. 46 HELENA LINDAHL (C) replik
          </note>
          <note>
            Anf. 47 LORENTZ TOVATT (MP)
          </note>
          <note>
            Anf. 48 LARS HJÄLMERED (M) replik
          </note>
          <note>
            Anf. 49 LORENTZ TOVATT (MP) replik
          </note>
          <note>
            Anf. 50 LARS HJÄLMERED (M) replik
          </note>
          <note>
            Anf. 51 LORENTZ TOVATT (MP) replik
          </note>
          <note>
            Anf. 52 PENILLA GUNTHER (KD) replik
          </note>
          <note>
            Anf. 53 LORENTZ TOVATT (MP) replik
          </note>
          <note>
            Anf. 54 PENILLA GUNTHER (KD) replik
          </note>
          <note>
            Anf. 55 LORENTZ TOVATT (MP) replik
          </note>
          <note>
            Anf. 56 BIRGER LAHTI (V)
          </note>
          <note>
            Anf. 57 LARS HJÄLMERED (M) replik
          </note>
          <note>
            Anf. 58 BIRGER LAHTI (V) replik
          </note>
          <note>
            Anf. 59 LARS HJÄLMERED (M) replik
          </note>
          <note>
            Anf. 60 BIRGER LAHTI (V) replik
          </note>
          <note>
            Anf. 61 Närings- och innovationsminister MIKAEL DAMBERG (S)
          </note>
          <note>
            Anf. 62 LARS HJÄLMERED (M) replik
          </note>
          <note>
            Anf. 63 Närings- och innovationsminister MIKAEL DAMBERG (S) replik
          </note>
          <note>
            Anf. 64 LARS HJÄLMERED (M) replik
          </note>
          <note>
            Anf. 65 Närings- och innovationsminister MIKAEL DAMBERG (S) replik
          </note>
          <note>
            Anf. 66 PENILLA GUNTHER (KD) replik
          </note>
          <note>
            Anf. 67 Närings- och innovationsminister MIKAEL DAMBERG (S) replik
          </note>
          <note>
            Anf. 68 PENILLA GUNTHER (KD) replik
          </note>
          <note>
            Anf. 69 Närings- och innovationsminister MIKAEL DAMBERG (S) replik
          </note>
          <note>
            Anf. 70 HELENA LINDAHL (C) replik
          </note>
          <note>
            Anf. 71 Närings- och innovationsminister MIKAEL DAMBERG (S) replik
          </note>
          <note>
            Anf. 72 HELENA LINDAHL (C) replik
          </note>
          <note>
            Anf. 73 Närings- och innovationsminister MIKAEL DAMBERG (S) replik
          </note>
          <note>
            Anf. 74 BIRGER LAHTI (V) replik
          </note>
          <note>
            Anf. 75 Närings- och innovationsminister MIKAEL DAMBERG (S) replik
          </note>
          <note>
            Anf. 76 BIRGER LAHTI (V) replik
          </note>
          <note>
            Anf. 77 Närings- och innovationsminister MIKAEL DAMBERG (S) replik
          </note>
          <note>
            Anf. 78 SAID ABDU (L) replik
          </note>
          <note>
            Anf. 79 Närings- och innovationsminister MIKAEL DAMBERG (S) replik
          </note>
          <note>
            Anf. 80 SAID ABDU (L) replik
          </note>
          <note>
            Anf. 81 Närings- och innovationsminister MIKAEL DAMBERG (S) replik
          </note>
          <note>
            (Beslut skulle fattas den 12 december.)
          </note>
          <note>
            § 7 Regional tillväxt
          </note>
          <note>
            Näringsutskottets betänkande 2017/18:NU2
          </note>
          <note>
            Anf. 82 ANN-CHARLOTTE HAMMAR JOHNSSON (M)
          </note>
          <note>
            Anf. 83 JOHAN NISSINEN (SD)
          </note>
          <note>
            Anf. 84 PETER HELANDER (C)
          </note>
          <note>
            Anf. 85 PENILLA GUNTHER (KD)
          </note>
          <note>
            Anf. 86 MATTIAS JONSSON (S)
          </note>
          <note>
            Anf. 87 ANN-CHARLOTTE HAMMAR JOHNSSON (M) replik
          </note>
          <note>
            Anf. 88 MATTIAS JONSSON (S) replik
          </note>
          <note>
            Anf. 89 ANN-CHARLOTTE HAMMAR JOHNSSON (M) replik
          </note>
          <note>
            Anf. 90 MATTIAS JONSSON (S) replik
          </note>
          <note>
            Anf. 91 PETER HELANDER (C) replik
          </note>
          <note>
            Anf. 92 MATTIAS JONSSON (S) replik
          </note>
          <note>
            Anf. 93 PETER HELANDER (C) replik
          </note>
          <note>
            Anf. 94 MATTIAS JONSSON (S) replik
          </note>
          <note>
            Anf. 95 PENILLA GUNTHER (KD) replik
          </note>
          <note>
            Anf. 96 MATTIAS JONSSON (S) replik
          </note>
          <note>
            Anf. 97 PENILLA GUNTHER (KD) replik
          </note>
          <note>
            Anf. 98 MATTIAS JONSSON (S) replik
          </note>
          <note>
            Anf. 99 LORENTZ TOVATT (MP)
          </note>
          <note>
            Anf. 100 ANN-CHARLOTTE HAMMAR JOHNSSON (M) replik
          </note>
          <note>
            Anf. 101 LORENTZ TOVATT (MP) replik
          </note>
          <note>
            Anf. 102 ANN-CHARLOTTE HAMMAR JOHNSSON (M) replik
          </note>
          <note>
            Anf. 103 LORENTZ TOVATT (MP) replik
          </note>
          <note>
            Anf. 104 BIRGER LAHTI (V)
          </note>
          <note>
            (Beslut skulle fattas den 12 december.)
          </note>
          <note>
            § 8 Jämställdhet och nyanlända invandrares etablering
          </note>
          <note>
            Arbetsmarknadsutskottets betänkande 2017/18:AU1
          </note>
          <note>
            Anf. 105 ERIK ANDERSSON (M)
          </note>
          <note>
            Anf. 106 PAULA BIELER (SD)
          </note>
          <note>
            Anf. 107 ANNIKA QARLSSON (C)
          </note>
          <note>
            Anf. 108 PAULA BIELER (SD) replik
          </note>
          <note>
            Anf. 109 ANNIKA QARLSSON (C) replik
          </note>
          <note>
            Anf. 110 PAULA BIELER (SD) replik
          </note>
          <note>
            Anf. 111 ANNIKA QARLSSON (C) replik
          </note>
          <note>
            Anf. 112 FREDRIK MALM (L)
          </note>
          <note>
            Anf. 113 PAULA BIELER (SD) replik
          </note>
          <note>
            Anf. 114 FREDRIK MALM (L) replik
          </note>
          <note>
            Anf. 115 PAULA BIELER (SD) replik
          </note>
          <note>
            Anf. 116 FREDRIK MALM (L) replik
          </note>
          <note>
            Anf. 117 DÉSIRÉE PETHRUS (KD)
          </note>
          <note>
            Anf. 118 PAULA BIELER (SD) replik
          </note>
          <note>
            Anf. 119 DÉSIRÉE PETHRUS (KD) replik
          </note>
          <note>
            Anf. 120 PAULA BIELER (SD) replik
          </note>
          <note>
            Anf. 121 DÉSIRÉE PETHRUS (KD) replik
          </note>
          <note>
            Anf. 122 ANN-CHRISTIN AHLBERG (S)
          </note>
          <note>
            Anf. 123 PAULA BIELER (SD) replik
          </note>
          <note>
            Anf. 124 ANN-CHRISTIN AHLBERG (S) replik
          </note>
          <note>
            Anf. 125 PAULA BIELER (SD) replik
          </note>
          <note>
            Anf. 126 ANN-CHRISTIN AHLBERG (S) replik
          </note>
          <note>
            Anf. 127 DÉSIRÉE PETHRUS (KD) replik
          </note>
          <note>
            Anf. 128 ANN-CHRISTIN AHLBERG (S) replik
          </note>
          <note>
            Anf. 129 DÉSIRÉE PETHRUS (KD) replik
          </note>
          <note>
            Anf. 130 ANN-CHRISTIN AHLBERG (S) replik
          </note>
          <note>
            Anf. 131 JANINE ALM ERICSON (MP)
          </note>
          <note>
            Anf. 132 CHRISTINA HÖJ LARSEN (V)
          </note>
          <note>
            Anf. 133 ERIK ANDERSSON (M) replik
          </note>
          <note>
            Anf. 134 CHRISTINA HÖJ LARSEN (V) replik
          </note>
          <note>
            Anf. 135 ERIK ANDERSSON (M) replik
          </note>
          <note>
            Anf. 136 CHRISTINA HÖJ LARSEN (V) replik
          </note>
          <note>
            Anf. 137 CHRISTIAN HOLM BARENFELD (M)
          </note>
          <note>
            Anf. 138 PAULA BIELER (SD) replik
          </note>
          <note>
            Anf. 139 CHRISTIAN HOLM BARENFELD (M) replik
          </note>
          <note>
            Anf. 140 PAULA BIELER (SD) replik
          </note>
          <note>
            Anf. 141 CHRISTIAN HOLM BARENFELD (M) replik
          </note>
          <note>
            Anf. 142 ANNELIE KARLSSON (S)
          </note>
          <note>
            Anf. 143 PAULA BIELER (SD) replik
          </note>
          <note>
            Anf. 144 ANNELIE KARLSSON (S) replik
          </note>
          <note>
            Anf. 145 PAULA BIELER (SD) replik
          </note>
          <note>
            Anf. 146 ANNELIE KARLSSON (S) replik
          </note>
          <note>
            Anf. 147 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 148 CHRISTIAN HOLM BARENFELD (M) replik
          </note>
          <note>
            Anf. 149 Arbetsmarknads- och etableringsminister YLVA JOHANSSON
            (S) replik
          </note>
          <note>
            Anf. 150 CHRISTIAN HOLM BARENFELD (M) replik
          </note>
          <note>
            Anf. 151 Arbetsmarknads- och etableringsminister YLVA JOHANSSON
            (S) replik
          </note>
          <note>
            Anf. 152 ERIK ANDERSSON (M) replik
          </note>
          <note>
            Anf. 153 Arbetsmarknads- och etableringsminister YLVA JOHANSSON
            (S) replik
          </note>
          <note>
            Anf. 154 ERIK ANDERSSON (M) replik
          </note>
          <note>
            Anf. 155 Arbetsmarknads- och etableringsminister YLVA JOHANSSON
            (S) replik
          </note>
          <note>
            Anf. 156 ANNIKA QARLSSON (C) replik
          </note>
          <note>
            Anf. 157 Arbetsmarknads- och etableringsminister YLVA JOHANSSON
            (S) replik
          </note>
          <note>
            Anf. 158 ANNIKA QARLSSON (C) replik
          </note>
          <note>
            Anf. 159 Arbetsmarknads- och etableringsminister YLVA JOHANSSON
            (S) replik
          </note>
          <note>
            Anf. 160 PAULA BIELER (SD) replik
          </note>
          <note>
            Anf. 161 Arbetsmarknads- och etableringsminister YLVA JOHANSSON
            (S) replik
          </note>
          <note>
            Anf. 162 PAULA BIELER (SD) replik
          </note>
          <note>
            Anf. 163 Arbetsmarknads- och etableringsminister YLVA JOHANSSON
            (S) replik
          </note>
          <note>
            Anf. 164 DÉSIRÉE PETHRUS (KD) replik
          </note>
          <note>
            Anf. 165 Arbetsmarknads- och etableringsminister YLVA JOHANSSON
            (S) replik
          </note>
          <note>
            Anf. 166 DÉSIRÉE PETHRUS (KD) replik
          </note>
          <note>
            Anf. 167 Arbetsmarknads- och etableringsminister YLVA JOHANSSON
            (S) replik
          </note>
          <note>
            (Beslut skulle fattas den 12 december.)
          </note>
          <note>
            § 9 Bordläggning
          </note>
          <note>
            § 10 Anmälan om interpellation
          </note>
          <note>
            § 11 Anmälan om frågor för skriftliga svar
          </note>
          <note>
            § 12 Anmälan om skriftliga svar på frågor
          </note>
          <note>
            § 13 Kammaren åtskildes kl. 18.33.
          </note>
          <note>
            Tryck: Elanders, Vällingby 2018
          </note>
        </div>
      </body>
    </text>
  </TEI>
</teiCorpus>
