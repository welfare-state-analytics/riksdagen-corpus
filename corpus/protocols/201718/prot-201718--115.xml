<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201718</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201718</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201718--115</head>
          <docDate when="2018-05-21">2018-05-21</docDate>
        </div>
      </front>
      <body>
        <div>
          <note>
            § 1 Aktuell debatt om rättsläget för personlig assistans
          </note>
          <note type="speaker">
            Anf. 1 EMMA HENRIKSSON (KD):
          </note>
          <u>
            <seg>
              Fru talman! Det är tredje gången som Kristdemokraterna har begärt
              att riksdagen, av aktuella och akuta skäl, ska hålla en aktuell
              debatt när det gäller de frågor som rör personlig assistans och
              LSS.
            </seg>
          </u>
          <u>
            <seg>
              Skälet är att vi under de år som nyligen har passerat, sedan
              hösten 2015, har sett att människor i vårt land – några av dem
              med de absolut mest omfattande behoven – får sitt stöd indraget
              och att föräldrar till barn som fötts under denna period och som
              har omfattande behov, i ett kaos av blandad glädje och sorg över
              att de fått detta barn, trodde att de kunde lita på samhällets
              stöd men har insett att det inte finns där. När de behövde det
              som bäst har stödet fallerat.
            </seg>
          </u>
          <u>
            <seg>
              Vi har under de senaste månaderna diskuterat och fått se hur
              rättsläget kring personlig assistans har belysts ännu mer. När
              vi i riksdagen har stiftat lagar är det sedan domstolar och myndigheter
              som ska pröva dem.
            </seg>
          </u>
          <u>
            <seg>
              Det som har hänt när det gäller just personlig assistans är att
              lagen har börjat tolkas annorlunda i efterhand – inte under de
              första åren, då rättsläget för en lagstiftning brukar stabiliseras,
              utan årtionden i efterhand. I vissa fall har en särskild dom från
              Högsta förvaltningsdomstolen börjat tolkas på ett nytt sätt av
              myndigheten tre år efter det att domen kom.
            </seg>
          </u>
          <u>
            <seg>
              I samband med att vi begärde denna debatt har den domstol som
              avkunnade domen sagt att den feltolkas, men fortfarande råder
              i dag osäkerhet kring dem som behöver beslut.
            </seg>
          </u>
          <note type="speaker">
            Anf. 2 Statsrådet LENA HALLENGREN (S):
          </note>
          <u>
            <seg>
              Fru talman! Tack, Kristdemokraterna, för att ni har begärt denna
              debatt i ett synnerligen viktigt ämne! Rubriken – rättsläget för
              personlig assistans – är i dag högst relevant.
            </seg>
          </u>
          <u>
            <seg>
              Från början skulle denna debatt handla om eventuella tilläggsdirektiv
              till den pågående LSS-utredningen. Debatten har nu bytt rubrik,
              men låt mig ändå ta tillfället i akt att säga hur glad jag är
              att jag för ett par veckor sedan kunde presentera nya direktiv.
              Det tidigare uppdraget att också lägga fram förslag på besparingar
              har nu strukits.
            </seg>
          </u>
          <u>
            <seg>
              Nu jobbar utredaren på, med fullt fokus på att skapa ett mer
              välfungerande LSS. Låt mig säga: Gunilla Malmborg har ett av Sveriges
              viktigaste uppdrag, nämligen att ge oss beslutsfattare underlag
              att fatta beslut som gör att LSS fungerar bättre och att fler
              människor kan känna trygghet i att de får det stöd de behöver.
            </seg>
          </u>
          <u>
            <seg>
              När jag för ett par veckor sedan mötte regeringens funktionshinderspo
              ­ litiska råd sa en av representanterna: LSS och assistans är
              inte hela funk ­ tionshinderspolitiken, men utan LSS och assistans
              fungerar inte resten.
            </seg>
          </u>
          <u>
            <seg>
              Så enkelt är det. Därför måste vi se till att LSS fungerar.
            </seg>
          </u>
          <u>
            <seg>
              Fru talman! LSS och personlig assistans är lagstiftning som skiljer
              sig från vad vi är vana vid i Sverige. Det är rättighetslagar.
              Ett domslut i Högsta förvaltningsdomstolen får direkt effekt på
              människors livsvillkor. Lagens karaktär kan därmed förändras utan
              att ett nytt politiskt beslut fattats, och detta påverkar människor.
            </seg>
          </u>
          <u>
            <seg>
              De senaste årens domar har gjort att många förlorat sin statliga
              assistans – en mycket direkt påverkan. Men det har också påverkat
              många andra som har personlig assistans eller andra LSS-insatser
              genom den oro det skapar, och känslan av att det stöd man har
              i dag kanske förändras efter nästa eller nästnästa dom har växt.
            </seg>
          </u>
          <u>
            <seg>
              Samtidigt går det inte att nog understryka vilken viktig lagstiftning
              LSS är. Trots problem med utformningen av LSS har den möjliggjort
              jämlika levnadsvillkor för många. Frigörelse och frihet är egentligen
              ovärderligt, och det är svårt att sätta ord på vad det betytt
              för alla som berörs och berörts genom åren.
            </seg>
          </u>
          <u>
            <seg>
              Jag pratade med Annette, vars dotter inte hade kunnat bo i samma
              kommun som hon om det inte varit för den assistans dottern får.
              Hon har försökt hitta en form av gruppbostad som skulle passa
              för hennes dotter, men just där hon bor finns ingen som passar
              de behov hennes barn har. Nu kan de bo kvar i sin kommun, tack
              vare det stöd som dottern får genom assistansen. Det är frihet.
              Det är trygghet.
            </seg>
          </u>
          <u>
            <seg>
              Jag pratade med Markus, som berättade hur de olika LSS-insatser
              hans barn får har skapat frihet för barnet och stöd för föräldrarna.
              Han berättade om hur han i början var benägen att tacka nej till
              stöd som fanns och som erbjöds eftersom han som förälder kände
              han att han ville klara vårdnaden om sitt barn själv. Men med
              tiden har han förstått hur viktigt stödet är för att livet ska
              funka för var och en och för att de alla ska få växa.
            </seg>
          </u>
          <u>
            <seg>
              Fru talman! Jag hade ett samtal med Birgitta om vad som funkar
              och vad som inte funkar i dag. Vi pratade om vad som är viktigast
              inför framtiden. Birgitta, som numera är pensionär och som var
              med både före LSS 1994 och därefter, sa med eftertryck: Det är
              frigörelse.
            </seg>
          </u>
          <u>
            <seg>
              LSS är ett löfte, ett löfte om att också den som föds med en
              funktionsnedsättning ska ha rätt till självständighet, till trygghet,
              till frigörelse. Det är ett löfte som jag värderar högt. Men jag
              är inte nöjd med hur lagen fungerar i dag. Jag är inte nöjd med
              att de domar som faller så kraftigt förändrar rättspraxis och
              människors livsvillkor och att detta sker utan att det finns något
              politiskt beslut bakom.
            </seg>
          </u>
          <u>
            <seg>
              Som politiker i ett land där vi är vana vid att lagstiftning
              får ta tid och utredas ordentligt är det otroligt frustrerande
              att se ett så viktigt välfärdssystem förändras så kraftigt och
              snabbt utan en föregående lagändring.
            </seg>
          </u>
          <u>
            <seg>
              Fru talman! Av alla de domar som kommit finns det åtminstone
              en som gjorde att många drog en lättnadens suck: den som sa att
              sondmatning kan ge rätt till assistans. Men i helgen kom rapporter
              om att familjer som fick nytt hopp efter denna dom nu fått hoppet
              grusat igen, fått avslag igen. Jag tror att vi alla har sett,
              hört, läst och tagit del av många berättelser. Med detta i åtanke
              måste vi som är politiker och arbetar med de här frågorna orka
              ta tag i lagen.
            </seg>
          </u>
          <u>
            <seg>
              Förra veckan träffade jag Fredrik, som har ett barn med stora
              behov av assistans. Det första han sa var att det är viktigt att
              vi gör en översyn av lagen så att vi kommer bort från det läge
              vi har i dag. Han beskrev, liksom många andra, hur dagens lag
              har skapat ett system som är en ständig kamp och ett ständigt
              slit för människor som framför allt behöver stöd. Därför måste
              vi förändra lagen så att den blir både tydligare och tryggare
              för den som behöver LSS och assistans.
            </seg>
          </u>
          <u>
            <seg>
              Den otydlighet som finns bäddar för det här. Jag vet att otydligheten
              hade en poäng när lagen tillkom – att ambitionen var att det inte
              skulle vara så styrt. Men det har skapat problem. Domar förändrar
              rättspraxis.
            </seg>
          </u>
          <u>
            <seg>
              Ett annat problem handlar om att vilket stöd man beviljas kan
              variera stort beroende på var man bor i landet. En kommun gör
              en bedömning, och en annan kommun gör en annan. Försäkringskassan
              gör olika bedömning ­ ar i landet.
            </seg>
          </u>
          <u>
            <seg>
              Jag hade varit minister i fyra dagar när jag träffade Nora Eklöv
              hemma i min hemstad Kalmar. Hon har personlig assistans i dag,
              men när hon ville flytta eftersom hon fått ett nytt jobb beviljades
              hon inte assistans i den nya kommunen. Det blev ingen flytt för
              Nora. Hennes berättelse är inte unik. Så här ser det ut.
            </seg>
          </u>
          <u>
            <seg>
              Fru talman! Jag har valt att inleda den här debatten med ett
              par exempel från några av de personer jag har mött. De berättar
              både varför LSS och assistans är viktigt och att det inte fungerar
              tillräckligt bra i dag. De övertygar mig om att vi behöver den
              översyn som nu görs. De berättar varför vi behöver en lag som
              är tydligare, tryggare och fungerar bättre – en lag som ger den
              frigörelse som Birgitta talade så varmt om.
            </seg>
          </u>
          <note type="speaker">
            Anf. 3 CAMILLA WALTERSSON GRÖNVALL (M):
          </note>
          <u>
            <seg>
              Fru talman! Ludwig är tre år, blind, extremt ljudkänslig och
              rullstolsburen. Han behöver medicin nio gånger om dygnet, och
              det måste föras protokoll över allt han äter, dricker och kissar.
              Han har en lillasyster på några månader. Precis som alla bebisar
              skriker hon ibland och har de behov som bebisar har, vilket innebär
              att mamma Amanda inte räcker till. Trots sonens behov har de fått
              nej till assistans. Men efter att tv har uppmärksammat Ludwig
              har familjen fått hjälp med en avlösare tre timmar om dagen. Men
              kommunen har inte råd att hjälpa till mer säger socialnämndens
              ordförande i Filipstad, vänsterpartisten Anders Nilsson. Om kommunen
              hjälper alla som förlorat sin assistans får de kanske stänga ett
              äldreboende i stället, säger Anders Nilsson, Vänsterpartiet. Ludwigs
              föräldrar kan inte förstå varför kommunen slipper följa lagen,
              och de funderar på om de kanske skulle ha flyttat om de hade vetat
              detta.
            </seg>
          </u>
          <u>
            <seg>
              Fru talman! Detta är naturligtvis helt oacceptabelt. Rättsosäkerheten
              är oacceptabel, och tryggheten runt ett barn ska inte stå och
              falla med var man är bosatt.
            </seg>
          </u>
          <u>
            <seg>
              Fru talman! Ingen som inte själv har ett barn som har behov av
              assistans eller som själv behöver det kan nog till fullo förstå
              hur det är. Ingen som inte själv har vakat natt efter natt, dag
              efter dag, kämpat med sondmatning, lyssnat till andningsljuden
              och ständigt läst av signalerna kan nog verkligen förstå hur oron
              ständigt finns där och hur den tär. Inte heller jag kan till fullo
              förstå det. Men varje gång jag möter människor som beskriver sin
              tuffa tillvaro har jag förstånd att uppskatta min egen tillvaro
              med friska barn.
            </seg>
          </u>
          <u>
            <seg>
              Jag blir berörd, jag blir arg och jag blir ledsen. Men dessa
              berättelser är inte bara oro, sorg och smärta. Det är också viktigt
              att lyfta fram och betona att dessa berättelser också präglas
              av så mycket hopp, av så mycket kärlek och av så mycket glädje.
            </seg>
          </u>
          <u>
            <seg>
              Fru talman! Regeringen har under denna mandatperiod orsakat så
              mycket lidande och otrygghet för dem som är allra svagast i samhället.
              Det har varit en svag och oförberedd hantering sedan dag ett.
              På ett otal punkter gör nu regeringen snabba lappkast för att
              försöka få människor att tro att det skulle löna sig att rösta
              för att denna regering ska sitta i fyra år till. Även när det
              gäller det område som dagens debatt handlar om – LSS och personlig
              assistans – sker en ändring, eller åtminstone en skenbar ändring.
            </seg>
          </u>
          <u>
            <seg>
              Frågan man ställer sig är: När kommer nästa förändring, och hur
              ska man våga lita på en regering som snabbt byter ståndpunkt när
              opinionssiffrorna dalar? Hur ska de människor som allra mest behöver
              samhällets skydd kunna lita på detta?
            </seg>
          </u>
          <u>
            <seg>
              Vi moderater vill säkerställa assistansreformens långsiktiga
              hållbarhet. Detta kräver bland annat en helhetssyn där man ser
              hela människan och inte enbart ett system. Den lagstiftning som
              ska tas fram framöver måste vara rättssäker, överblickbar och
              långsiktig. Vi moderater anser att lagar och regelverk rörande
              LSS-lagstiftningen och personlig assistans ska utformas så att
              de människor som behöver samhällets stöd allra mest ska få det,
              exempelvis funktionshindrade med rätt till personlig assistans.
              Därför, fru talman, är Moderaternas linje tydlig.
            </seg>
          </u>
          <u>
            <seg>
              För det första: Syftet med LSS och personlig assistans är att
              människor ska kunna leva självständiga liv. Det värnar vi. Assistansreformen
              är en djupt sympatisk och central frihetsreform. Den är vi stolta
              över att ha genomfört tillsammans i den borgerliga regeringen
              1994. Den ändrade rättspraxisen de senaste åren har skapat oro
              bland människor med funktionshinder och deras anhöriga, och vi
              tar del av denna oro och förstår den.
            </seg>
          </u>
          <u>
            <seg>
              För det andra: De senaste årens domar i Högsta förvaltningsdomstolen
              har skapat oro bland personer med funktionshinder och deras anhöriga.
              Regeringens beslut att frysa tvåårsomprövningarna var därmed bra
              och nödvändigt. Vi anser dock att det är viktigt att detta blir
              en temporär övergångslösning och att det tas fram en långsiktigt
              hållbar lösning framåt. Regeringens arbete i Socialdepartementet
              med att ta fram en långsiktig lösning som stärker personlig assistans
              och LSS-reformens legitimitet måste nu intensifieras. För det
              tredje: Högsta förvaltningsdomstolen lade nyligen fram en ny principiellt
              viktig dom. Denna dom kommer att påverka förutsättningarna för
              personlig assistans. Högsta förvaltningsdomstolen slår fast att
              sondmatning ska räknas som ett grundläggande behov och ska därmed
              ge rätt till personlig assistans. Domen är principiellt viktig.
              Den senaste tiden har flera barn som sondmatas blivit av med personlig
              assistans efter beslut från Försäkringskassan.
            </seg>
          </u>
          <u>
            <seg>
              Domen slår fast tre grundläggande saker. För det första slås
              fast hur man ska se på egenvård i förhållande till assistans utifrån
              LSS. Egenvård är i grunden en sjukvårdande insats rent rättsligt.
              För det andra klargör denna dom att förhållandet att någonting
              är egenvård inte diskvalificerar det från att ligga till grund
              för assistansersättning. För det tredje ska sondmatning jämställas
              med måltid, som således ska räknas som ett grundläggande behov
              i lagen om personlig assistans.
            </seg>
          </u>
          <note type="speaker">
            Anf. 4 CARINA STÅHL HERRSTEDT (SD):
          </note>
          <u>
            <seg>
              Fru talman! Jag måste få börja med att tacka Kristdemokraterna
              för initiativet till att debattera det aktuella rättsläget för
              personlig assistans.
            </seg>
          </u>
          <u>
            <seg>
              Hur står det egentligen till med rättsläget? Rättsosäkerheten
              är stor. Hade jag varit assistansberättigad hade jag varit rädd
              och orolig. Varje gång mitt ärende eventuellt av någon orsak behövde
              prövas igen skulle jag vara rädd för att det skulle kunna innebära
              att jag faktiskt blir utan den hjälp som jag har haft och som
              jag behöver, trots att mitt hjälpbehov kanske är precis detsamma
              eller till och med har blivit större.
            </seg>
          </u>
          <u>
            <seg>
              Det är inte okej att vi skrämmer och oroar människor på detta
              sätt, och det är inte okej att vi rycker bort den lilla trygga
              grund som de står på. Det går inte att bortse från människan bakom
              varje liten inskränkning, varje liten förändring eller varje liten
              tolkning i lagstiftningen som vi gör, för det finns alltid minst
              en individ som påverkas och blir drabbad.
            </seg>
          </u>
          <u>
            <seg>
              Fru talman! Jag ska återkomma till rättsläget, men först tänkte
              jag ge min syn på läget i stort. Att hålla sig strikt till ämnet
              är inte vårt utskotts starka sida, och jag tänkte passa på att
              sväva ut lite grann även i dag.
            </seg>
          </u>
          <u>
            <seg>
              Jag har sagt det tidigare, och jag säger det igen: Det är min
              bestämda uppfattning att det är regeringens signalpolitik som
              har lett till det kaos, den förvirring och den inhumana situation
              som faktiskt råder i dag. Jag säger inte att det nödvändigtvis
              är medvetet, men det är konsekvenserna av ett agerande med en
              rad uttalanden och en rad beslut som faktiskt har fattats. Man
              har talat och agerat på ett sätt som sänder tydliga signaler.
              Det handlar om regleringsbrevet till Försäkringskassan, det handlar
              om uttalanden om att dra ned på assistansersättningen och kostnaderna
              för personlig assistans och det handlar om direktiven i LSS-utredningen.
              Det finns ingen som kan sticka under stol med att detta sänder
              signaler och att någonting har hänt sedan hösten 2015, enligt
              mig tyvärr inte i rätt riktning. Det har skett en drastisk försämring
              och förändring. Det vet jag till hundra procent att folk ute i
              den bittra verkligheten håller med om. Det är faktiskt de som
              har blivit drabbade.
            </seg>
          </u>
          <u>
            <seg>
              När regeringen uttalar sig om att den är beredd att spara, när
              regeringen ger direktiv till LSS-utredningen om att spara på assistansen
              och inte komma med förslag som är kostnadsdrivande och när den
              ger direktiv till Försäkringskassan om att bryta utvecklingen
              när det gäller antalet timmar måste man vara bra naiv om man tror
              att det inte sänder signaler som kan få förödande konsekvenser
              och som faktiskt skapar en stor oro.
            </seg>
          </u>
          <u>
            <seg>
              Situationen har lett till nya tillämpningar och tolkningar av
              domar som man tidigare inte har tolkat, eller i varje fall inte
              har tillämpat. Nu, många år senare – i alla fall tre – efter de
              vägledande domarna börjar man tillämpa dem. Hur kan det kan komma
              sig? Hur kan det vara så att allt fler får färre timmar, eller
              kanske till och med helt indragen assistans? Hur kan det komma
              sig att allt fler nekas assistans när de ansöker om sådan?
            </seg>
          </u>
          <u>
            <seg>
              Vi får ständigt höra att ingen förändring har gjorts och att
              ingenting har ändrats. Likväl har vi en situation där runt 1 500
              har förlorat sin assistans och där cirka åtta av tio som söker
              får avslag. Någonting måste faktiskt ha föranlett detta.
            </seg>
          </u>
          <u>
            <seg>
              Varje gång som jag eller någon annan här påpekar att det är regeringens
              signalpolitik som är en stor bidragande orsak får vi veta att
              några sådana signaler aldrig h ar sänts. Det blir inte trovärdigt.
              Det är inte trovärdigt att från regeringens håll påstå att några
              signaler inte har skickats.
            </seg>
          </u>
          <u>
            <seg>
              Det är intressant, fru talman, att när en myndighet eller en
              utredare får i uppdrag att göra besparingar ska det enligt regeringen
              inte ses som att en tydlig signal sänds. Men om man gör tvärtom
              och tar bort krav på besparingar är det helt plötsligt en tydlig
              och viktig signal.
            </seg>
          </u>
          <u>
            <seg>
              När regeringen tog bort besparingskravet i LSS-utredningen skrev
              man följande: ” Vi tar bort kravet på besparingar och med det
              skickar vi en viktig signal till utredarens fortsatta arbet e
              . ” Då är det väl bra märkligt att förneka att tidigare besparingskrav
              skulle ha varit en tydlig signal, precis som vi i debatten har
              påtalat flera gånger.
            </seg>
          </u>
          <u>
            <seg>
              Politik handlar inte bara om att påverka och förändra utan framför
              allt om att ta ansvar. Försäkringskassan har på direkta order
              tvingats till mer restriktiva bedömningar som har lett till att
              människor som har mycket omfattande behov inte längre får det
              stöd de har rätt till. Löfven, Strandhäll och Regnér har velat
              sänka kostnaderna för både sjukförsäkring och personlig assistans,
              men när förslagen får konsekvenser och kraftig kritik sparkar
              man i stället generaldirektören. Det är inte att ta ansvar. Jag
              kallar det svagt att skylla ifrån sig i stället för att ta sitt
              ansvar och stå för sina beslut och försöka rätta till dem. Det
              är att ta ansvar. Det är tydlig signalpolitik som tyvärr har lett
              till att vi är där vi är i dag.
            </seg>
          </u>
          <u>
            <seg>
              Fru talman! Sverigedemokraterna lägger en halv miljard mer än
              reger ­ ingen i vår vårbudget på just det här området. Med det
              anser vi att reger ­ ingen bör ta initiativ till att återställa
              tillämpningen för alla som har spar ­ kats ut ur den statliga
              assistansersättningen och som har fått avslag under de senaste
              åren.
            </seg>
          </u>
          <note type="speaker">
            Anf. 5 JAN LINDHOLM (MP):
          </note>
          <u>
            <seg>
              Fru talman, åhörare, tittare och lyssnare! Den rödgröna feministiska
              regeringen arbetar systematiskt och målmedvetet för en långsiktigt
              hållbar välfärdspolitik. För oss miljöpartister är det en självklarhet
              att välfärden ska omfatta alla.
            </seg>
          </u>
          <u>
            <seg>
              Den här debatten har begärts med anledning av en dom i Högsta
              förvaltningsdomstolen om sondmatning. Bakgrunden är att Försäkringskassan
              sedan Högsta förvaltningsdomstolen s dom 2012 tolkat sondmatning
              som egenvård – en sjukvårdande insats – som inte berättigar till
              statlig assistansersättning. Och det har inneburit stora problem
              för många.
            </seg>
          </u>
          <u>
            <seg>
              När Kammarrätten i Göteborg, i december 2016 i mål nr 3208, valde
              att gå på motsatt linje uppstod ett tolkningsproblem och därmed
              ett osäkert rättsläge. Försäkringskassan begärde då att Högsta
              förvaltningsdomstolen skulle förtydliga vad som gällde. Det gjorde
              man genom att överklaga kammarrättens beslut. Den 13 april i år
              kom Högsta förvaltningsdomstolens nya domslut. Domstolen har denna
              gång kommit fram till att sondmatning ska räknas som hjälp med
              måltider, vilket innebär ett grundläggande behov och därmed ett
              behov som berättigar till statlig assistansersättning.
            </seg>
          </u>
          <u>
            <seg>
              Den nya tolkningen från Högsta förvaltningsdomstolen innebär
              självklart att många känner lättnad eftersom de på grund av den
              tidigare tolkningen nekats det stöd de behöver. Vi i Miljöpartiet
              utgår självklart från att Försäkringskassan nu ändrar sina bedömningar
              utifrån det nya rättsläget, som rimligen bör vara stabilt.
            </seg>
          </u>
          <u>
            <seg>
              I Sverige är det nämligen myndigheterna som tolkar och tillämpar
              de lagar riksdagen stiftar. Varken riksdag eller regering har
              den befogenheten. Riksdagen kan på olika sätt uttrycka sitt missnöje,
              och regeringen kan försöka lägga sig i myndigheternas arbete –
              även om det är rättsligt tvivelaktigt – genom att exempelvis byta
              ut en generaldirektör och skriva regleringsbrev.
            </seg>
          </u>
          <u>
            <seg>
              Politikens uppgift är egentligen att utvärdera myndigheternas
              tillämpning ute i samhället och sedan göra om lagarna om de tillämpas
              på ett sätt som medborgarna inte vill eller som politikerna inte
              hade avsett.
            </seg>
          </u>
          <u>
            <seg>
              För oss miljöpartister, som anser att intentionerna i lagen om
              stöd och service som antogs av riksdagen 1993 var mycket bra,
              är det naturligtvis stötande att de tolkningar som myndigheterna
              sedan dess har gjort har fjärmat tillämpningen så långt från det
              avsedda. Vi, liksom jag tror alla övriga partier, har sett den
              här besvärande utvecklingen över tid, och många av oss har ifrågasatt
              den.
            </seg>
          </u>
          <u>
            <seg>
              Det har även gjorts en hel del försök frå n politiken under de
              senaste 25 åren som lagen varit i kraft att ingripa för att säkerställa
              att de ursprung ­ liga intentionerna ska gälla. Politiken såg
              ganska tidigt att det var problem med lagstiftningen. Det handlade
              både om att personer med svåra funk ­ tions ­ variationer inte
              fick det stöd de rimligen borde ha fått och om att fullt friska
              personer lyckades lura handläggare och tillskansa sig mycket stora
              bidrag. Varje gång skandalerna slogs upp i medierna ifrågasattes
              lagen både av dem som ville förbättra lagen för dem med svåra
              funktionshinder så att de skulle kunna få stöd och av dem som
              helt enkelt såg lagen som dysfunk ­ tionell och ville ta bort
              den. LSS har verkligen varit mycket om ­ debatterad.
            </seg>
          </u>
          <u>
            <seg>
              Redan 2001, bara sju år efter det att lagen hade börjat tillämpas,
              tillsattes den första utredningen för att försöka rätta till bristerna
              i lagstiftningen. Jag har försökt gå igenom historiken för att
              bilda mig en uppfattning om hur många gånger LSS har utretts,
              men det är inte lätt att få en helt säker bild av det. Troligen
              handlar det om fler än fem utredningar som har tittat på lagen.
            </seg>
          </u>
          <u>
            <seg>
              En säkrare bild av utvecklingen får man om man tittar på själva
              lagtexten och noterna för när delar av lagen har förändrats. Då
              ser man att under de snart 25 år som lagen har varit i bruk har
              det skett ändringar i själva lagtexten under 14 av dessa 25 år.
            </seg>
          </u>
          <u>
            <seg>
              Jag tror att vi måste ha den här bakgrunden med oss för att förstå
              att LSS troligen var en ovanligt otydlig lag som gav tillämpande
              myndigheter alltför vida och oklara ramar att tolka. Därför har
              vi fått många av de problem som kantat lagens historia.
            </seg>
          </u>
          <u>
            <seg>
              Alliansregeringen hade åtta år på sig och genomförde två utredningar
              men lyckades inte förtydliga eller säkerställa lagstiftarens ursprungliga
              inten t ioner. Den nuvarande regeringen har på sina snart fyra
              år inte heller lyckats med uppdraget. Den utredning som den nuvarande
              regeringen tillsatte 2016 har emellertid ett uppdrag som, när
              det redovisas, kanske gör det möjligt att äntligen göra den modernisering
              och uppdatering av lagen som vi alla vet är nödvändig.
            </seg>
          </u>
          <u>
            <seg>
              Att det så kallade sparkravet nu har tagits bort gör det kanske
              enklare både för utredaren att fullgöra sitt arbete och för politiken
              att hitta en bred överenskommelse om hur man kan säkerställa att
              personer med svåra funktionshinder ska kunna leva ett fullvärdigt
              liv som alla andra.
            </seg>
          </u>
          <note type="speaker">
            Anf. 6 PER LODENIUS (C):
          </note>
          <u>
            <seg>
              Fru talman!
            </seg>
          </u>
          <u>
            <seg>
              Som vattendroppar som möts kind emot kind innan de flyter ihop
              och samtalar genom de olika unika kroppsspråk som signalerar mellan
              hjärtans slag och framkallar ett lika värdes flow av glädje
            </seg>
          </u>
          <u>
            <seg>
              Med den här dikten av Lena Eldståhl inledde jag den aktuella
              debatten om assistansen som hölls här i riksdagen för ett och
              ett halvt år sedan, närmare bestämt den 28 oktober 2016.
            </seg>
          </u>
          <u>
            <seg>
              Lena, som skrivit dikten, har själv behov av assistans och då,
              för ett och ett halvt år sedan, märkte hon tydligt hur det blev
              svårare och hårdare i bedömningarna av tilldelningen av hennes
              assistanstimmar. Då, för ett och ett halvt år sedan, fanns det
              en stor oro över att hon skulle behöva dra ned på att arbeta och
              på sina fritidsaktiviteter. Det var en oro som nu har infriats.
            </seg>
          </u>
          <u>
            <seg>
              Lena hade vid det tillfället, för ett och ett halvt år sedan,
              precis fått besked om att hennes assistanstimmar kraftigt skulle
              minskas. Och hon får än i dag slåss för varenda assistanstimme.
              Hon orkar inte längre vara aktiv på samma sätt som tidigare. Kraften
              går i stället åt till att överklaga och till att ta fram underlag
              och bevis om hennes behov. Och kraften går också åt till oron
              över ekonomin, oron över att det inte längre går ihop då man inte
              längre kan arbeta och samtidigt måste betala för delar av stödet
              ur egen ficka. Inte minst går kraften till oron över att över
              huvud taget överleva utan den hjälp som hon behöver men inte längre
              får.
            </seg>
          </u>
          <u>
            <seg>
              Kommer det att finnas en hjälp där när jag behöver den för mitt
              eget liv? Det är detta debatten måste handla om. Den måste handla
              om varje individ som genom det rättsläge vi i dag ser inom assistansen
              hamnar utanför samhället och om varje individ som i stället för
              att använda sin kraft och ork till ett arbete och en aktiv fritid
              måste använda den till att överklaga och bevisa sina behov. Debatten
              måste handla om varje individs oro och rädsla.
            </seg>
          </u>
          <u>
            <seg>
              Vart tog grundintentionerna i assistanslagstiftningen vägen?
              Vad hände med intentionen att dessa människor ska kunna leva som
              andra? Hur kunde regeringen med Socialdemokraterna och Miljöpartiet
              hamna så fel?
            </seg>
          </u>
          <u>
            <seg>
              Fru talman! Centerpartiet värnar grundintentionerna i assistanslagstiftningen.
              Centerpartiet värnar individens valfrihet. För Centerpartiet är
              möjlighet till jobb och utbildning viktiga delar för att kunna
              vara delaktig och aktivt delta i vårt samhälle.
            </seg>
          </u>
          <u>
            <seg>
              En förutsättning för valfrihet är att man själv kan styra över
              sitt stöd och sin assistans – att man till exempel fritt kan välja
              utförare. Att vara delaktig är viktigt för individens utveckling,
              och det är viktigt för vårt samhälles utveckling. Vi har inte
              råd att ställa individer utanför.
            </seg>
          </u>
          <u>
            <seg>
              Men för att kunna vara delaktig behöver man också ha förutsättningarna
              för detta. Därför genomförde den borgerliga regeringen på 90-talet
              LSS-lagen och lagen om personlig assistans. Assistans är ju enligt
              lagen personligt utformat stöd åt den som på grund av stora och
              varaktiga funk ­ tionshinder behöver hjälp med sådant som personlig
              hygien, måltider, att klä sig och att kommunicera med andra. Dessa
              är basala behov för att i nästa steg kunna vara delaktig och aktiv
              i samhället.
            </seg>
          </u>
          <u>
            <seg>
              Att regeringen genom exempelvis regleringsbrev och utredningsdirektiv
              har utmanat grundintentionerna med den personliga assistansen
              är helt uppenbart. Till exempel har antalet personer som får statlig
              assistansersättning tydligt minskat sedan 2015, trots att all
              statistik säger att det borde ha varit fler som beviljats den
              statliga assistansersättningen.
            </seg>
          </u>
          <u>
            <seg>
              Bifallsfrekvensen för nyansökningar låg under flera år stabilt
              omkring 40 procent. År 2016 halverades dock denna frekvens till
              runt 20 procent, och statistiken från inledningen av 2017 visar
              på en fortsatt ökning av avslagen på nyansökningar.
            </seg>
          </u>
          <u>
            <seg>
              Det handlar alltså om ett ökat antal personer, individer och
              människor som inte får personlig assistans beviljad eller som
              har blivit av med sin assistans eller, som Lena, fått den kraftigt
              sänkt. Att detta påverkar möjligheten att kunna leva som andra
              är uppenbart. Livsförutsättningarna och möjligheten till ett aktivt
              liv, om det så handlar om jobb eller fritid, påverkas självklart.
            </seg>
          </u>
          <u>
            <seg>
              Men, fru talman, detta är som sagt inte bara siffror i en tabell.
              Det är inte bara statistik. Det handlar om individer – om personer
              som kanske genom en olycka eller sjukdom fått sina förutsättningar
              kraftigt försämra ­ de eller förändrade. Det handlar om personer
              som inte får det stöd och den hjälp som de är i behov av, som
              en direkt följd av regeringens politik under denna mandatperiod.
              Det är en kombination av passivitet – det vill säga att regeringen
              har valt att inte i tid lägga fram förslag i ett läge då domstolar
              och myndigheter fattar beslut som vi anser strider mot intentionerna
              i LSS – och en lång rad konkreta beslut som slår direkt mot assistanssystemet.
              Var finns tron på människan och allas lika värde?
            </seg>
          </u>
          <u>
            <seg>
              Fru talman! Från Centerpartiets sida är vi tydliga med att intentionerna
              i lagen måste återupprättas. Syftet med den personliga assistansen
              och LSS-lagen är ju att ge ett kontinuerligt och sammanhållet
              stöd, så att personer med funktionsnedsättning har möjlighet att
              såväl ha en fungerande vardag i det egna hemmet som att delta
              i samhällslivet, ägna sig åt fritidsaktiviteter och ha ett arbete
              eller studera.
            </seg>
          </u>
          <u>
            <seg>
              För oss i Centerpartiet är det helt grundläggande att lagstiftningen
              och tillämpningen av lagen lever upp till detta. Därför är nu
              vår viktigaste uppgift att återupprätta grundintentionerna med
              den personliga assistansen.
            </seg>
          </u>
          <note type="speaker">
            Anf. 7 MAJ KARLSSON (V):
          </note>
          <u>
            <seg>
              Fru talman! I nästan fyra år har vi drivit en kamp mot regeringen
              som jag aldrig i min vildaste fantasi hade kunnat tro att vi skulle
              behöva driva. Aldrig hade jag kunnat ana att en rödgrön regering
              skulle bli ansvarig för att vi i dag står med en LSS-reform som
              nästan helt saknar funktionsduglighet. Inte för en sekund hade
              jag kunnat tro att den hårdaste striden vi skulle ha skulle bli
              den om min och din rätt att leva våra liv som fria individer med
              självbestämmande och rätt till delaktighet.
            </seg>
          </u>
          <u>
            <seg>
              Om det inte hade varit för funktionshinderrörelsens enträgna
              kamp hade en av vår tids största frihetsreformer i dag varit helt
              skjuten i sank. Trots att denna mandatperiod kantats av motgång
              efter motgång har de inte för en sekund givit upp kampen för LSS.
              Trots att deras liv helt rasat samman har dessa människor använt
              sitt mod och sina krafter för att inte låta det undgå någon vad
              regeringens politik har kostat. De har tvingats att delge oss
              sina mest privata angelägenheter för att vi verkligen ska se vad
              som sker. Med sig själva som levande exempel har de tvingats att
              visa vad var och en av oss kan komma att förlora, allt för att
              vi ska få behålla våra rättigheter.
            </seg>
          </u>
          <u>
            <seg>
              Jag är därför väldigt stolt över att vi tillsammans med funktionshindersrörelsen
              har gjort skillnad. När regeringen gav Försäkringskassan i uppdrag
              att minska antalet timmar fick vi tillsammans regeringen att backa.
              När regeringen tyckte att schablonen var tillräckligt hög fick
              vi dem att tänka om. När den senaste domen om tilläggstid föll
              var vi med och tryckte på för att få dem att ändra lagen, och
              vi har tillsammans sett till att regeringen tagit bort besparingskravet
              i LSS-utredningen.
            </seg>
          </u>
          <u>
            <seg>
              Varje gång som denna eller den förra regeringen försökt att få
              frågan om assistans att handla om fusk och kriminalitet har vi
              synliggjort den fruktansvärda strategin att genom att undergräva
              en reforms legitimitet göra det möjligt att slå sönder bärande
              fundament i vår välfärd. Med stenhård kamp har vi puttat regeringen
              åt rätt håll, fått dem att göra om och göra rätt och fått regeringen
              att visa att de kan om de verkligen vill.
            </seg>
          </u>
          <u>
            <seg>
              Men dessvärre, fru talman, vill inte regeringen ta det enda beslut
              som krävs för att verkligen säkra LSS. Vår tio år långa strid
              för att få en lagändring har inte givit resultat. Att ändra lagen
              är nämligen ett beslut som faktiskt skulle kosta.
            </seg>
          </u>
          <u>
            <seg>
              Sanningen är att inte en enda av de förändringar som regeringen
              gjort har haft någon som helst betydelse för de tusentals människor
              som drabbats av deras politik. Inte en enda av de punkter som
              regeringen har backat på hjälper de över 1 000 personer som har
              fått sina liv fullständigt sönderslagna under denna mandatperiod.
              Regeringen hade ett mål: att kostnader ­ na för assistansen skulle
              minska. Detta mål var viktigare för dem än vår rätt till vårt
              liv.
            </seg>
          </u>
          <u>
            <seg>
              Det råder inga tvivel om att den främs ta anledningen till att
              bara 11 procent i dag blir beviljade assistans är den allt hårdare
              rättstillämpningen. Detta har vi under tio års tid pekat på, och
              vi har krävt att lagen just därför måste ändras. Men två regeringar
              i rad har i stället stått med armarna i kors och tittat på när
              en av vår tids största frihetsreformer har förlorat sin grundintention.
              Med öppna ögon har de sett på när människor har förlorat sina
              grundläggande rättigheter.
            </seg>
          </u>
          <u>
            <seg>
              Inte en gång har vi sagt att regeringen ska styra våra domstolar.
              Det vi kräver är att regeringen ska stå upp för det beslut vi
              har fattat i Sveriges riksdag: att vi ska ha en lag som ger oss
              alla rätt att leva våra liv med självbestämmande och med rätt
              att delta i samhället. Vi ska ha en lag där människors rättigheter
              och behov ska styra. Det är ett demokratiskt fattat beslut som
              nu inte respekteras, eftersom regeringen vägrar att ändra lagen
              efter alla de domar som fallit.
            </seg>
          </u>
          <u>
            <seg>
              Fru talman! För oss i Vänsterpartiet är vårt välfärdskontrakt
              heligt. För oss är det en självklarhet att om Emmas barn skulle
              födas med en funk ­ tionsnedsättning ska vi gemensamt garantera
              att hen ska kunna växa upp till en fri medborgare. Om Mikaels
              kärlek blir sjuk ska vi se till att hen ska kunna arbeta, studera
              och ta hand om sin familj. Och om jag skulle råka ut för en olycka
              ska ni se till att jag fortfarande kan gå ut och dansa.
            </seg>
          </u>
          <u>
            <seg>
              LSS-reformen är ett löfte som vi i Sveriges riksdag har givit
              varandra om att det inte är vår funktionalitet som ska vara avgörande
              för om vi ska få vara fullvärdiga och fria medborgare. Den är
              ett löfte om att vi , oavsett vad livet bjuder, ska känna oss
              trygga med att vi ska få våra behov tillgodosedda och att vi ska
              ha rätten att leva våra liv.
            </seg>
          </u>
          <u>
            <seg>
              Det är ett löfte som vi kommer att slåss för. Regeringen kan
              vara säker på att frågan om en lagändring kommer att vara med
              oss under hela valrörelsen, men vi kommer inte att sluta där.
              Ni kan lita på att detta är en fråga som kommer att följa med
              direkt efter valet och där vi med alla tillgängliga medel kommer
              att pressa nästa regering till att säkra LSS.
            </seg>
          </u>
          <note type="speaker">
            Anf. 8 BENGT ELIASSON (L):
          </note>
          <u>
            <seg>
              Fru talman! Tack till Kristdemokraterna, som har påkallat denn
              a ytterst viktiga debatt!
            </seg>
          </u>
          <u>
            <seg>
              Fru talman! Den som har behov av assistans ska ha rätt till assistans.
              Detta är ett ordagrant citat av statsrådet Lena Hallengren. Det
              är ett klart uttalande, som statsrådet Hallengren ärvt av det
              förra statsrådet Åsa Regnér och som också hon använde väldigt
              flitigt. Vi har hört det ständigt upprepat sedan hösten 2015.
            </seg>
          </u>
          <u>
            <seg>
              Men, fru talman, sanningen är ju att det pågår en tyst katastrof
              i Sverige. Människor med stora funktionsnedsättningar ställs dagligen
              utanför på grund av den socialdemokratiskt ledda regeringens helt
              omänskliga passivitet och politiska signaler till sina myndigheter.
            </seg>
          </u>
          <u>
            <seg>
              Fru talman! Ett samhälles värdighet mäts i hur vi tar hand om
              de allra mest utsatta. Det är det som är välfärdssamhällets yttersta
              spets, det som det faktiskt handlar om.
            </seg>
          </u>
          <u>
            <seg>
              Det som pågår är inte enbart ett tillkortakommande för systemen
              i välfärdslandet Sverige. Det är ett svek mot dem som behöver
              välfärden allra mest för sin frihet, för sin delaktighet och ytterst
              för tillgången till sina egna liv. Och låt oss inte glömma bort
              att det är statens myndighet och regeringens ansvar.
            </seg>
          </u>
          <u>
            <seg>
              Min första fråga till ansvarigt statsråd är: Vad säger du egentligen,
              mer än det du sa i inledningsanförandet, till lilla Selma och
              hennes hårt prövade familj som, trots den nya domen som nu uttolkats,
              trots överslätande uttal ­ anden och löften av statsrådet, har
              blivit av med sin livsviktiga assistans enligt Försäkringskassans
              beslut? Vad säger ministern till lilla Wendela i Habo, till Eleonora
              i Malmö och till alla de andra barnen som förvägras sin rätt till
              hjälp med andning, matning eller tillsyn vid sina epileptiska
              anfall?
            </seg>
          </u>
          <u>
            <seg>
              Fru talman! Den 1 januari 2015 hade 16 124 personer insatsen
              personlig assistans. Tre år senare, i april 2018, var det 14 638
              personer – en differens på 1 486 personer. Det är något alldeles
              unikt när det gäller den här lagens utveckling. Aldrig förr har
              antalet minskat så mycket och så drastiskt fort. Om andelen av
              befolkningen dessutom skulle ha varit densamma som 2014/15 skulle
              antalet personer som har insatser i dag vara ungefär 17 200, eftersom
              vi också har en befolkningsökning.
            </seg>
          </u>
          <u>
            <seg>
              Fru talman! Vi liberaler står i ord och handling upp för den
              största av frihetsreformer i vår tid. I dag monterar den rödgröna
              regeringen ned friheten i snabb takt av kostnadsskäl och med ideologiska
              förtecken. Vi motsätter oss självklart besparingen på dem som
              behöver samhällets stöd mest. Vi lägger därför 1,5 miljarder mer
              än regeringen per år på dessa människor för deras mänskliga rättigheter,
              deras frihet och möjlighet till delaktighet för att nå tillbaka
              till den nivå som var före katastrofens inledning. Vi lägger totalt
              6 miljarder i vårt budgetförslag.
            </seg>
          </u>
          <u>
            <seg>
              Fru talman! Tiden för partiers vackra tal är förbi. Det måste
              till skarpa politiska förslag, och det måste till pengar. Det
              handlar om trovärdighet, och det handlar faktiskt om människors
              liv.
            </seg>
          </u>
          <u>
            <seg>
              Regeringen har inte ändrat lagstiftningen , enligt statsministern
              och enligt ansvarigt statsråd. Det är sant, men man kan inte krypa
              undan ansvaret för att förändringarna har skett utifrån ett antal
              domar som har tolkats av Försäkringskassan, det vill säga statens
              egen myndighet som man har tillsynsansvar över. Detta har gett
              omedelbar effekt rakt in i människors vardag, i många fall en
              mycket dramatisk effekt.
            </seg>
          </u>
          <u>
            <seg>
              Fråga två från mig blir hur regeringen ser på att det inte är
              domarna som har förändrat verkligheten för människorna utan myndigheten
              Försäkringskassans tolkning av domarna – något som senast i går
              kväll blev övertydligt i SVT:s nyhetsrapportering. Regeringens
              egen myndighet fortsätter att göra sina tolkningar av våra högsta
              juridiska instansers utslag – tolkningar som domstolens egna företrädare
              inte känner igen. Detta är något som de inte vill vidgå att de
              har fattat beslut om.
            </seg>
          </u>
          <u>
            <seg>
              Fru talman! Det är uppenbart att regeringen har haft väldigt
              svårt att hantera de här frågorna. Jag är väldigt rädd för att
              man nu försöker städa bort dem från valrörelsen med ett och annat
              dimridåbeslut.
            </seg>
          </u>
          <note type="speaker">
            Anf. 9 EMMA HENRIKSSON (KD):
          </note>
          <u>
            <seg>
              Fru talman! I en samhällsgemenskap bär vi varandras bördor. Problemet
              är att det offentliga nu har släppt taget. Kvar står de anhöriga
              som inte annat kan än att försöka bära bördorna. Men många av
              dem dignar under det ok som det innebär att inte få den hjälp
              av samhället som man kan förvänta sig.
            </seg>
          </u>
          <u>
            <seg>
              Assistansersättning handlar om alla dem med omfattande behov
              som inte har anhöriga eller har anhöriga som inte orkar bära bördan,
              som har sett sin tillvaro förändras från att leva sitt liv till
              att bara överleva.
            </seg>
          </u>
          <u>
            <seg>
              Jag har, precis som statsrådet Hallengren, träffat många av dem
              som fortfarande har sin personliga assistans. Många är rädda för
              att också de ska drabbas och bli av med sina insatser. Jag har
              också hört dem vittna om vilken enorm betydelse insatsen har,
              vilken skillnad det gör i livet att få kunna vara delaktig – det
              som är hela syftet med hela LSS-lagstiftningen. Och det gäller
              såklart också de andra insatserna inom LSS, där var och en kan
              ha mycket stor betydelse för de enskilda. Men det är en rättighetslag
              där vi måste värna rättigheterna.
            </seg>
          </u>
          <u>
            <seg>
              Rättigheterna är inte någonting som är skrivet i guld och som
              inte går att förändra. Rättigheterna är det som har urholkats.
              Vill vi, som Kristdemokraterna vill, återupprätta och försvara
              assistansen måste vi ändra lagen. Om vi inte ändrar lagen kan
              den inte återupprättas. Därför är jag extra bekymrad av att regeringen
              ger sken av att det är detta som vi är på väg att göra.
            </seg>
          </u>
          <u>
            <seg>
              Inte bara de första fruktansvärt negativa direktiven till utredningen
              gick ut på att göra besparingar på just assistansersättningen,
              utan i det tilläggsdirektiv som regeringen kom med skriftligt
              den 3 maj finns denna nyckelmening: Förslagen ska sammantaget
              inte leda till att behovet av an ­ slagna medel ökar jämfört med
              dagens nivå.
            </seg>
          </u>
          <u>
            <seg>
              Låt oss då backa tillbaka till 2015. Om man menar att det här
              är en utveckling som har pågått i decennier och att det inte har
              blivit någon skillnad kan man ju läsa vad Socialstyrelsen skrev
              för bara några veckor sedan: Från och med 2015 har antalet indragningar
              av beslut om statlig assistans ökat kraftigt.
            </seg>
          </u>
          <u>
            <seg>
              Det har alltså hänt något sedan 2015. Går man tillbaka och jämför
              bud ­ getprognoser och siffror ser man att det har skett besparingar.
              Sedan reger ­ ingen i oktober 2015 började tala om att man var
              beredd att göra bespa ­ ringar på assistans har besparingarna
              börjat. Utfallet blev 200 miljoner lägre än vad man hade förväntat
              sig bara mellan oktober 2015 och januari 2016. År 2016 blev besparingen
              4,4 miljarder och 2017 3,8 miljarder. År 2018 beräknas den bli
              3,5 miljarder, 2019 3,6 miljarder och 2020 3,9 mil ­ jarder –
              alltså en besparing på nästan 4 miljarder per år. Den nya lägre
              nivån säger regeringens nya direktiv att man inte ska frångå.
            </seg>
          </u>
          <u>
            <seg>
              Då är frågan: Är dagens nivå rimlig, som innebär att den som
              inte kan andas inte kan vara säker på att det är ett grundläggande
              behov som man kan förvänta sig att vi tar ett gemensamt ansvar
              för att tillgodose så att vi fördelar bördan? Är man nöjd med
              dagens nivå?
            </seg>
          </u>
          <u>
            <seg>
              Regeringen säger: Förslagen ska sammantaget inte leda till att
              behoven av anslagna medel ökar jämfört med dagens nivå.
            </seg>
          </u>
          <u>
            <seg>
              Dagens nivå har ju inneburit att tusentals människor färre än
              förväntat har rätt till statlig assistans, och även om rättsutvecklingen
              har handlat om statlig assistansersättning har detta spillt över
              på alla andra LSS-insatser.
            </seg>
          </u>
          <u>
            <seg>
              Det som också är bekymmersamt inom rättsläget är att det i dag
              är olika. Den som fick sitt beslut omprövat har ett sämre rättsläge
              än den som inte hann få det. I dag kan man inte räkna med att
              man har samma rättigheter trots att man har samma situation. Föräldrar
              till de barn som föddes efter 2015 får ta större ansvar än andra.
              De som är beroende av kommunal assistans har ingen hjälp av att
              det i dag fanns ett tillfälligt stopp.
            </seg>
          </u>
          <u>
            <seg>
              Jag vill veta av regeringen: Vad vill ni göra? Är ni nöjda med
              dagens nivå? Varför har ni annars sagt i det nya direktivet att
              det är den nivån som ska gälla?
            </seg>
          </u>
          <note type="speaker">
            Anf. 10 Statsrådet LENA HALLENGREN (S):
          </note>
          <u>
            <seg>
              Fru talman! Debattformen är ju sådan att jag har fyra minuter
              på mig att försöka svara på alla inlägg och frågor. Jag ska göra
              mitt bästa, men hinner säkert inte med allt.
            </seg>
          </u>
          <u>
            <seg>
              Jag inser att riksdagens talarstol inte är den bästa platsen
              för dialog och för att försöka begripa varandra fyra månader före
              ett val. Jag beklagar det, för jag tror att denna fråga behöver
              just gemensam dialog, samtal och förståelse. Det finns utan tvekan
              delade meningar, men jag tror att skillnaderna blir överdrivna
              i talarstolen och större än vad de egentligen är.
            </seg>
          </u>
          <u>
            <seg>
              Jag välkomnar Moderaternas besked om att vilja delta i att säkerställa
              assistansens långsiktighet, för det är precis det som det handlar
              om. Hade tidigare regeringar klarat av att göra en översyn av
              en komplicerad, omfattande och viktig lagstiftning hade vi kanske
              hela tiden kunnat göra mindre förändringar. Nu står vi i ett läge
              då vi komme r att behöva göra ganska mycket, tillsammans med den
              grupp som är här just nu eller andra , och det är viktigt.
            </seg>
          </u>
          <u>
            <seg>
              Sverigedemokraternas påståenden om att domslut och myndighetsutövning
              inte skulle utgå från lagstiftning förvånar mig. Det är dessutom
              instämmanden från flera partier här inne. Att regeringen skulle
              tolka domarna i stället för myndigheterna vore ovanligt, och jag
              tror inte att det är det som egentligen efterfrågas.
            </seg>
          </u>
          <u>
            <seg>
              Jag förstår dock att det finns en uppgivenhet. Jag kände den
              när jag var vice ordförande i socialutskottet under förra mandatperioden
              och vi kallade de ansvariga statsråden till utskottet och frågade
              vad som händer när vi har domar som påverkar. Det hade vi redan
              då, även om det har accelererat. Det fanns inga enkla svar, och
              jag beklagar att vi inte tillsatte en utredning redan då.
            </seg>
          </u>
          <u>
            <seg>
              Som jag sa i min inledning är den utredning som nu arbetar mycket
              viktig. Det är avgörande att utredaren kommer fram till en helhet
              som verkligen garanterar det som är lagens ursprungliga intention.
            </seg>
          </u>
          <u>
            <seg>
              Bengt Lindqvist, tidigare socialminister, tillsatte Handikapputredningen,
              och Bengt Westerberg, dåvarande Folkpartiet, lade fram LSS-lagstiftningen.
              Jag vill understryka att det var ett blocköverskridande arbete,
              och det är en del av det som vi också ska bära med oss i dag.
            </seg>
          </u>
          <u>
            <seg>
              Jag vill också vända mig mot att vem som får eller inte får statlig
              assistans skulle styras av tilldelade resurser. Då borde det vara
              en budgetfråga och ganska enkelt att lösa, Så är det inte. Att
              ta itu med frågan om att få en bättre fungerande lag är svårt,
              men det är också enda sättet att få en lag som är långsiktigt
              hållbar, skapar trygghet och ger möjligheter och delaktighet i
              samhället. Då krävs ett annat samtal om LSS och assistans än det
              vi har i dag.
            </seg>
          </u>
          <u>
            <seg>
              Vi måste komma bort från debatten om luftpengar och om att större
              anslag garanterar assistans åt dem som har förlorat den. Den bärande
              frågan är hur vi ska ändra lagstiftningen.
            </seg>
          </u>
          <u>
            <seg>
              De beslut som har fattats om tvåårsomprövningar, väntetid och
              beredskap som ska räknas in i grundläggande behov, informationsskyldighet
              från stat till kommun och den enskilde är viktiga förändringar
              som spelar stor roll.
            </seg>
          </u>
          <u>
            <seg>
              Jag ska också säga något kort om Kristdemokraternas Emma Henrikssons
              fråga om att det inte ska vara kostnadsdrivande från dagens nivå.
              Det är ett annat sätt att uttrycka att man inte har fria händer,
              vilket inga utredningar har. Vad LSS-insatserna sedan kommer att
              kosta får vi se. Det är inte budgeten utan lagstiftningen som
              styr vilka insatser som ges.
            </seg>
          </u>
          <note type="speaker">
            Anf. 11 CAMILLA WALTERSSON GRÖNVALL (M):
          </note>
          <u>
            <seg>
              Fru talman! Det är helt centralt att sträva efter långsiktighet
              och hållbarhet i assistansreformen. LSS-utredningen jobbar vidare
              i syfte att bland annat skapa en långsiktig och hållbar utveckling
              och för att insatserna inom LSS ska bli mer ändamålsenliga.
            </seg>
          </u>
          <u>
            <seg>
              Vi moderater anser att det är viktigt med ett helhetsgrepp och
              ett långsiktigt ansvarstagande, och det är bra att frågan utreds
              grundligt. Det handlar om att säkerställa rätten till ett liv
              för de allra svagaste. Låt oss därför gemensamt se till att säkra
              denna långsiktighet och hållbarhet för dem som verkligen behöver
              det som mest, för dem med behov av och rätt till personlig assistans.
            </seg>
          </u>
          <u>
            <seg>
              Fru talman! Det är också helt avgörande att fler människor kommer
              i arbete och att fler företag startar och växer sig starka för
              att ge långsiktiga och hållbara förutsättningar för en trygg och
              väl fungerande personlig assistans – och all annan välfärd i Sverige.
              Fler i arbete och fler starka företag stärker möjligheterna för
              att LSS och personlig assistans kan säkerställas långsiktigt.
            </seg>
          </u>
          <u>
            <seg>
              Fru talman! Allt fusk med bidrag och skatter är djupt problematiskt.
              Det är något vi satsar resurser på att bekämpa. Såväl inom LSS
              som i andra välfärdssystem behövs skarpare uppföljning och tillsyn.
              Det avsätter vi utökade resurser för i vår budget. Allt oupptäckt
              fusk är förlorade skattekronor och resurser som i stället kunde
              ha använts till att utveckla välfärden för alla med behov av assistans,
              vård och omsorg.
            </seg>
          </u>
          <u>
            <seg>
              Fru talman! Det är direkt stötande att mindre nogräknade personer
              skor sig på andras legitima behov av stöd och hjälp. Så kan det
              inte få fortsätta. Resurserna ska gå till dem som har rätt till
              samhällets gemensamma stöd. De som har personlig assistans ska
              få den hjälp de behöver och har rätt till. Inget annat duger.
              Samtidigt ska dessa stöd vara långsiktiga och hållbara. Ett ekonomiskt
              balanserat ansvarstagande är därför nödvändigt.
            </seg>
          </u>
          <u>
            <seg>
              Fru talman! I frågor och avgöranden som rör LSS och personlig
              assistans krävs gemensamma lösningar, helhetssyn och balanserade
              avvägningar som syftar till långsiktighet, överblickbarhet och
              hållbarhet för den enskilde i behov av personlig assistans. Detta
              gäller även för att kunna ge ökad trygghet och förutsebarhet för
              anhöriga, utförare av assistans och ansvariga huvudmän, stat och
              kommun. Rådande otrygghet och osäkerhet för de många drabbade
              är ovärdigt Sverige. Det vilar därför ett tungt ansvar på regeringen.
            </seg>
          </u>
          <u>
            <seg>
              Jag lovar att Moderaterna ska bidra till att gemensamt säkra
              långsiktighet och hållbarhet för dem som behöver det som mest,
              dem med behov av och rätt till personlig assistans.
            </seg>
          </u>
          <note type="speaker">
            Anf. 12 CARINA STÅHL HERRSTEDT (SD):
          </note>
          <u>
            <seg>
              Fru talman! Även om det är så som vissa här har påpekat , att
              man tidigare oc h löpande genom åren har behövt göra olika justeringar
              och förtydliganden , har det aldrig varit så här osäkert och turbulent.
              Trots att det under årens lopp vid flera tillfällen har gjorts
              utredningar och tillägg i lagen finns en viss problematik kvar.
              Problematiken består bland annat i en inkonsekvent rättstillämpning
              till följd av oklara rättsregler. Detta bidrar såklart till att
              rättssäkerheten inte kan garanteras.
            </seg>
          </u>
          <u>
            <seg>
              Det här påvisas tydligt i inte minst en dom från Högsta förvaltningsdomstolen
              2015. En kvinna som har haft personlig assistans i 15 års tid
              förlorar den plötsligt helt och hållet. Hon blir helt utan assistans
              efter att Högsta förvaltningsdomstolen gjorde en tolkning av lagen
              som radikalt förändrade innebörden i lagen, så som den var tänkt
              från första början.
            </seg>
          </u>
          <u>
            <seg>
              Jag skulle tro att det kommer att fortsätta råda osäkerhet vad
              gäller rättstillämpningen, inte minst för personer med psykiska
              funktionsnedsättningar.
            </seg>
          </u>
          <u>
            <seg>
              En annan dom som har tagits upp här handlar om huruvida sondmatning
              kan utgöra grund för personlig assistans. Det var fantastiskt
              bra och viktigt att den kom på plats, men den ställer saken lite
              på sin spets. Den innebär nämligen att den tolkning som har gjorts
              tidigare under de senaste åren i någon mening har stridit mot
              lagen. Nu har det sagts att lagen ska tolkas på ett visst sätt,
              och så har den inte tolkats förut. Jag känner mig därför trygg
              med att säga att man tidigare i viss mån har stridit mot lagen.
            </seg>
          </u>
          <u>
            <seg>
              Det finns personer som har drabbats hårt av beslut som har visat
              sig stå i strid med hur lagen var tänkt. Svaret på frågan hur
              det står till med rättstillämpningen är att det i vissa fall faktiskt
              ser väldigt illa ut.
            </seg>
          </u>
          <u>
            <seg>
              LSS är en rättighetslag. Därför måste rättstillämpningen kunna
              fungera. Förarbetena måste vara tydliga, och lagens intentioner
              måste vara väldigt tydliga. Vi står här i talarstolen och säger
              hela tiden att vi vill värna lagens intentioner, som de var från
              början. Det vill vi alla. Därför är det intressant och trevligt
              att höra från statsrådet att breda överenskommelser måste komma
              till. Jag förutsätter och hoppas att det kan bli så. Jag vet ju
              att vi alla vill dra åt samma håll. LSS är som sagt en rättighetslag.
              Därför känns det lite märkligt att vi ens ska behöva debattera
              frågor om huruvida vi tillämpar våra lagar på rätt sätt.
            </seg>
          </u>
          <u>
            <seg>
              Fru talman! Jag har under mina år i riksdagen lagt fram förslag
              om att utreda begreppet om grundläggande behov. Jag är absolut
              inte ensam om att vilja se över vad som gäller och vad som ingår.
              Jag har påtalat problemen med hur Försäkringskassan bedömer grundläggande
              behov. Med det har jag velat att regeringen ska utreda hur man
              kommer till rätta med problemen och utifrån det vidta åtgärder.
            </seg>
          </u>
          <u>
            <seg>
              För mig är det uppenbart att mycket ligger i frågan om vad som
              omfattas och hur vi ska se på grundläggande behov. Det blir smått
              bisarrt när vi här diskuterar huruvida sondmatning ska räknas
              som ett grundläggande behov eller att man diskuterar huruvida
              det är ett grundläggande behov att andas. Vi är väl alla överens
              om att det naturligtvis är så det borde vara.
            </seg>
          </u>
          <u>
            <seg>
              Det jag däremot inte kan förstå är regeringens ambition om hur
              det hela hänger ihop. Alla ska visserligen få den hjälp de behöver
              och har rätt till, men samtidigt får utredningen inte komma med
              förslag som ökar kostnaden.
            </seg>
          </u>
          <note type="speaker">
            Anf. 13 JAN LINDHOLM (MP):
          </note>
          <u>
            <seg>
              Fru talman! För Miljöpartiet var det helt självklart att det
              så kallade sparkravet i LSS-utredningen inte hade någon som helst
              koppling till ett ifrågasättande eller en begränsning av de rättigheter
              som lagen ursprungligen ansågs innebära för personer med funktionsvariationer.
              Syftet var det motsatta. Utredningens uppgift var och är fortsatt
              att säkerställa att LSS-lagens rättigheter inte urvattnas av den
              praxis som har utvecklats.
            </seg>
          </u>
          <u>
            <seg>
              Det så kallade sparkravet handlade dels om att förbättra lagen
              så att personer som inte omfattas av personkretsarna inte ska
              kunna tillskansa sig bidrag. Dels handlar det om det generella
              ekonomiska ansvaret som vi inom politiken alltid måste ha när
              vi hanterar skattebetalarnas pengar. För att en rättighet ska
              säkras långsiktigt gäller det att den tillgodoses inom ekonomiska
              ramar som medborgarna accepterar. En slösaktig tillämpning gynnar
              aldrig de brukare som har rätt till stöd och som ska ha det.
            </seg>
          </u>
          <u>
            <seg>
              Miljöpartiets ambition har aldrig varit att försämra för dem
              som har behov av assistans för att kunna leva ett liv så likt
              andras som möjligt. Tvärtom har vår oro för kritiken mot lagen
              motiverat oss att genom den utredning vi har varit med om att
              tillsätta försöka säkerställa att det ursprungliga syftet med
              lagen kan fortsätta att gälla.
            </seg>
          </u>
          <u>
            <seg>
              När vi diskuterar den här frågan måste vi vara väldigt ödmjuka
              inför den historik som LSS-lagstiftningen och dess tillämpning
              ger oss kunskap om. En rättighetslagstiftning som genererar stora
              och ganska osäkra kostnadsposter i statsbudgeten kräver nog den
              breda uppslutning i politiken som jag tror att alla var överens
              om 1993. Jag var ju själv inte med då. Att det varit svårt att
              hantera de problem som tillämpningen och vägledande domar har
              gett är kanske en signal om att politiken har varit osäker på
              om den breda uppslutningen verkligen finns i dag eller har funnits
              under resan. Ingen har vågat öppna Pandoras ask, som jag har hört
              någon uttrycka saken.
            </seg>
          </u>
          <u>
            <seg>
              Förhoppningsvis har alla de debatter vi i år har haft om assistansen
              skingrat denna osäkerhet. Det underlättar säkerligen att hitta
              ett brett stöd som en förnyad och bättre LSS-lagstiftning skulle
              vara betjänt av. Jag tror inte att någon vill se en framtid där
              politiker bråkar om vad avsikten med en ny lag var. Det kan i
              värsta fall leda till att vi kommer tillbaka till den situation
              vi nu befinner oss i.
            </seg>
          </u>
          <u>
            <seg>
              Myndigheter och domstolar har ett enklare jobb med tolkningen
              av de lagar vi stiftar om vi är så pass överens i grunden när
              det gäller värderingar att det inte krävs vaga formuleringar för
              att nå en stor uppslutning bakom lagen. För de personer som har
              ett långvarigt eller ett livslångt behov av assistans för att
              så mycket som möjligt kunna leva ett liv som alla andra är det
              viktigt att villkoren är förutsägbara och långsiktiga. Ett brett
              politiskt stöd för en ny lag borde därför vara väldigt eftersträvansvärt.
            </seg>
          </u>
          <u>
            <seg>
              Jag kommer själv inte att sitta i riksdagen under nästa mandatperiod
              men jag utgår från att en ny rödgrön regering kommer att presentera
              förslag till en förtydligad lagstiftning utifrån Utredningen om
              översyn av insatser enligt LSS och assistansersättningen.
            </seg>
          </u>
          <u>
            <seg>
              Miljöpartiets förhoppning är att detta arbete ska leda till att
              de osäkerheter som nu råder blir blott ett minne. Vi vill att
              de med behov av assistans därefter ska kunna känna sig trygga
              med att en sådan förbättring ger dem möjlighet att leva som alla
              andra. Då måste kanske även huvudmannaskapsfrågan lösas, fru talman.
            </seg>
          </u>
          <note type="speaker">
            Anf. 14 PER LODENIUS (C):
          </note>
          <u>
            <seg>
              Fru talman! Regeringen har lämnat förslag till förändringar.
              Det är förändringar som delvis kan ha lindrat vissa av effekterna.
              Centerpartiets vilja är dock att göra mer och snabbare än vad
              regeringen lyckats åstadkomma. Man kan säga att dessa förändringar
              och tillägg regeringen har gjort, som är långt ifrån tillräckliga
              för att leva upp till grundintentionerna med LSS och assistansen,
              är gjorda under galgen.
            </seg>
          </u>
          <u>
            <seg>
              Men det är knappast regeringen som har den tuffaste snaran om
              sin hals. Det är i stället de som har drabbats av minskad eller
              indragen assistans. Det handlar om dem som inte längre kan jobba,
              ha en aktiv fritid och leva ett så vanligt liv som möjligt när
              tillämpningen av lagen och den personliga assistansen inte ger
              det stöd man har behov av. Det är där snaran har dragits åt.
            </seg>
          </u>
          <u>
            <seg>
              De förändringar som har skett inom LSS-området och assistansen
              under de senaste åren är en direkt konsekvens av regeringens politik,
              som har haft som tydligt syfte att sänka kostnaderna för personlig
              assistans och LSS. Finansminister Magdalena Andersson sa redan
              hösten 2015 att vi måste dämpa kostnaderna inom assistansersättningen.
              Samma höst beordrade regeringen i sitt regleringsbrev att Försäkringskassan
              skulle bryta utvecklingen av antalet assistanstimmar. I samband
              med att LSS-utredningen tillsattes sa dåvarande ansvarig minister
              Åsa Regnér att det inte går att se på när kostnaderna för personlig
              assistans ökar. Direktivet till utredningen var också tydligt:
              Lägg förslag för att minska kostnaderna för assistans!
            </seg>
          </u>
          <u>
            <seg>
              Nu har visserligen regeringen kommit med ett tilläggsdirektiv
              till LSS-utredningen, där utredaren inte längre behöver föreslå
              besparingar inom assistansersättningen. Men besparingarna har
              ju redan börjat, precis som Emma Henriksson tog upp i sitt anförande.
            </seg>
          </u>
          <u>
            <seg>
              Ministern försökte förklara den text i tilläggsdirektivet som
              säger: ”Förslagen ska sammantaget inte leda till att behovet av
              anslagna medel ökar jämfört med dagens nivå.” Men efter en kraftig
              skärpning i bedömningen av grundläggande behov inom den personliga
              assistansen har ju redan många människor fått sin hjälp indragen,
              fru talman. Familjer har splittrats för att föräldrarna inte längre
              får hjälp med vård av sina barn hemma.
            </seg>
          </u>
          <u>
            <seg>
              Regeringen har efter omfattande kritik tillfälligt stoppat tvåårsomprövningarna.
              Men man har exempelvis inte lagt fram något förslag för att hindra
              konsekvenserna av den dom som anger att andning inte är ett grundläggande
              behov, trots att Centerpartiet och andra partier krävt detta.
              Domen får förödande konsekvenser för exempelvis de barn som är
              i behov av respirator i hemmet.
            </seg>
          </u>
          <u>
            <seg>
              Jag noterar att regeringen gärna vill skylla de problem som uppstått
              på domstolar och på Försäkringskassan, i stället för att själv
              ta ansvar för den situation som uppstått. Men sanningen är att
              regeringen har drivit igenom ett antal beslut som har fått stora
              konsekvenser.
            </seg>
          </u>
          <u>
            <seg>
              Vi måste tillbaka till det som är grundtanken med LSS och den
              personliga assistansen: att ge personer med funktionsnedsättning
              möjlighet att leva som andra. Vänsterregeringen måste också sluta
              bedriva klappjakt på de företag som erbjuder assistans av hög
              kvalitet. Slutligen, fru talman, måste regeringen snarast komma
              med reella förslag om skarpa lagändringar som återupprättar intentionerna
              i LSS och assistansen.
            </seg>
          </u>
          <note type="speaker">
            Anf. 15 MAJ KARLSSON (V):
          </note>
          <u>
            <seg>
              Fru talman! Den utveckling vi nu ser är inte bara djupt inhuman.
              Den är ett hot mot allas vår rätt att leva som fria medborgare
              i en demokrati. När ett av världens rikaste länder låter ekonomi
              gå före våra grundläggande behov och rättigheter bör varje människa
              känna enorm oro. Var och en av oss måste förstå att det här är
              ett verkligt hot mot oss alla.
            </seg>
          </u>
          <u>
            <seg>
              I debatten låter det som att det enbart är regeringen som är
              ansvarig för att vi har den akuta situation vi nu står i, men
              sanningen är att den attack som reformen är utsatt för fick sitt
              startskott med alliansregeringen. Det var den som satt vid makten
              när vi började vår kamp för lagändring, och det var med Alliansen
              vid makten som retoriken om fusk och kriminalitet blev alltmer
              rådande. Det var då ekonomi så självklart skulle gå före människors
              behov.
            </seg>
          </u>
          <u>
            <seg>
              I dag befinner vi oss i en situation där det är två cementblock
              i det här rummet som hindrar att vi på riktigt löser krisen. Det
              är Moderaterna och Socialdemokraterna som är anledningen till
              den situation vi har i dag, och det är dessa två partier som förhindrar
              att vi får till en lagändring. Inget av dessa partier lever upp
              till sina vackra ord om att värna LSS.
            </seg>
          </u>
          <u>
            <seg>
              Fru talman! Jag har lyssnat mycket noga på Moderaterna de här
              åren. Det jag hör är föga lugnande. Moderaterna pratar fortfarande
              om svaga grupper och sköra människor, fast det här handlar om
              dig och mig. Moderaterna pratar nästan oftare om företagen än
              om människors behov och väljer allt som oftast att fokusera på
              fusk och kriminalitet. Moderaterna har inte en enda gång sagt
              att de verkligen vill ändra lagen.
            </seg>
          </u>
          <u>
            <seg>
              Att Moderaterna inte slåss för vår trygghet är inget som direkt
              förvånar, men det som verkligen är bekymmersamt är att de går
              till val som del av en allians. Det går inte att säga något annat
              än att Liberalerna och Kristdemokraterna har gjort ett fantastiskt
              arbete under den här mandatperioden. Men vad kommer det att ha
              för innebörd efter valet? Vad har väljarna att vänta från er när
              det största partiet i er klubb så tydligt visat att det inte vill
              ändra lagen? Det är snart val, och Socialdemokraterna och Miljöpartiet
              har redan tydligt visat att de inte är beredda att säkra LSS.
              Men även ni blir väljarna svaret skyldiga. Betyder en röst på
              någon av er att vi kommer att få en lagändring?
            </seg>
          </u>
          <u>
            <seg>
              Nu tänker ni kanske säga att jag minsann står här och kastar
              sten i glashus och att vi minsann varit en del av regeringen.
              Men ni vet lika väl som jag att det inte är sant. Vi har under
              den här mandatperioden förhandlat om budgeten – en roll vi spelat
              mycket väl, då vi har sett till att stärka välfärden, som den
              förra regeringen raserade, och stärka funktionshinderspolitiken
              i dess helhet. Det är inte en nedskärning i budgeten som regeringen
              gjort. Det är ett abdikerande som lagstiftare som är deras största
              svek.
            </seg>
          </u>
          <u>
            <seg>
              Vi i Vänsterpartiet går till val självständigt med vår egen politik.
              Vårt svar till väljarna är glasklart: Vi kommer inte att ge oss
              innan LSS är en lag att lita på för oss alla.
            </seg>
          </u>
          <note type="speaker">
            Anf. 16 BENGT ELIASSON (L):
          </note>
          <u>
            <seg>
              Fru talman! Först måste jag bara förtydliga vad som är regeringens
              ansvar. Självklart ska regeringen inte vare sig tolka juridiska
              domar eller sätta sig över fristående myndigheter. Men det är
              varje regerings ansvar att ha en tillsyn över att lagen följer
              lagstiftarens intentioner och att rättsmedvetandet i samhället
              upprätthålls. Det är varje regerings skyldighet att ta ett tillsynsansvar,
              och det är det som sviks.
            </seg>
          </u>
          <u>
            <seg>
              Lena Hallengren har regeringskollegor som i stort sett varje
              vecka står i nyhetsmedier och påpekar att lagar och domar är på
              väg att gå åt fel håll och att översyner behöver göras. Man sjösätter
              också dessa i strid ström. Det är bara att titta på den prop ositions
              lista som riksdagen just nu har att behandla.
            </seg>
          </u>
          <u>
            <seg>
              Undantaget är området funktionsnedsättning. Det finns inte en
              enda kringlag runt LSS som regeringen har gjort någonting åt.
              Vi kan titta på bilstödet. Vi kan titta på de olika delarna inom
              LSS och den statliga personliga assistansen. Vi kan titta på färdtjänsttillståndsprövningar.
              Vi kan titta på område efter område där tillsynsansvaret sviks.
              Detta är ytterst allvarligt, för det är riktat mot en enda grupp
              i samhället.
            </seg>
          </u>
          <u>
            <seg>
              Vi ser nu också hur myndigheter ställs mot varandra. Det sker
              dagligen en kostnadsövervältring från den statliga assistansen
              till kommunerna – de kommuner som Lena Hallengren hyllade i sitt
              inledningsanförande och som sköter sig. Javisst, de sköter sig,
              för de ser människors behov, fru talman. Men i dag fattas kommunala
              beslut om att man får ett positivt assistansbeslut från sin kommun
              under förutsättning att man överklagar Försäkringskassans beslut.
              Det här är ett sätt att både koagulera igen det juridiska systemet
              med överklagningar och ställa myndigheter mot myndigheter med
              medborgaren som vapen. Det är fullständigt otillständigt.
            </seg>
          </u>
          <u>
            <seg>
              Vi ser inlåsningar i kommuner. Ett exempel som Lena Hallengren
              tog upp i sitt inledningsanförande är att en person har tvingats
              sluta sitt arbete och flytta hem till sina föräldrar därför att
              kommunen där arbetet ligger inte beviljar personlig assistans.
              Det blir ju en inlåsningseffekt och en kraftig beskärning av friheten
              att kunna leva sitt liv och göra sitt arbete.
            </seg>
          </u>
          <u>
            <seg>
              Fru talman! Detta har beskrivits på många sätt i dag. Men det
              måste ändå lyftas fram vad som egentligen är skillnaden i tilläggsdirektiven
              jämfört med de gamla direktiven till LSS-utredningen. Man ska
              följa ramen. Uppemot 7 miljarder kronor är redan sparade. Utredningens
              förslag till ny lagstiftning får inte gå ut över ramen. Försäkringskassans
              prognoser pekar mot ytterligare 3–4 miljarder fram till 2020.
              Vad är skillnaden, Lena Hallengren, i de nya direktiven jämfört
              med de gamla?
            </seg>
          </u>
          <u>
            <seg>
              Fru talman! För mig är det ganska uppenbart att tiden för vackert
              tal från partierna är över. Det måste till skarpa politiska förslag
              och budgetförslag.
            </seg>
          </u>
          <note type="speaker">
            Anf. 17 EMMA HENRIKSSON (KD):
          </note>
          <u>
            <seg>
              Fru talman! Jag kommer tillbaka till den fråga jag ställde i
              mitt förra inlägg: Är dagens nivå rimlig? Är det den situation
              vi har i dag som är den vi förväntas acceptera? För Kristdemokraterna
              är svaret tydligt: Nej. Lagen om stöd till personer med behov
              måste återupprättas, och det måste göras genom att vi ändrar lagen.
            </seg>
          </u>
          <u>
            <seg>
              Den analys som Försäkringskassan presenterade i december förra
              året visade på att det var domar som gjort att Försäkringskassan
              har ändrat sin praxis. Man har gjort bedömningen att insatser
              som kräver ingående kunskap kan bara den få som har psykiska funktionsnedsättningar
              och inte den med fysiska funktionsnedsättningar.
            </seg>
          </u>
          <u>
            <seg>
              Var det intentionen från lagstiftararen när lagen stiftades?
              Jag bedömer att det inte var så. Kristdemokraternas bedömning
              är att det inte ska vara så. Då måste lagen specifikt ändras så
              att vi ger tydliga instruktioner till både myndigheter och domstolar
              och talar om: Det här är något annat än det vi ville ha. Vi lägger
              fram en ny beställning, skriver en ny lag och säger: Vi vill att
              den som har de här behoven, oavsett orsaken eller karaktären av
              funktionsnedsättning, ska omfattas.
            </seg>
          </u>
          <u>
            <seg>
              Jag fick för någon vecka sedan frågan vad som är personligt och
              integritetsnära. En åtta-, nioåring som badas hemma i badkaret
              är normalt sett naken. Är det integritetsnära? När jag var en
              liten tjej på åtta år hade jag nog känt att det är ganska personligt
              och nära. Vem som är med mig i den situationen är inte någonting
              som jag inte vill kunna ha inflytande över. Det hade varit samma
              sak om jag hade varit utsatt för det i dag.
            </seg>
          </u>
          <u>
            <seg>
              I dag är inte det en självklarhet. Precis som det i dag uppenbarligen
              inte är en självklarhet att sondmatning räknas som ett grundläggande
              behov. Det handlar om att få i sig mat. Det är ganska lätt att
              inse att det strider mot den allmänna uppfattningen om vad som
              är grundläggande behov i tillvaron: att äta, att sova och att
              få känna glädje. Det är sådant som är viktigt.
            </seg>
          </u>
          <u>
            <seg>
              Vi kristdemokrater skulle önska att vi i stället hade en debatt
              om hur vi ska utveckla stödet till dem med svåra funktionsnedsättningar,
              hur de ska kunna bli ännu mer delaktiga, hur de ska kunna utöva
              ett aktivt föräldraskap om de har haft fått gåvan att bli förälder
              och hur de om de kan upprätthålla ett arbete ska kunna få stöd
              för att fortsätta att göra det. Det är grundläggande delar i mänskligt
              liv.
            </seg>
          </u>
          <u>
            <seg>
              Vi vill utveckla, men först måste vi återupprätta. Då krävs det
              specifika beställningar från lagstiftaren till utredningar som
              säger: Det är just det här vi ska återkomma till. Det är just
              de här sakerna som vi vill ha ny lagstiftning om. Det saknas i
              direktiven. Det finns i direktiven fina skrivningar. Men det finns
              också den begränsning i locket som säger att det är dagens nivå.
              Dagens nivå innebär en nästan 4 miljarder årligen lägre ambitionsnivå
              än tidigare.
            </seg>
          </u>
          <u>
            <seg>
              När samhällsgemenskapen föräras med fl er människor, när vi blir
              fler och fler som har behov, måste vi också höja ambitionen. Det
              är vad Kristdemokraterna tänker fortsätta att göra.
            </seg>
          </u>
          <note type="speaker">
            Anf. 18 Statsrådet LENA HALLENGREN (S):
          </note>
          <u>
            <seg>
              Fru talman! Jag skulle önska att vi alla gjorde vårt yttersta
              för att inte göra frågan alldeles för busenkel retoriskt och svartvit
              ideologiskt. Jag tror inte att vare sig lagstiftningen eller i
              förlängningen brukaren kommer att tjäna på det. Vi behöver fundera
              över hur och på vilket sätt vi tar det allra största ansvaret
              för att lagstiftningen verkligen kommer att dels fullfölja lagstiftarens
              ursprungliga intentioner, dels de ambitioner vi har i dag.
            </seg>
          </u>
          <u>
            <seg>
              Det är en del av sanningen. En 24 år gammal lagstiftning i en
              kontext möter såväl nya målgrupper som ett samhälle som har förändrats
              och ambitioner som ser annorlunda ut. LSS är en oerhört viktig
              lagstiftning. Jag skulle vilja att de som på något sätt påstår
              att det skulle vara så enkelt att ändra lagstiftningen använder
              sina sista två minuter av talartiden till att berätta hur det
              ska göras.
            </seg>
          </u>
          <u>
            <seg>
              Borde regeringen i stället tala om hur domstolar ska döma eller
              hur myndigheterna ska tolka domarna? Det är nämligen inte någon
              rimlig ordning. Hur gör vi nu för att se till att den utredning
              som lämnas strax före jul verkligen på riktigt tas på stort allvar?
              Jag menar det på riktigt. Vi kan stå här i talarstolen någon gång
              om året och diskutera rättspraxis. Men om vi på riktigt vill ha
              förändring måste vi våga delta och se till att ta ansvar när utredningen
              kommer.
            </seg>
          </u>
          <u>
            <seg>
              Jag vill använda min sista halvminut av talartiden till att säga
              att det finns en grupp som vi inte har talat om när vi talar om
              assistans som jag vill säga någonting om. Det handlar om den grupp
              som är personliga assistenter. Det är en grupp som vi verkligen
              måste ha med i sammanhanget. Vi måste ha vägar att stärka den
              gruppen. Många av dem älskar sitt arbete. Men det är inte en grupp
              som alltid blir sedd. Det är inte en grupp som upplever att den
              har en status. Det är en grupp som behöver möjlighet till kompetens
              som ser till att fler stannar i yrket.
            </seg>
          </u>
          <note type="speaker">
            Anf. 19 CAMILLA WALTERSSON GRÖNVALL (M):
          </note>
          <u>
            <seg>
              Fru talman! En svag och oförberedd regering har under den här
              mandatperioden orsakat en stor och upprörande otrygghet, osäkerhet
              och oro. Lagstiftningen är ändå vårt ansvar här i riksdagen. Det
              handlar inte om att säga hur domstolarna ska döma.
            </seg>
          </u>
          <u>
            <seg>
              Runt omkring i hela vårt land har människor med behov av stöd
              samt anhöriga som bara vill leva ett så vanligt liv som möjligt
              och delta i samhället, någonting som de har rätt att göra, under
              denna regering förföljts av hotet att mattan dras bort under deras
              fötter.
            </seg>
          </u>
          <u>
            <seg>
              Några punkter är för oss viktiga att slå fast. Vi moderater är
              väldigt stolta över att ha varit en del av den regering som införde
              assistansreformen 1994. Låt mig vara tydlig på den punkten. Vi
              tog då vårt ansvar, och vi kommer att göra det tillsammans med
              övriga Alliansen. Det behöver inte någon vara orolig över, inte
              någon debattör i denna kammare och heller inte någon annan.
            </seg>
          </u>
          <u>
            <seg>
              Syftet med assistansreformen är nämligen själva kärnan i vad
              moderat politik handlar om. Det är en frihetsreform som handlar
              om rätten att kunna leva ett självständigt liv. Men det ska vara
              rättssäkert och långsiktigt där fusk är inte acceptabelt, för
              medlen ska gå till de människor som behöver dem.
            </seg>
          </u>
          <u>
            <seg>
              Därför hoppas jag att budskapet till Ludvig, hans föräldrar och
              lillasyster och alla de tusentals andra som nu vill få ett besked
              är att vi gemensamt härifrån ska kunna arbeta för att de som verkligen
              behöver detta bäst också i framtiden ska kunna känna sig trygga
              i att de får det.
            </seg>
          </u>
          <note type="speaker">
            Anf. 20 CARINA STÅHL HERRSTEDT (SD):
          </note>
          <u>
            <seg>
              Fru talman! Regeringen har gjort förändringar. Många av de förändringar
              som den har gjort som är negativa har jag lyft fram i mitt första
              anförande. Men regeringen har också gjort förändringar som de
              facto är bra.
            </seg>
          </u>
          <u>
            <seg>
              Man talar ofta om regleringsbrevet som fick förändrad lydelse
              men kanske inte direkt någon större förändrad innebörd. Men den
              ändrades. Det gjorde regeringen först efter kraftiga påtryckningar.
              Man nämner gärna att man fryst tvåårsomprövningarna som en förändring
              som regeringen har gjort. Det gjorde den efter kraftiga påtryckningar.
              Vi kan tala om att väntetid också ska räknas in. Den ändringen
              gjordes utifrån påtryckningar just i detta forum.
            </seg>
          </u>
          <u>
            <seg>
              Besparingskraven i LSS-utredningen har tagits bort efter kraftiga
              påtryckningar. Däremot ska vi inte, precis som andra här har lyft
              fram, låta oss luras av regeringen att tro att regeringen nu tar
              bort dem. Vi behöver inte spara, bara det inte kostar mer. Det
              får inte så mycket faktisk innebörd för dem som behöver hjälpen.
            </seg>
          </u>
          <u>
            <seg>
              Det är klart att regeringen har gjort förändringar, men nästan
              ständigt under kraftiga påtryckningar. Jag tänker fortsätta att
              trycka på. Jag är stolt över de påtryckningar som vi från oppositionen
              har lyckats få igenom.
            </seg>
          </u>
          <u>
            <seg>
              Fru talman! Detta är ett viktigt forum för att kunna förstå varandra
              och för att kunna enas. Det är här vi har gjort de flesta och
              de kraftigaste påtryckningarna.
            </seg>
          </u>
          <u>
            <seg>
              Detta är viktiga debatter, och jag tycker att vi bör fortsätta
              med dem. Jag skulle än en gång vilja tacka Kristdemokraterna så
              mycket för att de initierade debatten och Lena Hallengren för
              att hon deltog.
            </seg>
          </u>
          <note type="speaker">
            Anf. 21 JAN LINDHOLM (MP):
          </note>
          <u>
            <seg>
              Fru talman! Det blir en märklig debatt när oppositionens företrädare
              påstår att Miljöpartiet skulle dela de värderingar som uttrycks
              i besluten som fattas av domstolar och Försäkringskassan när de
              tillämpar lagstiftningen.
            </seg>
          </u>
          <u>
            <seg>
              Därför vill jag än en gång, fru talman, understryka att Miljöpartiets
              inställning är att de som har rätt till assistans ska få det.
              Vi värnar intentionerna i den ursprungliga lagen från 1993 och
              har uppfattat att en del av de vägledande domarna har styrt tillämpningen
              åt ett håll som vi uppfattar som stötande – det är det ord jag
              har använt i mitt manus, och så uppfattar vi det faktiskt.
            </seg>
          </u>
          <u>
            <seg>
              Det är till exempel totalt obegripligt att sondmatning inte skulle
              kunna räknas som hjälp att inta föda och därmed inte anses vara
              ett grundläggande behov. Detsamma gäller att den väntetid som
              är en förutsättning för att en assistent ska finnas på plats när
              ett behov uppstår inte skulle kunna räknas in i arbetstiden. Detta
              är fullständigt obegripligt.
            </seg>
          </u>
          <u>
            <seg>
              Vi ser det som positivt att regeringen snabbt kunde åtgärda problemen
              med väntetid och beredskap liksom konsekvenserna av tvåårsomprövningarna.
              Men vi inser samtidigt att en större översyn av lagstiftningen
              är nödvändig och att detta kräver ett större utredningsarbete.
            </seg>
          </u>
          <u>
            <seg>
              Jag undrar om det handlar om oppositionens dåliga samvete för
              att man trots två utredningar under sina åtta år vid makten inte
              lyckades göra någonting åt detta. Är det detta dåliga samvete
              som är orsak till det höga tonläget och till det som jag uppfattar
              som felaktiga påståenden? Det är inte regeringen som har orsakat
              den förändrade tillämpningen, utan det är myndigheternas tillämpning.
            </seg>
          </u>
          <u>
            <seg>
              Man efterfrågar en ny lagstiftning. Vi har nu tillsatt en utredning,
              och jag tror att om vi verkligen vill skapa bred samstämmighet
              skulle vi kunna få till en lagstiftning som åstadkommer det vi
              alla uttrycker att vi vill, nämligen att säkerställa de ursprungliga
              idéerna med lagstiftningen.
            </seg>
          </u>
          <note type="speaker">
            Anf. 22 PER LODENIUS (C):
          </note>
          <u>
            <seg>
              Fru talman! Centerpartiet värnar den grundläggande intentionen
              med lagen om stöd och service. Det är en rättighetslag vars syfte
              är att ge personer med stora funktionsnedsättningar möjlighet
              att leva som andra.
            </seg>
          </u>
          <u>
            <seg>
              Centerpartiets utgångspunkt är att alla människor kan växa, att
              de vill kunna försörja sig själva och de vill vara fullt delaktiga
              i samhällslivet. Det handlar om individer, människor och personer
              som, precis som Lena som jag inledde mitt första anförande med
              att tala om, har fått sitt liv ifrågasatt. Det är människor som
              får slåss för varenda assistanstimme och som inte längre orkar
              eller kan vara aktiva på samma sätt som tidigare.
            </seg>
          </u>
          <u>
            <seg>
              Deras kraft går åt till att överklaga och till att ta fram underlag
              och bevis. Kraften går åt till att ständigt bli ifrågasatt. Men
              inte minst går kraften åt till oron för att över huvud taget kunna
              överleva utan den hjälp man behöver men inte längre får. Det handlar
              också om den kraft som tas från föräldrarna som inte längre får
              stöd kring sitt barn – ett barn som kanske inte längre kan bo
              kvar hemma när assistansen tas bort.
            </seg>
          </u>
          <u>
            <seg>
              Det är det här debatten borde ha handlat om. Den borde handla
              om varje individ som genom det rättsläge vi i dag ser inom assistansen
              har hamnat utanför samhället. Den borde handla om varje individ
              som i stället för att ha ett arbete och en aktiv fritid måste
              använda sin kraft och ork till att överklaga och bevisa sina behov.
              Den borde handla om varje individs oro och rädsla.
            </seg>
          </u>
          <u>
            <seg>
              Fru talman! Jag fortsätter att upprepa detta: Därför är det självklart
              för Centerpartiet att värna den personliga assistansen och LSS
              grundinten ­ tioner och då också valfriheten och möjligheten att
              själv välja och bestäm ­ ma över sin assistans.
            </seg>
          </u>
          <note type="speaker">
            Anf. 23 MAJ KARLSSON (V):
          </note>
          <u>
            <seg>
              Fru talman! Vi står mitt i en brinnande kris och ett läge som
              är akut och som har ett pris så högt att det nästan är svårt att
              greppa.
            </seg>
          </u>
          <u>
            <seg>
              Trots det är jag mycket stolt över vad vi har åstadkommit under
              mandatperioden. Vi har fått regeringen att backa från sin egen
              politik, vi har fått människor att förstå att detta är en fråga
              som rör oss alla och vi har med små steg förskjutit debatten från
              att handla om fusk och kriminalitet till att handla om våra rättigheter.
            </seg>
          </u>
          <u>
            <seg>
              Men vi har inte fått regeringen att säkra LSS. Det är dock ännu
              inte för sent. Det finns fortfarande tid för regeringen att lyssna
              på rörelsen, att följa sin egen kongress och att på allvar sätta
              handling bakom vackra ord om LSS.
            </seg>
          </u>
          <u>
            <seg>
              Fram till den 9 september kan regeringen ge ett nytt direktiv
              till utredningen om att lagen ska ses över och ändras utifrån
              alla de domar som har kommit sedan 2008. Det är inte svårare än
              så.
            </seg>
          </u>
          <u>
            <seg>
              Min starka rekommendation är att man nu tar sitt förnuft till
              fånga och går till handling. Jag kan lova en sak: Frågan om LSS
              kommer inte att tystas ned för att regeringen fyller igen hål
              som den själv har skapat. Vi kommer att se till att LSS blir en
              verkligt het fråga till den dag då vi åter är garanterade våra
              rättigheter.
            </seg>
          </u>
          <note type="speaker">
            Anf. 24 BENGT ELIASSON (L):
          </note>
          <u>
            <seg>
              Fru talman! För Liberalernas räkning kan jag bara konstatera
              att det krävs korta, snabba beslut och förändringar i dagsläget,
              för läget är akut för så många människor. Men det krävs också
              en kraftfull parlamentarisk överenskommelse med en utredning i
              botten där vi kan komma överens om en långsiktigt hållbar lösning
              för alla dem som behöver det.
            </seg>
          </u>
          <u>
            <seg>
              Lena Hallengren efterlyste förslag på hur man ska göra. Från
              vår sida har Liberalernas högsta beslutande organ lagt fram ett
              helt program för att täcka upp grunderna till en helt ny lagstiftning.
              Det är en modernisering av LSS som så väl behövs. Lagstiftningen
              kommer fler till del, den är bättre individuellt utformad och
              den innehåller fler insatser och ökad flexibilitet mellan insatserna.
            </seg>
          </u>
          <u>
            <seg>
              Detta är stora, viktiga delar som vi behöver komma överens om.
              Jag kan bara konstatera att vi liberaler varken i eller utanför
              en ny regering i höst kommer att medverka till fortsatta neddragningar
              av assistansen av det slag som vi nu har sett MP och S genomföra.
            </seg>
          </u>
          <u>
            <seg>
              Det handlar, fru talman, om mänskliga rättigheter. Det handlar
              om att skapa ett samhälle där alla får chansen att vara sitt allra
              bästa jag. Det är ett samhälle där man får leva sitt liv i frihet
              och forma sin framtid som man själv vill efter sina alldeles egna
              förutsättningar i det sammanhang man själv lever.
            </seg>
          </u>
          <u>
            <seg>
              Fru talman! Avslutningsvis vill jag tacka Kristdemokraterna för
              initiativet till denna debatt och alla debattörer för en bra debatt
              som har varit klargörande på många sätt.
            </seg>
          </u>
          <note type="speaker">
            Anf. 25 EMMA HENRIKSSON (KD):
          </note>
          <u>
            <seg>
              Fru talman! I början av 2017 konstaterade Försäkringskassan i
              en analys som man då presenterade att man förväntade sig att tillämpningen
              av de domar som har ändrat rättsläget ännu inte har fått genomslag
              fullt ut.
            </seg>
          </u>
          <u>
            <seg>
              Låt oss komma ihåg det när vi diskuterar att det finns ett stopp
              för tvåårsomprövningar och när vi går och väntar på vad som ska
              komma. För var och en av dem som söker stöd i form av assistansersättning
              och för var och en av dem som av något skäl måste få sin sak omprövad
              är det nuvarande rättstillämpning som gäller. Det är nu det finns
              människor som varje dag hindras från att släppas in till det stöd
              som vi hade tänkt att de skulle få.
            </seg>
          </u>
          <u>
            <seg>
              Statsrådet frågade om råd: Vad ska vi göra? Jag håller med om
              att det vore väldigt bra om det kunde vara en lika stark uppslutning
              kring att vi ska ha en hög ambition på området som det var när
              lagen en gång tillkom.
            </seg>
          </u>
          <u>
            <seg>
              Mitt råd är därför: Utred i särskild ordning för var och en av
              de domar som nu under de senaste tre åren har fått en helt annan
              rättstillämpning hur vi ska gå tillbaka till hur de tillämpades
              tidigare!
            </seg>
          </u>
          <u>
            <seg>
              Då hade vi ett läge som vi ändå kände att vi var trygga med.
              Utifrån detta läge ska vi kunna bygga vidare, för det är det vi
              måste göra.
            </seg>
          </u>
          <u>
            <seg>
              Det här är verkligen ett lackmustest på vad det är för typ av
              samhälle vi är. För oss kristdemokrater är det helt givet att
              som samhällsmedborgare som hjälper varandra ska vi bära varandras
              bördor för att var och en inte bara ska kunna överleva utan faktiskt
              leva.
            </seg>
          </u>
          <note type="speaker">
            Anf. 26 Statsrådet LENA HALLENGREN (S):
          </note>
          <u>
            <seg>
              Fru talman! Jag har talat om trygghet många gånger här i dag.
              Jag gör det för att jag är övertygad om att trygga människor också
              blir friare människor. Jag gör det för att jag vet att det är
              trygghet som skapar möjlighet till frigörelse. Vårt starka samhälle
              med generell välfärd för alla och individuellt stöd för den som
              behöver skapar trygghet. Investeringar i välfärd, inte skattesänkningar,
              behövs för att välfärden ska fungera.
            </seg>
          </u>
          <u>
            <seg>
              LSS och assistansen är en del av vårt samhällsbygge. När den
              tillkom var det revolutionerande. I dag är den en del av den svenska
              modellen. Personlig assistans och LSS har haft enorm betydelse
              för livsmöjligheterna för människor med funktionsnedsättningar
              i Sverige. Många människor kan gå till jobbet i dag tack vare
              assistansen eller ledsagningen. Många människor kan flytta hemifrån
              tack vare assistansen eller möjligheten till en gruppbostad. Många
              barn får en rikare fritid tack vare korttidstillsynen. Många familjer
              får tid och möjlighet till rekreation tack vare korttidsboende.
            </seg>
          </u>
          <u>
            <seg>
              Många, många människor lever friare och självständigare i dag
              tack vare den reform som möjliggjorde LSS och assistans 1994,
              men jag vet att de senaste årens förändrade rättspraxis har skakat
              om människors liv och skapat oro. Till er som är oroliga vill
              jag säga att jag hör oron. Jag känner er frustration. Jag förstår
              att ni, liksom vi, är trötta på det här. Jag lovar att jag kommer
              att göra allt jag kan för att vi ska klara det som är svårt men
              väldigt viktigt i det uppdrag som vi har påbörjat: att få till
              stånd en tryg ­ gare, mer förutsägbar och tydligare LSS. På vägen
              dit kommer jag att fort ­ sätta den dialog jag har påbörjat med
              brukare och berörda och med fun k ­ tionshindersröre lsen.
            </seg>
          </u>
          <u>
            <seg>
              Jag vill verkligen vara tydlig: Den som har behov av assistans
              ska också ha rätt till assistans.
            </seg>
          </u>
          <note>
            Överläggningen var härmed avslutad.
          </note>
          <note>
            § 2 Meddelande om frågestund
          </note>
          <note>
            Förste vice talmannen meddelade att frågestund skulle äga rum
            torsdagen den 24 maj kl. 14.00.
          </note>
          <note>
            § 3 Anmälan om subsidiaritetsprövning
          </note>
          <note>
            Förste vice talmannen anmälde att utdrag ur prot. 2017/18:32
            för torsdagen den 17 maj i ärende om subsidiaritetsprövning av
            EU-förslag hade kommit in från miljö- och jordbruksutskottet.
          </note>
          <note>
            § 4 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2017/18:510
          </note>
          <note>
            Till riksdagen
          </note>
          <note>
            Interpellation 2017/18:510 Genomförande t av vapendirektivet
          </note>
          <note>
            av Daniel Bäckström (C)
          </note>
          <u>
            <seg>
              Interpellationen kommer inte hinna besvaras inom tidsfristen.
            </seg>
          </u>
          <u>
            <seg>
              Skälet till dröjsmålet är tjänsteresor och andra sedan tidigare
              inbokade arrangemang.
            </seg>
          </u>
          <note>
            Interpellationen kommer att besvaras den 8 juni 2018.
          </note>
          <note>
            Stockholm den 14 maj 2018
          </note>
          <u>
            <seg>
              Justitiedepartementet
            </seg>
          </u>
          <note>
            Morgan Johansson (S)
          </note>
          <note>
            Enligt uppdrag
          </note>
          <note>
            Johan Danelius
          </note>
          <note>
            Expeditionschef
          </note>
          <note>
            § 5 Anmälan om faktapromemorior
          </note>
          <note>
            Förste vice talmannen anmäl de att följande faktapromemorior
            om förslag från Europeiska kommissionen hade kommit in och överlämnats
            till utskott:
          </note>
          <note>
            2017/18:FPM84 Direktiv om otillbörliga handelsmetoder mellan
            företag i livsmedelskedjan COM(2018) 173 till miljö- och jordbruksutskottet
          </note>
          <note>
            2017/18:FPM85 Ny förordning avseende sprängämnesprekursorer COM(2018)
            209 till försvarsutskottet
          </note>
          <note>
            § 6 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Justitieutskottets betänkanden
          </note>
          <u>
            <seg>
              2017/18:JuU29 En ny sexualbrottslagstiftning byggd på frivillighet
            </seg>
          </u>
          <u>
            <seg>
              2017/18:JuU32 Det straffrättsliga skyddet mot människohandel
              och människoexploatering
            </seg>
          </u>
          <note>
            Konstitutionsutskottets betänkanden
          </note>
          <note>
            2017/18:KU30 En generell rätt till kommunal avtalssamverkan
          </note>
          <note>
            2017/18:KU42 Vissa villkor för statsråd och statssekreterare
          </note>
          <note>
            Civilutskottets betänkande
          </note>
          <note>
            2017/18:CU25 En ny lag om ekonomiska föreningar
          </note>
          <note>
            Socialutskottets betänkanden
          </note>
          <note>
            2017/18:SoU30 Stärkt rättssäkerhet vid genomförande av särskilda
            befogenheter på särskilda ungdomshem och LVM-hem
          </note>
          <note>
            2017/18:SoU32 Förenklat beslutsfattande om hemtjänst för äldre
          </note>
          <note>
            § 7 Svar på interpellation 2017/18:527 om erkännande av folkmordet
            1915 – seyfo
          </note>
          <note type="speaker">
            Anf. 27 Utrikesminister MARGOT WALLSTRÖM (S):
          </note>
          <u>
            <seg>
              Fru talman! Ärade ledamöter! Robert Hannah har frågat mig varför
              regeringen inte har för avsikt att erkänna folkmordet 1915 – seyfo.
              Han har frågat mig på vilket sätt regeringen arbetar gentemot
              den turkiska staten för att de ska ta bort den brottsparagraf
              som gör det brottsligt att hävda att folkmordet har ägt rum. Robert
              Hannah har även frågat mig på vilket sätt regeringen arbetar för
              att en internationell domstol ska avgöra frågan, samt hur regeringen
              arbetar för att svenska medborgare som fått sina marker exproprierade
              och släktingar mördade ska få ersättning och ursäkt av den turkiska
              staten.
            </seg>
          </u>
          <u>
            <seg>
              Utan tv ivel begicks omfattande övergrepp mot den armeniska folkgruppen
              och andra minoriteter under första världskriget i det sönderfallan
              ­ de Osmanska riket. En betydande del av Osmanska rikets kristna
              befolkning dödades. Skildringarna av vad som hände är fruktansvärda.
              Omkring 1 miljon människor beräknas ha blivit offer för massövergreppen
              . En majoritet av de m som mördades var armenier , men bland offren
              fanns även andra kristna minoriteter: assyrier, syrianer, kaldéer
              och greker. De som dödades utgjorde mer än hälften av den ar meniska
              befolkningen i området, och de flesta av de som överlevde flydde
              landet.
            </seg>
          </u>
          <u>
            <seg>
              D et är viktigt att vi minns och lär oss av de mörka kapitlen
              i vår historia för att förhindra upprepning av massövergrepp i
              vår samtid. Detta är en fråga om respekt för folkrätt och mänskliga
              rättigheter som är grundläggande i svensk utrikespolitik. F rågor
              om hur en regering bör förhålla sig till , och benämna , massövergrepp
              långt bak i tiden är däremot komplicerade och innehåller flera
              folkrättsliga, konstitutionella, straffrättsliga och politiska
              aspekter .
            </seg>
          </u>
          <u>
            <seg>
              Regeringen gav därför 2015 Stockholm Centre for International
              Law and Justice i uppdrag att på en principiell och allmän nivå
              belysa relevanta rättsliga, historiska och andra aspekter på förhållningssätt
              och benäm ­ ningar i anslutning till historiska massövergrepp.
              Enligt rapporten är reger ­ ingsuttalanden som fastställer historiska
              fakta inte helt oproblematiska och kan uppfattas som normerande
              för forskningen och strida mot den aka ­ demiska principen om
              kritiskt tänkande. I fråga om massövergreppen i det sönderfallande
              Osmanska riket är det viktigaste att de berörda gemensamt analyserar
              och kommer fram till ett förhållningssätt till övergreppen. Dessa
              är de principiella skälen för vårt ställningstagande och också
              en an ­ ledning till att ytterst få regeringar gör uttalanden
              om de historiska mass ­ övergreppen.
            </seg>
          </u>
          <u>
            <seg>
              R egeringen arbetar på olika sätt för att främja dialog genom
              bilaterala kontakter , genom EU och genom forskningsfrämjande
              . Detta arbete är inte minst viktigt i Turkiet och mellan Turkiet
              och Armenien. Exempel på dia ­ logsatsningar är stödet till Hrant
              Dink Foundation som bidragit till att etablera det första armeniska
              institutet i Turkiet och arbetar för dialog och samförstånd mellan
              turkar och armenier i landet. Regeringen har också nyligen beslutat
              om bidra g till en armenisk organisation , Eurasia Partner ­ ship
              Foundation , för ett projekt som främja r dialog och samverkan
              mellan armeniska och turkisk a civilsamhällesorganisationer.
            </seg>
          </u>
          <u>
            <seg>
              Avseende hur regeringen arbetar gentemot den turkiska staten
              för reformer av strafflagstiftningen i fråga har regeringen vid
              ett flertal tillfällen uttryckt stark oro över begränsningar av
              yttrandefrihet en i Turkiet. Den turkiska strafflagstiftningen
              innehåller paragrafer som kan användas för att döma oliktänkande
              för förtal av staten, dess högsta företrädare och institu ­ tioner
              samt förolämpning av den turkiska flaggan . Detta framgår i UD:s
              senaste rapport om MR , demokrati och rättsstatens principer i
              Turkiet. Skärpningarna av lagstiftningen innebär också att fri
              debatt om frågor rörande de historiska massövergreppen är kraftigt
              begränsade, vilket är något som försvårar möjligheten till försoning.
            </seg>
          </u>
          <u>
            <seg>
              Sverige använder varje möjligt tillfälle att i kontakter med
              turkiska företrädare betona vikten av yttrandefrihet och åsiktsfrihet,
              inklusive fri och öppen debatt, vilket utgör en fundamental del
              av demokratins kärna. Sverige och EU följer noggrant utvecklingen
              i Turkiet också när det gäller utvecklingen av ägandeförhållanden
              och processen att återlä mna egendom. Det inbegriper också de
              juridiska processerna i Turkiet och Europadomstolen som rör kompensation
              för och återlämnande av exproprierad egendom, inklusive fall som
              rör minoriteters äganderätt.
            </seg>
          </u>
          <note>
            Förste vice talmannen konstaterade att interpellanten inte var
            närvarande i kammaren och förklarade överläggningen avslutad.
          </note>
          <note>
            § 8 Svar på interpellation 2017/18:521 om flexjobb
          </note>
          <note type="speaker">
            Anf. 28 Arbetsmarknads- och etableringsminister YLVA JOHANSSON
            (S):
          </note>
          <u>
            <seg>
              Fru talman! Lars Beckman har frågat mig om jag avser att vidta
              åtgärder för att uppfylla regeringens löfte om att inrätta flexjobb
              för personer med funktionsnedsättning. Han har även frågat mig
              vilka åtgärder jag avser att vidta i närtid för att underlätta
              för människor med funktionsnedsättning att komma i arbete samt
              på vilket sätt jag i övrigt avser att verka för att funktionsnedsatta
              som vill och kan ska kunna komma i arbete. Till sist har Lars
              Beckman frågat mig vad jag avser att göra för att sänka trösklarna
              till arbetsmarknaden i Sverige.
            </seg>
          </u>
          <u>
            <seg>
              Regeringen anser att möjligheter till delaktighet och arbete
              ska gälla alla, oavsett funktionsförmåga. Regeringen tillsatte
              förra året en utredning för att se över om det finns behov av
              flexiblare insatser för att förbättra möjligheterna för personer
              med funktionsnedsättning att komma i arbete eller behålla ett
              arbete. Ett exempel som utredningen hade i uppgift att se över
              var om en motsvarighet till de danska flexjobben skulle kunna
              vara en möjlig lösning. Utredningen hade även i uppgift att kartlägga
              hur det ser ut för den här gruppen i dag samt ge ökad kunskap
              om utbudet av ins atser motsvarar de behov som finns. Vid behov
              fick utredningen överväga och föreslå åtgärder.
            </seg>
          </u>
          <u>
            <seg>
              Utredningen anger i sitt betänkande att införande av flexjobb
              sannolikt skulle få liten effekt. Någon motsvarighet till de svenska
              lönebidragen finns nämligen inte i Danmark. Utredningen ser därför
              inte vilken effekt införande av flexjobb skulle få , då de olika
              formerna av lö nebidrag fyller samma funktion.
            </seg>
          </u>
          <u>
            <seg>
              Det finns inget i det svenska regelverket om lönebidrag som föreskriver
              att lönebidrag endast kan ges om en individ arbetar ett visst
              antal timmar. Utredningen menar därför att de svenska lönebidragen
              fyller en liknande funktion som de danska flexjobben. Däremot
              behöver kommunika ­ tion en om syfte och mål med lönebidragen
              förbättras enligt utredningen. Utredningens betänka nde bereds
              för närvarande inom R egeringskansliet.
            </seg>
          </u>
          <u>
            <seg>
              Regeringen genomför nu flera satsningar för att fler personer
              med funktionsnedsättning ska kunna komma i arbete eller påbörja
              en utbild ­ ning. För att stärka arbetsgivares förutsättningar
              att anställa höjer regering ­ en tak et i lönebidragen stegvis
              till och med 2020. Regeringen har också tillfört resurser till
              Samhall , bland annat i syfte att kunna öka antalet an ­ ställningar.
              Regeringen har dessutom gett myndigheter i uppdrag att ställa
              praktikplatser till förfogande för bland annat arbetssö kande
              med funk ­ tionsnedsättning.
            </seg>
          </u>
          <u>
            <seg>
              Jag vill även framhålla vikten av att påverka arbetsgivares attityder
              till att anställa personer med funktionsnedsättning. Regeringen
              har därför gett Arbetsförmedlingen i uppdrag att genomföra informationsinsatser
              i syfte att påverka normer och attityder hos arbetsgivare gällande
              personer med funktionsnedsättning. Avsikten med i nformationsinsatsen
              är att göra arbetsgivarna uppmärksamma på att det finns kompetens
              hos dessa personer som inte tas till vara i dag. Insatsen kommer
              att pågå 2017– 2019.
            </seg>
          </u>
          <u>
            <seg>
              Personer med funktionsnedsättning som medför nedsatt arbetsförmåga
              fortsätter att vara en högt prioriterad grupp för regeringen.
            </seg>
          </u>
          <note type="speaker">
            Anf. 29 LARS BECKMAN (M):
          </note>
          <u>
            <seg>
              Fru talman! Tack, statsrådet, för svaret!
            </seg>
          </u>
          <u>
            <seg>
              Det var nyss en intressant debatt om LSS här i Sveriges riksdag.
              Det har visat sig att den här regeringen har svikit Sveriges funktionsnedsatta
              å det grövsta, på många olika områden. Det var därför jag skrev
              den här interpellationen.
            </seg>
          </u>
          <u>
            <seg>
              Inför valet 2014 drev ett av regeringspartierna frågan om flexjobb
              hårt. Inte minst funktionshinder s rörelsen drev frågan, med all
              rätt. Det är nämligen inte mänskligt att så många funktionsnedsatta
              är förtidspensionerade i dag, fru talman. Det kan till och med
              vara på det sättet att unga människor går i skolan och drömmer
              om ett jobb. Men när de kommer ut i arbetslivet möts de av sjuk-
              och aktivitetsersättning. Det är inte rimligt.
            </seg>
          </u>
          <u>
            <seg>
              Alla människor, oavsett om man har en funktionsnedsättning eller
              inte, ska kunna ha en arbetsplats att gå till. Det är på det sättet
              samhällets pengar ska användas. De ska ge en möjlighet att komma
              in på arbetsmarknaden.
            </seg>
          </u>
          <u>
            <seg>
              Regeringen gav ett löfte om att 100 000 funktionsnedsatta skulle
              få jobb. Man skrev om det i regeringsförklaringen. Stefan Löfven
              var på Handikappförbundens kongress den 20 maj 2015. Där sa och
              lovade han att regeringen hade ”påbörjat ett arbete med flexjobb
              för personer med funk ­ tionsnedsättning som medför nedsatt arbetsförmåga.
              Vi kommer inte att ge oss. Alla ska kunna arbeta. Ingen ska lämnas
              bakom!”
            </seg>
          </u>
          <u>
            <seg>
              Det är klart att en och annan trodde på det. Det är väl ganska
              rimligt. På samma sätt trodde man på Magdalena Andersson när hon
              sa att det inte fanns något behov av att höja bensinskatten. Ett
              och ett halvt år senare kostar bensinen 16 kronor litern. Tre
              år efter Stefan Löfvens löfte finns det i bästa fall en informationssida
              på Arbetsförmedlingens webbplats.
            </seg>
          </u>
          <u>
            <seg>
              Fru talman! Det här duger inte. Om man ska ha förtroende för
              politiker måste de rimligtvis göra vad de säger, inte minst för
              Sveriges funktionsnedsatta. Det är unga människor som vill ha
              ett jobb och en arbetsplats att gå till.
            </seg>
          </u>
          <u>
            <seg>
              Det blir såklart lite rörigt när regeringspartierna säger en
              sak men gör en annan.
            </seg>
          </u>
          <u>
            <seg>
              Det är också rörigt för många arbetsgivare. Stödsystemen som
              Ylva Johansson talar om i sitt svar är väldigt många och omfattande,
              och det är krångligt. Många arbetsgivare – jag tror till och med
              enskilda arbetsförmedlare, i alla fall som jag har träffat – säger
              i dag att det finns så många stödsystem att det inte ens går att
              hålla reda på dem.
            </seg>
          </u>
          <u>
            <seg>
              Priset för det får den som är funktionsnedsatt betala, när man
              inte får det där Gevaliakaffet; man får inte komma till den där
              arbetsplatsen med arbetskamrater. I stället har regeringen ägnat
              mycket tid och kraft åt att öka bidrag, och fler unga har hamnat
              i utanförskap. Det är inte acceptabelt.
            </seg>
          </u>
          <u>
            <seg>
              Fru talman! Sveriges funktionsnedsatta förtjänar att ha en arbetsplats
              att gå till. Sveriges funktionsnedsatta ska ha samma rätt som
              vi andra att vara med på arbetsmarknaden.
            </seg>
          </u>
          <u>
            <seg>
              Jag kommer i mitt nästa inlägg att tala om varför löftesbrottet
              är så allvarligt.
            </seg>
          </u>
          <note type="speaker">
            Anf. 30 Arbetsmarknads- och etableringsminister YLVA JOHANSSON
            (S):
          </note>
          <u>
            <seg>
              Fru talman! Det här är en viktig fråga, om alla människors rätt
              till arbete. Som arbetsmarknadsminister kan jag aldrig vara nöjd
              förrän alla människor som kan arbeta också gör det. De ska ha
              möjlighet att få det stöd som krävs om det är på det sättet att
              särskilt stöd krävs för att man ska kunna arbeta.
            </seg>
          </u>
          <u>
            <seg>
              Det är olyckligt att Lars Beckman för den här debatten med så
              många oriktiga och rent falska påståenden.
            </seg>
          </u>
          <u>
            <seg>
              Till att börja med har vi aldrig ställt ut något löfte om några
              100 000 flexjobb – självklart inte. Vi har inte ens 100 000 personer
              anställda med lönebidrag i dag.
            </seg>
          </u>
          <u>
            <seg>
              Flexjobbssystemet i Danmark omfattar i dag 65 000 personer. Det
              beror på att man inte har lönebidrag i Danmark. I stället har
              man flexjobbsmodellen som ersätter detta.
            </seg>
          </u>
          <u>
            <seg>
              Vi lovade däremot att vi skulle vilja införa flexjobb. Därför
              tillsatte vi en utredning. Utredningens slutsats var att flexjobb
              inte behövs, eftersom samma flexibilitet finns redan i dag i lönebidragen.
              Det kan finnas anledning att fundera över vad man ska göra med
              dem, och det bereds i dag i Regeringskansliet. Jag tog emot resultatet
              från utredningen i mars.
            </seg>
          </u>
          <u>
            <seg>
              Det är inte heller på det sättet att vi har jättemånga stödsystem
              bland anställningsstöden. Vi hade det tidigare, Lars Beckman.
              Men jag har genomfört en stor reform av det. Jag har reformerat
              lönebidragen, och jag har reformerat alla andra anställningsstöd.
              Nu har vi mycket färre anställningsstöd. Det är inte längre en
              stor flora.
            </seg>
          </u>
          <u>
            <seg>
              Det är inte alls allt fler som lever på bidrag. Vi har i dag
              rekordfå personer som lever på bidrag, ersättningar eller försäkringar
              samlat och som inte försörjer sig genom arbete. Tvärtom har vi
              rekordmånga personer som försörjer sig genom arbete, vilket är
              bra.
            </seg>
          </u>
          <u>
            <seg>
              Och det är inte på det sättet att allt fler unga är i utanförskap.
              Ungdomsarbetslösheten är tvärtom mycket låg. Den har sjunkit tydligt
              under mandatperioden. Vi klarar också en 90-dagarsgaranti.
            </seg>
          </u>
          <u>
            <seg>
              Men vi går tillbaka till huvudfrågan: Hur ska fler personer med
              funk ­ tionsnedsättning kunna få ett arbete och försörja sig själva
              genom eget ar ­ bete? Det är uppenbart att det krävs mer insatser.
              Även om det är fler med funktionsnedsättning som har ett arbete
              i dag än när jag tillträdde är jag långt ifrån nöjd. Vi använder
              ju inte hela den kompetens som finns.
            </seg>
          </u>
          <u>
            <seg>
              En del av detta har att göra med hur stödsystemen är utformade.
              Därför har den här regeringen kraftigt höjt taken i lönebidragen.
              Därför har vi sett till att Samhall kan anställa fler, och vi
              har utökat merkostnadsersättningen till Samhall. Därför har vi
              infört ett program för praktikplatser i staten för personer med
              funktionsnedsättning. Men mer kommer att behöva göras. Det handlar
              också om att påverka attityder för att fler ska kunna komma i
              arbete.
            </seg>
          </u>
          <u>
            <seg>
              Vi har också lyssnat på funktionshindersrörelsen när det gäller
              begreppet ”nedsatt arbetsförmåga”. Och vi har gett Arbetsförmedlingen
              i uppdrag att se över uppdraget.
            </seg>
          </u>
          <u>
            <seg>
              Mer kommer alltså att behöva göra s. Jag kommer själv att träffa
              F unk ­ tionshindersdelegationen nästa vecka för att fortsätta
              den dialogen.
            </seg>
          </u>
          <note type="speaker">
            Anf. 31 LARS BECKMAN (M):
          </note>
          <u>
            <seg>
              Fru talman! Låt mig läsa högt ur tidskriften Fokus. Eftersom
              Ylva Johansson tycker att jag svartmålar tar vi de fria och oberoende
              medierna till hjälp: ”Men trots de vackra orden blev det ingen
              verkstad i regeringskansliet. När Fokus i mars i fjol – 2,5 år
              efter regeringsdeklarationen – ringde och frågade varför propositionen
              om flexjobb inte kommit än blev jag bollad mellan departementen.
              Ingen pressekreterare verkade ha hört talas om ’flexjobb’. Efter
              ett par dagar kom det vaga beskedet: ’Frågan bereds inom Regeringskansliet’.
              Några veckor senare tillsatte regeringen ändå en utredning om
              flexjobb, men nu med uppdraget att undersöka om ’det behövs’.”
              Det skiljer sig alltså från vad som sas i regeringsförklaringen,
              där man sa att det skulle införas. ”Utredare blev en tidigare
              chef på Arbetsförmedlingen … Och när utredningen nu är klar kommer
              den som av en händelse fram till att det inte behövs några förändringar
              av Arbetsförmedlingens regler.”
            </seg>
          </u>
          <u>
            <seg>
              Detta är alltså verkligheten i förhållande till vad statsrådet
              just sa. Det är väl bara att konstatera att inte heller Alliansen
              under sina åtta år inte lyckades särskilt väl med den här gruppen.
              Tyvärr har inte heller Miljöpartiets och Socialdemokraternas regering
              lyckats.
            </seg>
          </u>
          <u>
            <seg>
              Jag tror också att det handlar om attityd hos arbetsgivare, men
              det är nog också en kostnadsfråga. Har vi väldigt höga lönekostnader
              i Sverige, vilket vi har i dag, blir det en kostnadsfråga för
              arbetsgivarna att anställa personer. På byggarbetsplatser talade
              man tidigare om att det fanns de som var duktiga på vissa arbetsuppgifter
              som var lite enklare och gav lite lägre lön. De arbetsuppgifterna
              gav ändå möjligheten att vara på en arbetsplats. De gav möjligheten
              att dela en kopp kaffe med arbetskamraterna och möjligheten att
              ha arbetskamrater. Detta måste ju vara bättre än att dessa personer
              får en passiv sjuk- och aktivitetsersättning.
            </seg>
          </u>
          <u>
            <seg>
              Jag var personligen med på ett muskelseminarium för några år
              sedan. Där handlade hela eftermiddagen om drömmen om att få ett
              jobb. De unga funktionsnedsatta med muskelsjukdom hade drömmen
              om att få ett jobb, en arbetsplats att gå till och att kunna ta
              till vara den utbildning de hade. Jag tycker att det är bra att
              statsrådet erkänner att det är ett stort misslyckande även på
              det här området.
            </seg>
          </u>
          <u>
            <seg>
              Attityder är viktiga. Att titta på andra länders modeller är
              naturligtvis viktigt. Men min poäng med den här interpellationen
              är att det faktiskt kan ha varit någon som röstade på den här
              regeringen i tron att de skulle få ett flexjobb. Det kan ha varit
              någon som trodde på vad Stefan Löfven sa i regeringsförklaringen
              hösten 2014. Det är ju ganska rimligt att man tror på statsministern.
              Det är ganska rimligt att man tror på vallöften. Det är väl det
              normala. Men svaret blev alltså en utredning, som kom fram till
              att det vallöfte som ett av regeringspartierna gav inte skulle
              bli verklighet. Det löfte som statsministern gav i regeringsförklaringen
              skulle inte bli verklighet. Det tycker jag är väldigt olyckligt.
            </seg>
          </u>
          <u>
            <seg>
              Jag tror som sagt att även den nya regeringen i höst – Stefan
              Löfvens regeringen kommer med stor sannolikhet att fällas i statsministeromröstningen
              – oavsett färg kommer att behöva prioritera den här gruppen. Varje
              människa har rätt att gå till en arbetsplats. Varje ung människa
              har rätt att få en kaffekopp med sina arbetskamrater. För detta
              måste vi jobba mycket hårdare.
            </seg>
          </u>
          <note type="speaker">
            Anf. 32 Arbetsmarknads- och etableringsminister YLVA JOHANSSON
            (S):
          </note>
          <u>
            <seg>
              Herr talman! En av de saker som skiljer mig och Lars Beckman
              åt är att jag inte nöjer mig med att människor får en kaffekopp
              på sitt jobb. De ska också få lön. De ska få lika lön på samma
              sätt som alla andra på arbetsmarknaden, även om de har en funktionsnedsättning.
            </seg>
          </u>
          <u>
            <seg>
              Sanningen är att vi i Sverige inte skulle klara oss utan alla
              de människor med funktionsnedsättning som arbetar. Om människor
              med funktionsnedsättning en dag inte skulle gå till jobbet skulle
              Sverige stanna. Vi är helt beroende av människor med funktionsnedsättning.
            </seg>
          </u>
          <u>
            <seg>
              Jag tycker att man ska vara lite försiktig med att beskriva det
              som om deras arbetsinsatser skulle vara mindre värda än andras.
              De allra flesta personer som har en funktionsnedsättning arbetar
              i ett icke subventionerat arbete. De får full lön och har inget
              stöd för det arbete som de utför, på sam ­ ma sätt som alla andra.
            </seg>
          </u>
          <u>
            <seg>
              Några har en funktionsnedsättning som medför en sådan nedsättning
              av arbetsförmågan att det är rimligt att arbetsgivaren inte betalar
              hela kostnaden för arbetet. Där går staten in i form av lönebidrag.
              Lönebidragen har nyligen reformerats. Vi höjer taken för att säkerställa
              att också personer med lönebidrag ska kunna få kollektivavtalsenlig
              lön, precis som alla andra, men med bibehållen subventionsgrad
              för arbetsgivaren.
            </seg>
          </u>
          <u>
            <seg>
              Jag tror att det vore en farlig utveckling att gå på det som
              jag hör Lars Beckman tala om i sin replik här, alltså att personer
              med funktionsnedsättning skulle jobba för lägre löner än andra.
              Det är ett samhälle som jag inte vill se.
            </seg>
          </u>
          <u>
            <seg>
              Bakgrunden till förslaget om flexjobb var tanken att det behövs
              mer flexibla och annorlunda lösningar på lönesubventionerna för
              att fler med funktionsnedsättningar ska komma i arbete. Det var
              lätt att tro det eftersom vi ser att vi har för få personer i
              arbete. Då är det rimligt att se över detta. Vi har gjort det.
              Dels har vi reformerat lönebidragen och höjt taket, dels har vi
              tillsatt en utredning för att se om vi behöver ytterligare en
              form av lönestöd. Utredningen kom fram till att det inte behövdes
              eftersom det man vill uppnå med flexjobb, särskilt om man utgår
              från den danska modellen, redan kan uppnås med de system vi har
              med lönebidrag. Men kunskapen om hur lönebidragen är konstruerade
              är väldigt låg på arbetsmarknaden, och man föreslår därför mer
              information om detta.
            </seg>
          </u>
          <u>
            <seg>
              Det man gärna vill fråga Lars Beckman i den här diskussionen
              är: Tycker Lars Beckman att vi bör införa ännu ett lönestöd till
              funktionshindrade?
            </seg>
          </u>
          <note type="speaker">
            Anf. 33 LARS BECKMAN (M):
          </note>
          <u>
            <seg>
              Herr talman! Låt oss först konstatera vad man skriver i artikeln
              i Fokus: ”Riksrevisionen har riktat hård kritik mot Arbetsförmedlingen,
              Försäkringskassan och andra myndigheter. Tiotusentals unga förtidspensioneras
              och tvingas sedan fortsätta leva på extremt låga inkomstnivåer
              livet ut. De senaste fem åren har förtidspensioneringarna av unga
              ökat.” Det är alltså detta som är verkligheten med den här regeringen.
            </seg>
          </u>
          <u>
            <seg>
              Jag tycker inte att jag möter någon ödmjuk attityd från statsrådet
              över det misslyckande som det innebär med varje unge människa
              som får förtidspension i stället för ett jobb att gå till, med
              en kaffekopp, arbetskamrater, glädje och gemenskap på en arbetsplats.
              Detta måste den nya reger ­ ingen i höst prioritera. Det är jätteviktigt.
              Jag vill inte se denna bidragspolitik fortsätta, där man förtidspensionerar
              unga människor som har drömmar om ett jobb och om en inkomst som
              andra. Då kanske de till och med skulle ha råd att köpa en elcykel
              med regeringens subventioner i stället för att få 8 000 kronor
              i sjuk- och aktivitetsersättning.
            </seg>
          </u>
          <u>
            <seg>
              Klistra inte på mig uppfattningar som jag inte har! Jag säger
              inte att funktionsnedsatta ska ha lägre lön. Men jag sa att det
              tidigare på byggen fanns tjänster där man hade enklare arbetsuppgifter.
              Exakt hur systemen ska utformas, vilken subvention vi ska ha och
              hur det hela ska göras har jag inget svar på i dag. Det får naturligtvis
              Alliansen och alliansregeringen i höst ta tag i. Men vi måste
              bryta de senaste fem årens utveckling där antalet unga med förtidspensionering
              har ökat kraftigt. Det är inte acceptabelt, och vi måste få en
              bättre ordning.
            </seg>
          </u>
          <note type="speaker">
            Anf. 34 Arbetsmarknads- och etableringsminister YLVA JOHANSSON
            (S):
          </note>
          <u>
            <seg>
              Herr talman! Alla som kan jobba ska jobba och få chansen att
              jobba. Där finns mer att göra. Även om det i dag är allt fler
              med funktionsnedsättning som arbetar är jag långt ifrån nöjd.
              Jag kommer aldrig att vara nöjd så länge det finns unga människor
              som har arbetsförmåga men inte får chansen att använda den. Jag
              kommer aldrig att vara nöjd så länge det finns människor vars
              kompetens skyms av diskriminering eller andra fördomar bara på
              grund av att de har en funktionsnedsättning.
            </seg>
          </u>
          <u>
            <seg>
              Jag kommer heller aldrig att acceptera en ambitionsnivå där ambitio
              ­ nen är att man ska få en kaffekopp. Ambitionen är att man ska
              ha ett riktigt arbete och avtalsenlig lön.
            </seg>
          </u>
          <note>
            Överläggningen var härmed avslutad.
          </note>
          <note>
            § 9 Svar på interpellation 2017/18:478 om kulturmomsen
          </note>
          <note type="speaker">
            Anf. 35 Finansminister MAGDALENA ANDERSSON (S):
          </note>
          <u>
            <seg>
              Herr talman! Olof Lavesson har frågat kultur- och demokrati ­
              ministern dels hur hon ser på uttalandet om att det bara finns
              en normalmoms, dels om hon avser att vidta åtgärder för att andra
              kulturområden ska återfå det som är att anse som ”normalmoms”
              på 25 procent.
            </seg>
          </u>
          <u>
            <seg>
              Arbetet inom regeringen är så fördelat att det är jag som ska
              svara på interpellationen.
            </seg>
          </u>
          <u>
            <seg>
              Normalskattesatsen enligt den svenska momslagen är 25 procent.
              Ut ­ över det finns det två reducerade skattesatser. Inom kulturområdet
              gäller till exempel skattesatsen 6 procent vid tillträde till
              vissa kulturella före ­ ställningar. Det finns i dagsläget inte
              några planer på att förändra den re ­ ducerade skattesats som
              gäller inom kulturområdet.
            </seg>
          </u>
          <note type="speaker">
            Anf. 36 OLOF LAVESSON (M):
          </note>
          <u>
            <seg>
              Herr talman! Låt mig inleda med att uttrycka min uppskattning
              över att det är just finansministern som är i kammaren i dag.
              Det är inte alltid alldeles lätt att begripa hur arbetet i Regeringskansliet
              är fördelat. Mina kollegor i skatteutskottet har vid återkommande
              tillfällen interpellerat finansministern om biografmomsen, men
              då har interpellationen överlämnats till kulturministern. Den
              här gången blev det tvärtom, och det tackar jag för.
            </seg>
          </u>
          <u>
            <seg>
              Herr talman! Bakgrunden till min interpellation rör just biomomsen.
              Vi minns alla hur kultur- och demokratiministern här i kammaren
              för ca två år sedan utropade: Nu äntligen ska filmen bli en del
              av den övriga kulturpolitiken! Beskedet klingade falskt redan
              innan klubban hade fallit eftersom man i samma svep chockhöjde
              momsen från 6 till 25 procent. Plötsligt skulle inte filmen längre
              räknas till övrig kultur eller beskattas på samma sätt som till
              exempel böcker, musik eller scenkonst.
            </seg>
          </u>
          <u>
            <seg>
              Kritiken blev massiv. Jag tror att den hördes ända till Finansdepartementet.
              Det varnades för att detta kraftigt skulle drabba bionäringen
              i stort, och udden skulle särskilt riktas mot de små och medelstora
              biograferna runt om i Sverige. Med facit i hand vet vi att det
              var så det blev. Jag tror dessutom att många blev förvånade över
              att just Socialdemokraterna, som åtminstone historiskt sett har
              talat sig varma för både film och kultur, gick med på denna politik
              som så tydligt slår mot kultur i hela landet.
            </seg>
          </u>
          <u>
            <seg>
              Att Kulturdepartementets politiska ledning ofta säger en sak
              och gör en annan har vi fått vänja oss vid. Det uppstod en oro
              blandad med förvirring när Miljöpartiets andra kulturpolitiska
              talesperson vid det filmpolitiska toppmötet i Göteborg mötte momskritiken
              med att alla som hävdade att det var en lägre moms för kulturkonsumtion
              i Sverige hade fel. Det handlade om några enstaka undantag, och
              nu var filmen återställd till normal nivå. Av den anledningen
              uppstod en oro som handlar om andra delar av kulturmomsen.
            </seg>
          </u>
          <u>
            <seg>
              Jag ska inte be finansministern reda ut alla de olika budskap
              som kommer från Miljöpartiet. Jag tror att det är en uppgift som
              är både henne och mig övermäktig. Däremot tror jag att både finansministern
              och jag kan förstå vilka oerhörda konsekvenser det skulle bli
              för kulturkonsumtionen om regeringen skulle agera likadant på
              fler områden som man har gjort inom filmen.
            </seg>
          </u>
          <u>
            <seg>
              Finansministern säger i sitt svar att det i dagsläget inte finns
              några planer på att förändra den reducerade skattesatsen som gäller
              inom kulturområdet. Vän av ordning skulle naturligtvis kunna fundera
              över hur långt ett dagsläge sträcker sig, men jag väljer ändå
              att tolka hennes besked positivt.
            </seg>
          </u>
          <u>
            <seg>
              Min följdfråga blir då om inte finansministern kan tänka sig
              att återställa även biomomsen till 6 procent, nu när vi ser hur
              fel det blev.
            </seg>
          </u>
          <note type="speaker">
            Anf. 37 Finansminister MAGDALENA ANDERSSON (S):
          </note>
          <u>
            <seg>
              Herr talman! Jag tackar för den snälltolkningen. Det är ju så:
              Vi har inga sådana planer. Vi arbetar inte med någonting sådant
              på Finansdepartementet.
            </seg>
          </u>
          <u>
            <seg>
              Den höjda momsen på biografbesök var en del av en omläggning
              av filmpolitiken, och jag tror att kulturministern är bättre på
              att förklara bakgrunden till det. Men det är inte så att statens
              intäkter har ökat och att vi har använt de pengarna till något
              annat, utan det som staten får in på den ökade biomomsen går tillbaka
              till filmindustrin.
            </seg>
          </u>
          <u>
            <seg>
              Jag har en fråga till Olof Lavesson. Påminn mig! Jag kan inte
              minnas att Moderaterna har en nedsatt biomoms i sin budgetmotion,
              utan Moderaterna står bakom denna omläggning. Det är möjligt att
              jag har fel.
            </seg>
          </u>
          <note type="speaker">
            Anf. 38 OLOF LAVESSON (M):
          </note>
          <u>
            <seg>
              Herr talman! Det är bara att titta på den budgetmotion som började
              gälla den 1 januari 2017. Där fanns det en skillnad mellan regeringens
              politik och Moderaternas och Alliansens politik. I regeringens
              budget för 2017 var det en 25-procentig biomoms. I Moderaternas
              och Alliansens var det en 6-procentig biomoms. Det står där svart
              på vitt.
            </seg>
          </u>
          <u>
            <seg>
              Herr talman! Jag uppfattar det som att finansministern inte är
              beredd att sänka biografmomsen och jämställa biobesök med annan
              kulturkon ­ sumtion. Det är både tråkigt och besvärande. Den oerhörda
              kritik som har framförts är ingenting som den politiska oppositionen
              har hittat på – tvärt ­ om. Den är stark, högljudd och enig, även
              från dem som i övrigt kanske tycker att regeringen trots allt
              har gjort en del bra saker. Till och med Svenska Filminstitutet
              har skrivit till regeringen och bett regeringen att tänka om här.
              Man pekar på att den höjda momsen har lett till ett inkomst ­
              bortfall i alla led hos de aktörer som verkar för svensk film.
            </seg>
          </u>
          <u>
            <seg>
              Det handlar inte om att det sitter några krösusar till biografägare
              som täljer guld med täljkniv. Det handlar om ren och skär överlevnad.
              Vi har redan kunnat se hur biografer på små orter får stänga.
              Den ekonomiska krisen för många av våra filmfestivaler är ett
              faktum. Det går helt enkelt inte längre ihop.
            </seg>
          </u>
          <u>
            <seg>
              Den som säger att detta inte betyder någonting vet faktiskt inte
              vad den talar om. Priset har betydelse. Inom kultursektorn vet
              vi att priselasticiteten är hög, det vill säga efterfrågan sjunker
              snabbare när priset ökar. Forskning visar att den för konsumtion
              av kulturtjänster ligger på ungefär 1,5. Det vill säga att för
              varje procent priset stiger väntas efterfrågan minska med 1,5
              procent.
            </seg>
          </u>
          <u>
            <seg>
              Skulle regeringen agera på hela kulturområdet så som man har
              gjort inom filmen skulle det, enligt riksdagens utredningstjänst,
              leda till en bruttoeffekt på ca 5,5 miljarder kronor. Jag tror
              att både jag och finansmi ­ nistern inser vilka enorma konsekvenser
              det skulle få för kulturkonsum ­ tionen och för kulturens möjlighet
              att överleva.
            </seg>
          </u>
          <u>
            <seg>
              Inför behandlingen av den nya filmpolitiken hörsammade riksdagen
              de varningar som utfärdades, och i samband med beslutet riktade
              man som ett av flera tillkännagivanden det om att skyndsamt utreda
              en alternativ finansiering av filmpolitiken med utgångspunkt i
              att behålla den lägre mervärdesskatten på biografbiljetter. Sedan
              dess har noll och intet hänt. Man hänvisar till att man ska utvärdera
              filmpolitiken när man anser att det finns någonting att utvärdera.
              Då kan jag berätta att det finns det. Fråga vem som helst som
              arbetar med film i Sverige!
            </seg>
          </u>
          <u>
            <seg>
              Jag vet att finansministern gärna raljerar om moderata förslag
              om skattesänkningar, men detta är väl ändå en skattesänkning som
              till och med en socialdemokratisk finansminister kan tycka är
              god. Anser inte finansministern att tillkännagivandena ska följas?
            </seg>
          </u>
          <note type="speaker">
            Anf. 39 Finansminister MAGDALENA ANDERSSON (S):
          </note>
          <u>
            <seg>
              Herr talman! Ja, det är helt korrekt att Moderaterna i sin budgetmotion
              för 2017 föreslog en skattesats på 6 procent. Men vad jag har
              förstått finns det i budgetmotionen för 2018 eller i den som ni
              lade fram i riksdagen för bara några veckor sedan inte ett ord
              om biomoms eller reducerad skattesats för biografer. Då måste
              man väl ändå tolka det som att Moderaterna står bakom den skattesats
              som vi har i dag.
            </seg>
          </u>
          <u>
            <seg>
              Sedan gäller det antalet biografbesök. Jag är ekonom, så jag
              skulle inte tro att priset för att gå på bio inte påverkar antalet
              biobesök. Men det tycks också vara så att kvaliteten på filmerna
              – att det är bra filmer – är viktigt för antalet biobesök. Vi
              kan titta på statistiken. Det tycks som att antalet biografbesök
              inte har sjunkit direkt efter att man införde detta. År 2017 var
              antalet biografbesök inte lika högt som 2016, då det var ovanligt
              högt. Det var däremot i nivå med 2015 och högre än 2013 och 2014.
            </seg>
          </u>
          <u>
            <seg>
              Däremot delar jag helt uppfattningen att det är oerhört viktigt
              att vi har biografer runt om i hela landet. Därför har regeringen
              satsat på ett extrastöd just till mindre biografer. Det är ett
              stöd som dessutom toppades i den vårproposition som vi lade fram
              för riksdagen för en dryg månad sedan.
            </seg>
          </u>
          <note type="speaker">
            Anf. 40 OLOF LAVESSON (M):
          </note>
          <u>
            <seg>
              Herr talman! Jag konstaterar att finansministern inte med ett
              ord vill adressera det tillkännagivande som riksdagen har riktat.
              Det är uppenbarligen inte intressant vilka beslut riksdagen fattar
              eller vilka tillkännagivanden man gör, men det får väljarna ta
              ställning till i höstens val.
            </seg>
          </u>
          <u>
            <seg>
              Ja, finansministern har tittat på biografstatistiken. Har finansministern
              också rest runt i landet? Har hon träffat de biografägare som
              har fått stänga? Har hon träffat de biobesökare på små orter som
              tidigare hade bio ­ grafen i byn men som nu får åka väldigt långt?
              Så ser det ut i Filmsverige, och så ser det ut med finansministerns
              och denna regerings politik.
            </seg>
          </u>
          <u>
            <seg>
              Sedan gäller det de pengar som skulle kompensera. Ja, det är
              fantastiskt vad pengar ska leda till mycket. Jag vet inte om finansministern
              har talat med kulturministern, men dessa pengar skulle bland annat
              kompensera för momsen. Sedan skulle de gå till teknikutveckling.
              De skulle gå till digitalisering. Dessutom är de förenade med
              krav på medfinansiering, vilket gör att det är mycke t svårt att
              ta del av dessa pengar. Det är en sak att säga en sak. Det är
              en annan sak att göra det.
            </seg>
          </u>
          <u>
            <seg>
              Finansministern säger att det fortfarande produceras film och
              att det är viktigt vilken film som produceras. Ja, det är det.
              Det är därför Filminstitutet pekar på att den höjda momsen har
              drabbat filmen i alla led. Det handlar inte bara om besökaren
              som kommer till luckan. Det här drabbar alla led. Det finns en
              kedjeeffekt i detta, och den är väldigt tydlig. Folk ska väl också
              ha råd att gå och titta på de filmer som görs.
            </seg>
          </u>
          <u>
            <seg>
              Jag vill vädja till finansministern att tänka om. Jag vill vädja
              till henne att följa riksdagens tillkännagivanden, och jag vill
              vädja till henne att sätta igång utredningen om hur vi kan återställa
              filmmomsen till 6 procent.
            </seg>
          </u>
          <note type="speaker">
            Anf. 41 Finansminister MAGDALENA ANDERSSON (S):
          </note>
          <u>
            <seg>
              Herr talman! Ja, det var en vädjan från Olof Lavesson. Men han
              kanske skulle börja med att vädja i sitt eget parti, eftersom
              politiken vad gäller biomomsen är något som Moderaterna uppenbarligen
              står bakom. Man har ju inte lagt fram några andra förslag i riksdagen,
              vare sig i den budgetmo ­ tion som man väckte för några veckor
              sedan eller i den budgetmotion som man väckte i höstas. Då är
              det svårt att tolka det på annat sätt än att Moderaterna står
              bakom den politik som råder i dag.
            </seg>
          </u>
          <u>
            <seg>
              Olof Lavesson är naturligtvis hjärtligt välkommen att vädja till
              mig, men det kanske skulle vara effektivare att börja med att
              vädja i sitt eget parti. De är kanske benägna att lyssna. Jag
              är naturligtvis också benägen att lyssna på de problem som vi
              ser runt om i landet med små biografer. Det är precis därför som
              vi har gjort ett särskilt stöd till detta, och det är precis därför
              som vi har utökat det stödet. Det är viktigt att det inte bara
              finns tillgång till bra filmer utan också möjlighet att gå och
              titta på dem i närheten av där man bor, oavsett var någonstans
              i landet man bor.
            </seg>
          </u>
          <note>
            Överläggningen var härmed avslutad.
          </note>
          <note>
            § 10 Svar på interpellation 2017/18:483 om utfasningsplan för
            miljöskadliga subventioner
          </note>
          <note type="speaker">
            Anf. 42 Finansminister MAGDALENA ANDERSSON (S):
          </note>
          <u>
            <seg>
              Herr talman! Jens Holm har frågat ministern för internationellt
              utveck ­ lingssamarbete och klimat om hon avser att ta initiativ
              till en handlingsplan för att fasa ut de miljöskadliga subventionerna
              i Sverige. Arbetet inom regeringen är så fördelat att det är jag
              som ska svara på interpellationen.
            </seg>
          </u>
          <u>
            <seg>
              Låt mig först tydliggöra att jag delar Jens Holms syn att åtgärder
              mot miljöskadliga subventioner behöver vidtas, såväl internationellt
              som natio ­ nellt. Därför deltar Sverige aktivt bland annat i
              gruppen Friends of Fossil-Fuel Subsidy Reform, som verkar för
              att främja avvecklingen av fossil ­ bränslesubventioner. På ett
              nationellt plan har Naturvårdsverket på upp ­ drag av regeringen
              kartlagt potentiellt miljöskadliga subventioner. Rap ­ porten
              analyseras nu inom Regeringskansliet.
            </seg>
          </u>
          <u>
            <seg>
              Under mandatperioden har också flera av exemplen som Naturskyddsföreningen
              kategoriserar som miljöskadliga subventioner förändrats. Exempelvis
              har nedsättningen av koldioxidskatten tagits bort för uppvärmnin
              gsbränslen inom industrin och inom jord ‑ , skogs- och vattenbruk,
              regler för bilförmån har förändrats och en flygskatt införts.
              Till det bör läggas att Sverige i förhandlingarna om en översyn
              av EU ETS fick till stånd en förändring av EU ETS som lett till
              markant ökade priser på utsläppsrätter.
            </seg>
          </u>
          <u>
            <seg>
              Regeringens ambition är att miljöskatternas styrande effekt ska
              öka. Stimulanser och ekonomiska styrmedel ska användas för att
              ställa om Sverige i en mer hållbar riktning.
            </seg>
          </u>
          <u>
            <seg>
              Samtidigt är det viktigt att förstå att stöd på intäktssidan
              av statsbudgeten, så kallade skatteutgifter, inte nödvändigtvis
              är samma sak som miljöskadliga subventioner. Det är en balansgång
              mellan likvärdig hantering av alla sektorer och effektivitet i
              skattesystemet. Även en nedsatt skattenivå i Sverige kan vara
              högre än skattenivån i jämförbara länder. Vi måste också beakta
              kostnadsnivåer i andra länder för konkurrensutsatt verksamhet.
              Annars riskerar vi att produktion och därmed utsläpp inte minskar
              utan bara flyttar till andra länder och kanske till och med ökar.
              Detta uppmärksammar även Naturvårdsverket i sin rapport när de
              skriver att en potentiellt miljöskadlig subvention även kan ha
              positiva effekter för miljön.
            </seg>
          </u>
          <u>
            <seg>
              Jag vill försäkra Jens Holm om att jag och regeringen tar frågan
              om miljöskadliga subventioner och vikten av effektiva och kraftfulla
              ekonomiska styrmedel inom klimat- och miljöområdet på stort allvar.
            </seg>
          </u>
          <note type="speaker">
            Anf. 43 JENS HOLM (V):
          </note>
          <u>
            <seg>
              Herr talman! Jag vill tacka finansministern för svaret på min
              interpellation. Jag tycker att det här är en viktig fråga. Nationalekonomer
              brukar ibland säga: Don’t throw good money after bad – kasta inte
              bra pengar efter dåliga ändamål! Men det är väl precis vad vi
              gör i Sverige när vi subventionerar miljöfarlig verksamhet med
              upp till 60 miljarder kronor årligen, enligt Naturvårdsverkets
              senaste inventering.
            </seg>
          </u>
          <u>
            <seg>
              Det kan handla om stora skattenedsättningar för fordonsdiesel,
              att utrikesflyget inte betalar någon moms, att gruvindustrin är
              befriad från koldioxidskatt och att vi har delat ut gratis utsläppsrätter
              till stora industrier som redan gör vinst och som kanske inte
              behöver dessa gratis tilldelningar.
            </seg>
          </u>
          <u>
            <seg>
              Jag noterar att finansministern överlag är överens med mig om
              problembilden, alltså att vi inte ska subventionera miljöfarlig
              verksamhet. Det tycker jag är bra. Jag noterar också att Sverige
              på internationell nivå kan ­ ske är en av de absolut mest drivande
              krafterna för att miljöskadliga subventioner ska fasas ut. Jag
              kommer själv ihåg Stefan Löfvens anförande vid klimattoppmötet
              i Paris 2015, där han tryckte väldigt hårt på att alla subventioner
              till fossila bränslen och liknande ska avskaffas.
            </seg>
          </u>
          <u>
            <seg>
              Jag vill också påminna finansministern om att EU-kommissionen
              har det som kallas för en färdplan för ett resurseffektivt Europa,
              där man slår fast att medlemsländerna borde ha fasat ut sina miljöskadliga
              subventioner till senast 2020. Nu står vi här och nästan halva
              2018 har gått, och jag ser fortfarande ingen tydlig plan för hur
              vi ska fasa ut dessa miljöskadliga subventioner.
            </seg>
          </u>
          <u>
            <seg>
              Jag undrar därför vad finansministern anser om den inventering
              som Naturvårdsverket har gjort av de miljöskadliga subventionerna
              i Sverige. Kan finansministern vara lite mer konkret gällande
              hur hon ser på att vi skattevägen eller med ekonomiska medel subventionerar
              det som leder till ökade utsläpp?
            </seg>
          </u>
          <u>
            <seg>
              Själv kan jag se två konkreta exempel på att regeringen verkligen
              har agerat. Det ena är införandet av en flygskatt, vilket innebär
              att flyget får ta ett lite större ekonomiskt ansvar för sina utsläpp.
              Det andra är att reger ­ ingen nu utreder det så kallade reseavdraget,
              det avdrag som man kan göra om man reser till sitt arbete. Som
              vi vet görs dessa avdrag sannolikt till största delen här i Stockholmsområdet
              , där det redan finns en fungerande kollektivtrafik.
            </seg>
          </u>
          <u>
            <seg>
              Vad anser finansministern till exempel om att resten av flygindustrin
              är väldigt subventionerad i så måtto att utrikesflyget inte betalar
              moms, att inrikesflyget betalar den lägsta momsen, att gruvindustrin
              är helt och hållet befriad från koldioxidskatt, att vi fortfarande
              delar ut gratis utsläppsrätter och att vi har stora subventioner
              till yrkesfisket till exempel i så måtto att man inte betalar
              någon skatt på det bränsle man använder? Vore det inte en bra
              idé att inte bara ha en kartläggning utan också en plan för hur
              vi ska fasa ut de här subventionerna, Magdalena Andersson?
            </seg>
          </u>
          <note type="speaker">
            Anf. 44 Finansminister MAGDALENA ANDERSSON (S):
          </note>
          <u>
            <seg>
              Herr talman! Jens Holm tar upp en viktig fråga. Självklart är
              det så att vi ska gå igenom alla de skatteutgifter vi har och
              naturligtvis se över om de är väl avvägda eller inte.
            </seg>
          </u>
          <u>
            <seg>
              Samtidigt måste man ta hänsyn till att även om vi har nedsatta
              skatter inom en rad områden har vi ändå ofta högre skatter än
              i många andra länder. Även med den skatteutgift som är en miljöskadlig
              subvention, som Jens Holm påpekar, ligger den nedsatta skatten
              ändå ofta på en högre nivå än den rådande i andra länder. En uppenbar
              möjlig strategi skulle vara att ta ned alla skattesatser till
              dem på subventionsnivån. Den linjen vet jag att varken jag eller
              Jens Holm vill gå på, men det visar att den här frågan är ganska
              komplicerad och att man därför måste ta hänsyn till de konkurrens
              ­ aspekter som finns.
            </seg>
          </u>
          <u>
            <seg>
              Ta till exempel jordbruksdieseln, som är nedsatt i Sverige men
              som ändå ligger högre än i andra länder där Sverige konkurrerar
              med livsmedel. Vi vill absolut inte ta bort den subventionen,
              eftersom det skulle leda till att svenska jordbruk läggs ned,
              att våra åkermarker växer igen till skogsmarker och att vi i stället
              skulle importera livsmedel från andra länder där man har lägre
              skatt på jordbruksdiesel. Det är någonting som jag är säker på
              att Jens Holm inte heller vill ska ske.
            </seg>
          </u>
          <u>
            <seg>
              Därför är det viktigt att man håller tungan rätt i mun när man
              arbetar med de här subventionerna, och det är därför som regeringen
              nu har vidtagit åtgärder. Vi kommer att fortsätta att analysera
              det här , men att ta bort allting – nej, det skulle få konsekvenser
              för konkurrenskraften som skulle kunna påverka utsläppen i negativ
              riktning. Om man skulle lägga ned verksamhet i Sverige skulle
              produktionen flytta till länder med mer utsläpp, och det vore
              inte önskvärt.
            </seg>
          </u>
          <note type="speaker">
            Anf. 45 JENS HOLM (V):
          </note>
          <u>
            <seg>
              Herr talman! Låt mig vara tydlig och säga att inte heller jag
              tror att vi över en natt kan avskaffa alla så kallade miljöskadliga
              subventioner i Sve ­ rige. Jag vet inte ens om vi kan avskaffa
              dem under loppet av flera års tid. Vissa av de här subventionerna
              finns ju där av ett skäl. Det kan vara regio ­ nalpolitiska skäl,
              till exempel att man måste ha en flygplats på en viss ort och
              att man behöver hjälp för att kunna ha den flygplatsen. Så kan
              det vara långt uppe i inre Norrland. Sedan har vi mängder med
              subventionerade flygplatser där det absolut inte finns något skäl
              till det.
            </seg>
          </u>
          <u>
            <seg>
              Jag tycker också att finansministern har en poäng i att vi alltid
              måste väga subventionerna mot nyttan som de kan ge. När det kommer
              till industrin är den internationella konkurrensen en sådan faktor
              som man måste väga in.
            </seg>
          </u>
          <u>
            <seg>
              Det jag saknar, Magdalena Andersson, är dock mer av ett helhetsgrepp
              om den här frågan. Det är inte första gången Naturvårdsverket
              gör den här inventeringen av de miljöskadliga subventionerna;
              den första inventeringen gjordes redan 2012, och då stod jag och
              hade likartade debatter med dåvarande finansminister Anders Borg.
              Det är lite tråkigt, Magdalena Andersson, för han sa ungefär samma
              sak som du nu säger till mig: att det är viktigt att kartlägga
              subventionerna och att det är viktigt att ha miljöstyrande skatter.
              Så sa faktiskt han också, men sedan hände det ingenting.
            </seg>
          </u>
          <u>
            <seg>
              Nu har vi åtminstone fått en flygskatt, och regeringen ser över
              det så kallade reseavdraget. Det är två exempel på att man hanterar
              miljöskadliga subventioner, men det finns fortfarande otroligt
              mycket kvar att göra. Jag räknade upp en mängd områden som fortfarande
              är kraftigt subventionerade av staten, vilket tyvärr leder till
              att utsläppen blir väldigt stora – jag talade om gruvindustrin,
              om flyget, om subventioner till fisket, om gratis tilldelning
              av utsläppsrätter och så vidare.
            </seg>
          </u>
          <u>
            <seg>
              Återigen, Magdalena Andersson: Vore det inte bra att ta den kartläggning
              som Naturvårdsverket har gjort, och nu senast den kartläggning
              som Naturskyddsföreningen har gjort, och väga syftet, det vill
              säga det som är positivt med subventionerna, mot problemet, det
              vill säga de utsläpp dessa subventioner skapar – och sedan så
              långt som möjligt försöka fasa ut de miljöskadliga subventionerna?
              Annars förstår jag inte riktigt vitsen med att Stefan Löfven reser
              till klimattoppmötet i Paris. Vi har även andra regeringsföreträdare
              som i olika internationella sammanhang pekar finger åt andra länder
              och säger att de ska fasa ut sina miljöskadliga subventioner,
              medan vi inte ens har en plan för hur vi ska hantera våra.
            </seg>
          </u>
          <u>
            <seg>
              Var är planen, Magdalena Andersson? Var är utfasningsplanen?
              Det behövs en utfasningsplan där man säger: Det här kan vi fasa
              ut, och det här är de årtal när utfasningarna ska vara uppnådda.
              De här subventionerna är så pass viktiga för andra ändamål att
              de blir lite svårare att fasa ut.
            </seg>
          </u>
          <u>
            <seg>
              Det tycker jag vore det ärliga sättet att hantera subventionerna
              på, men det gör inte regeringen i dag. Det tycker jag är olyckligt.
            </seg>
          </u>
          <note type="speaker">
            Anf. 46 Finansminister MAGDALENA ANDERSSON (S):
          </note>
          <u>
            <seg>
              Herr talman! Jag blir lite besviken när Jens Holm menar att det
              inte är någon skillnad mellan mig och Anders Borg.
            </seg>
          </u>
          <u>
            <seg>
              Dessutom är det så att vi har samarbetat med Vänsterpartiet om
              budgetar under de senaste fyra åren. Jag är väldigt stolt över
              vad vi tillsammans har åstadkommit på miljö- och klimatområdet
              under de här åren. Vi lägger nu fram den största klimatbudgeten
              som någonsin har lagts fram – den har fördubblats sedan vi tillträdde
              – och vi lägger fantastiskt mycket mer resurser än tidigare på
              att bygga om och ställa om Sverige inför de klimatförändringar
              som kommer och för att motverka de förändringarna.
            </seg>
          </u>
          <u>
            <seg>
              Vi ökar satsningarna på biologisk mångfald genom att kraftigt
              öka mängden skog vi köper in, och vi genomför Klimatklivet, som
              innebär klimatinvesteringar som inte bara gör oss klimatsmarta
              utan också skapar jobb och tillväxt runt om i hela landet. Vi
              har även ökat effekten av en del av de ekonomiska styrmedel vi
              har på det här området, och vi gör en lång rad otroligt viktiga
              insatser för att öka klimatomställningen och rädda vår natur i
              Sverige. Det gör också att Sverige är ett av de ledande länderna
              i världen vad gäller klimatomställning. Här tycker jag alltså
              att vi har all anledning att räta på ryggen – inte bara vi i regeringen,
              utan också Vänsterpartiet, som har varit med och röstat för den
              här politiken i Sveriges riksdag.
            </seg>
          </u>
          <u>
            <seg>
              Har vi en plan för att fasa ut alla miljöskadliga subventioner?
              Svaret är nej. Vi ska naturligtvis titta igenom alla miljöskadliga
              subventioner, och det gör vi. I budgetarbetet har vi haft diskussioner
              om det här under alla år som jag har varit finansminister, och
              vi ser var någonstans det är möjligt och lämpligt att göra en
              utfasning. Men det finns flera områden där min bedömning är att
              det inte är lämpligt att genomföra en total avveckling av subventionerna,
              därför att det skulle få väldigt allvarliga konsekvenser för möjligheten
              att leva och verka i hela landet. Det skulle till exempel påverka
              möjligheten att leva i svensk glesbygd mycket.
            </seg>
          </u>
          <u>
            <seg>
              En annan effekt skulle kunna vara att det slår oerhört hårt mot
              det svenska jordbruket, och det är inte en konsekvens jag är beredd
              att ta för att avveckla dessa subventioner – särskilt inte som
              beskattningen i Sverige, även med subventionerna, ligger högre
              än i andra länder.
            </seg>
          </u>
          <u>
            <seg>
              Någon plan för total avveckling finns det alltså inte. Däremot
              är jag absolut beredd att kontinuerligt diskutera och analysera
              vilka avvecklingar som kan göras och var någonstans man kan minska
              subventionerna för att öka miljöstyrningen. Detta ska vi göra
              kontinuerligt i budgetarbetena framöver – gärna tillsammans med
              Vänsterpartiet.
            </seg>
          </u>
          <note type="speaker">
            Anf. 47 JENS HOLM (V):
          </note>
          <u>
            <seg>
              Herr talman! Är du även stolt över att vi i den här budgeten
              har de största anslagen någonsin till miljöområdet, Magdalena
              Andersson? Det går nu dubbelt så mycket till miljö- och klimatändamål
              jämfört med under den borgerliga perioden. Miljö- och klimatbudgeten
              omfattar nu ungefär 10 miljarder kronor. Det är jättebra, Magdalena
              Andersson, men problemet är att vi på den andra sidan faktiskt
              subventionerar det som ökar utsläppen med sex gånger mer – upp
              till 60 miljarder kronor. Då har vi ju ett problem.
            </seg>
          </u>
          <u>
            <seg>
              Det står också i budgeten, vill jag minnas – och även i den nya
              klimatlagen – att alla politikområden måste hålla sig inom det
              nya klimatpolitiska ramverket. Det tycker jag gör att en utfasningsplan
              för miljöskadliga subventioner känns ännu mer påkallat.
            </seg>
          </u>
          <u>
            <seg>
              Jag vill även påminna Magdalena Andersson om att det i den vårbudget
              som nu kom står att miljöskadliga subventioner behöver fasas ut
              såväl i Sverige som globalt. Vi är uppenbarligen helt överens
              om det, Magdalena Andersson, men om man säger så förpliktar det.
              Då tycker jag inte att man bara kan säga att man arbetar med frågan,
              utan då tycker jag att det ska vara en transparent och öppen process
              och att man ska ha en utfasningsplan för de miljöskadliga subventionerna.
              Annars känns det inte helt igenom trovärdigt.
            </seg>
          </u>
          <u>
            <seg>
              Skulle finansministern till exempel kunna ge två konkreta exempel
              på miljöskadliga subventioner som blir nästa steg i utfasningsprocessen?
              Vi har flygskatten, och vi har reseavdraget som jag hoppas kommer
              att göras om väldigt snart – men vad blir nästa steg i att fasa
              ut de miljöskadliga subventionerna? Det vill vi ju båda göra,
              uppenbarligen.
            </seg>
          </u>
          <note type="speaker">
            Anf. 48 Finansminister MAGDALENA ANDERSSON (S):
          </note>
          <u>
            <seg>
              Herr talman! Att reseavdragen ska ses över är någonting vi är
              överens om väldigt brett i politiken; de flesta partier i riksdagen
              står bakom en sådan översyn. Det vore naturligtvis väldigt bra
              om vi kunde hitta ett system som är mindre lätt att fuska med
              än det vi har i dag och ett system som kanske bättre styr mot
              kollektivtrafik i stället för bilåkande jämfört med det vi har
              i dag.
            </seg>
          </u>
          <u>
            <seg>
              Samtidigt är det naturligtvis viktigt när man tittar över detta
              att man ser till det faktum att det måste vara möjligt att leva
              och bo i hela landet. Reseavdragen har en betydelse. Även om de
              används mest i storstäderna, vilket de flesta inte tror, har de
              allra störst betydelse för människor i glesbygd. Vi måste se till
              att hitta ett framtida reseavdragssystem som tar hänsyn till möjligheten
              att leva och verka även i glesbygd. Det är alltså ett uppenbart
              område där vi kommer att behöva arbeta framöver.
            </seg>
          </u>
          <u>
            <seg>
              Jag är naturligtvis öppen för att också diskutera andra områden
              när det gäller att successivt fasa ut de subventioner vi har vad
              gäller skatteutgifter. Vi har tagit upp jordbruksdieseln som ett
              exempel, och även om vi har det som vi kallar en miljöskadlig
              subvention på jordbruksdieseln har vi den tredje högsta beskattningen
              av jordbruksdiesel i hela EU. Det är inte uppenbart att en avveckling
              av den nedsättningen skulle gagna utsläppen i EU som helhet, eftersom
              mindre miljösmart svensk produktion skulle riskera att ersättas
              av mer miljöskadlig jordbruksproduktion i andra delar av EU.
            </seg>
          </u>
          <u>
            <seg>
              Därför måste vi hålla tungan rätt i munnen när vi jobbar med
              de här frågorna, och därför måste vi göra ett kontinuerligt strategiskt
              arbete. Det är precis det regeringen håller på med.
            </seg>
          </u>
          <note>
            Överläggningen var härmed avslutad.
          </note>
          <note>
            § 11 Svar på interpellation 2017/18:520 om fungerande skola för
            barn med neuropsykiatriska funktionshinder
          </note>
          <note type="speaker">
            Anf. 49 Utbildningsminister GUSTAV FRIDOLIN (MP):
          </note>
          <u>
            <seg>
              Herr talman! Åsa Westlund har frågat mig om jag avser att ta
              initiativ för att se över skolsituationen för elever med neuropsykiatrisk
              funktionsnedsättning och i så fall hur.
            </seg>
          </u>
          <u>
            <seg>
              I utbildningen ska hänsyn tas till barns och elevers olika behov
              och förutsättningar. Barn och elever ska ges stöd och stimulans
              så att de utvecklas så långt som möjligt. Skolans huvuduppdrag
              är att ge alla elever förutsättningar att uppnå de nationella
              kunskapskraven och målen för utbildningen.
            </seg>
          </u>
          <u>
            <seg>
              I dag finns det dock elever som inte får en undervisning som
              är anpassad efter deras förutsättningar. Skolinspektionens kvalitetsgranskningar
              och regelbundna tillsyn visar att det finns brister i skolors
              arbete med extra anpassningar och särskilt stöd. I Skolinspektionens
              årsredovisning för 2017 konstateras att det i nästan var tredje
              granskad prioriterad grund ‑ och gymnasieskola finns brister i
              arbetet med särskilt stöd.
            </seg>
          </u>
          <u>
            <seg>
              I juni 2017 gav jag därför en särskild utredare i uppdrag att
              kartlägga och analysera skolornas stöd ‑ och elevhälsoarbete och
              lämna förslag i syfte att skapa bättre förutsättningar för elever,
              såväl flickor som pojkar, att nå de kunskapskrav som minst ska
              nås. För att belysa bland annat den elevgrupp som Åsa Westlund
              tar upp ska den särskilda utredaren kartlägga och analysera brister
              i stödarbetet, föreslå hur arbetet kan förbättras samt vid behov
              föreslå åtgärder och nödvändiga författningsändringar.
            </seg>
          </u>
          <u>
            <seg>
              Regeringen har även vidtagit flera andra åtgärder för att stötta
              elever med neuropsykiatriska funktionsnedsättningar. Statens skolverk
              har i uppdrag att ansvara för genomförandet av fortbildning i
              specialpedagogik. Uppdraget syftar till att stärka den specialpedagogiska
              kompetensen generellt i skolan och ge lärare ökade kunskaper om
              användbara, effektiva och beprövade specialpedagogiska förhållningssätt,
              metoder och arbetssätt för att möta bland andra elever med neuropsykiatriska
              funktionsnedsättningar.
            </seg>
          </u>
          <u>
            <seg>
              Speciallärare och specialpedagoger är helt centrala för det specialpedagogiska
              arbetet och ett viktigt stöd för övriga lärare. För att säkerställa
              att alla studenter på speciallärar ‑ och specialpedagogutbildningarna
              får kunskap om och kompetens i neuropsykiatriska funktionsnedsättningar
              har regeringen beslutat om nya examensmål för dessa utbildningar.
              Det kommer att leda till att barn och elever med neuropsykiatriska
              funktionsnedsättningar kan mötas på ett bättre sätt i den svenska
              skolan.
            </seg>
          </u>
          <u>
            <seg>
              Regeringen bedömer att nästa steg är att alla lärarutbildningar
              bör innehålla kunskap om neuropsykiatriska funktionsnedsättningar.
              Men vi behöver invänta de nationella utvärderingar som nu görs
              av lärarutbildningarna och sedan ta ett samlat grepp om utbildningarnas
              examensbeskrivningar.
            </seg>
          </u>
          <u>
            <seg>
              Genom Specialpedagogiska skolmyndigheten, SPSM, finns det även
              tillgång till fördjupad kompetens inom området specialpedagogik.
              Myndigheten har med sin omfattande regionala närvaro möjlighet
              att vara ett stöd till alla skolor i landet när det gäller specialpedagogiskt
              stöd. Reger ­ ingen har med anledning av propositionen Nationellt
              mål och inriktning för funktionshinder s politiken även gett SPSM
              i uppdrag att i samverkan med Skolverket och Socialstyrelsen kartlägga
              det stöd som finns till föräldrar till barn med neuropsykiatriska
              funktionsnedsättningar och hur detta används i skolan.
            </seg>
          </u>
          <u>
            <seg>
              Regeringen har dessutom tagit initiativ till ändringar i skollagens
              bestämmelser om bidrag till enskilda huvudmän för förskolor och
              skolor i form av tilläggsbelopp för särskilt stöd till barn och
              elever. Genom ändringarna förtydligas att tilläggsbeloppet ska
              vara individuellt bestämt utifrån barnets och elevens behov. Tilläggsbelopp
              gäller extraordinärt stöd och ska kunna ges bland annat för åtgärder
              som riktas till barn och elever med stora inlärningssvårigheter.
            </seg>
          </u>
          <u>
            <seg>
              Detta är några av de initiativ som regeringen har tagit för att
              stärka utbildningen för elever med neuropsykiatriska funktionsnedsättningar.
            </seg>
          </u>
          <note type="speaker">
            Anf. 50 ÅSA WESTLUND (S):
          </note>
          <u>
            <seg>
              Herr talman! Tack, utbildningsministern, för svaret!
            </seg>
          </u>
          <u>
            <seg>
              Det är en stor grupp elever i den svenska skolan som har en neuropsykiatrisk
              funktionsnedsättning, NPF. Ändå är kunskapen om hur det går för
              de här barnen låg.
            </seg>
          </u>
          <u>
            <seg>
              Jag bad r iksdagens utredningstjänst att ta fram information
              om hur det ser ut. I sin rapport med diarienummer 2017:1000 säger
              RUT att det till exempel inte finns någon uppföljning eller utvärdering
              av de förändringar av skollagen som trädde i kraft 2010 och som
              innebär att elever med au ­ tismspektrumtillstånd ska gå i den
              vanliga grundskolan. Det upprör mig. Inte för att jag anser att
              reformen var fel i grunden – barn som har förmåga att klara av
              grundskolan ska förstås gå där – utan för att reformen genom ­
              fördes utan att man först förvissade sig om att det fanns kompentens
              att ta hand om de här eleverna i grundskolan.
            </seg>
          </u>
          <u>
            <seg>
              Dessutom vet vi utifrån undersökningar som egentligen primärt
              handlar om andra saker att det är väldigt svårt för elever i den
              här gruppen att få det stöd de behöver. I en studie framkommer
              till exempel att många av de elever som blir så kallade hemmasittare
              har NPF. Skolverket har konstaterat att det finns stora skillnader
              i hur skolor arbetar för att anpassa läromiljön och så vidare.
              Generellt visar Skolverkets studier att ju närmare barnen man
              befinner sig, desto oftare tycker man att skolan gör ett dåligt
              jobb för de här eleverna.
            </seg>
          </u>
          <u>
            <seg>
              Vi vet också via Samordnaren för unga som varken arbetar eller
              studerar att dennes målgrupp ofta har NPF.
            </seg>
          </u>
          <u>
            <seg>
              I brist på systematisk genomgång från statens sida har riksförbundet
              Attention försökt göra en uppföljning av hur skolsituationen ser
              ut för barn med NPF. Den genomfördes 2015. Där framkom att enbart
              16 procent av dem som besvarat enkäten anser att lärarnas kunskaper
              är tillräckliga för att kunna anpassa barnens undervisning till
              deras behov. Konsekvenserna av detta är oftast att barnen inte
              vill gå till skolan. Det är ungefär hälften som anger det som
              en konsekvens. Andra konsekvenser är brister i läs ‑ och skrivförmåga,
              sämre betyg och mobbning.
            </seg>
          </u>
          <u>
            <seg>
              De insatser som utbildningsministern redogör för är väldigt bra.
              Men det lilla vi vet om hur skolan fungerar för den här gruppen
              tyder på att det kommer att krävas mycket mer för att de här eleverna
              ska få en bra skolgång. Bristen på kunskap gör det dessutom svårt
              att utforma rätt förslag på åtgärder.
            </seg>
          </u>
          <u>
            <seg>
              Mina frågor till utbildningsministern är: Tycker utbildningsministern
              att det finns bra kunskapsunderlag om barn med NPF i skolan? Om
              inte, hur kan kunskapen förbättras så att vi kan fortsätta arbetet
              med att sätta in rätt åtgärder för den här gruppen?
            </seg>
          </u>
          <note type="speaker">
            Anf. 51 Utbildningsminister GUSTAV FRIDOLIN (MP):
          </note>
          <u>
            <seg>
              Herr talman! Tack, Åsa Westlund, för interpellationen! Jag instämmer
              i Åsa Westlunds beskrivning av situationen men också av hur viktigt
              det är att vi stärker utbildningen för elever med NPF.
            </seg>
          </u>
          <u>
            <seg>
              Jag vill gå så långt som att säga att när vi på ett bra sätt
              lyckas bygga undervisningen för elever som har en neuropsykiatrisk
              funktionsnedsättning, med eller utan diagnos, finns det i det
              förutsättningar att lyckas med alla elevers kunskapsinlärning.
              Vi ser tydligt på de skolor som används som modellskolor och som
              lärande exempel för andra att när man på ett sådant sätt anpassar
              undervisningen för elever med NPF lyckas man också nå fram till
              andra elever, både sådana som tillhör elevgrupper som vi tra ­
              ditionellt har svårt att hjälpa att uppnå kunskapskraven och elever
              med andra individuella svårigheter under sin skolgång. När en
              skola inte lyckas med eleverna med NPF ser vi också att andelen
              på skolan som inte uppnår behörighet till gymnasiet är mycket
              högre.
            </seg>
          </u>
          <u>
            <seg>
              Detta är en anledning till att vi gör de insatser so m jag beskrev
              i interpellationssvaret . Det finns fler insatser som är mer generella
              men som vi ser kan ha stor effekt för elever me d NPF, både hur
              vi i dag fördelar resurser till skolorna mer efter behov och den
              lagstiftning om en garanti för särskilda tidiga insatser som inte
              minst funktionshinder s rättsrörelsen har arbetat aktivt för och
              som ligger som ett lagförslag på riksdagens bord.
            </seg>
          </u>
          <u>
            <seg>
              När det gäller frågan om vilka kunskaper vi har delar jag bilden
              att det saknas en del kunskap. Det finns en del vi har, men vi
              vet att det brister inom många skolor. Jag nämnde i mitt interpellationssvar
              att av de skolor där Skolinspektionen gjort en granskning under
              den senaste granskningsperioden – det är inget representativt
              urval, ska sägas, utan det är skolor som Skolinspektionen finner
              särskild anledning att granska och som därmed är prioriterade
              i dess granskning – var det en tredjedel som brast i arbetet med
              särskilt stöd.
            </seg>
          </u>
          <u>
            <seg>
              Jag vet också av en annan uppföljning att av de elever som inte
              uppnår kunskapskraven i nian är det många som hade problem att
              nå kunskapskraven redan i sexan men som ändå inte fått ett åtgärdsprogram
              under den perioden. Det är, bedömer jag och understryker SPSM,
              ett lagbrott. Det fungerar inte i förhållande till Sveriges lag
              att en elev som inte når kunskapskraven i sexan sedan går hela
              vägen till nian och fortfarande inte når kunskapskraven utan att
              vi kan se att eleven har fått ett åtgärdsprogram under den perioden.
              Då har man inte satt in de stödinsatser som eleven har rätt till
              enligt lag.
            </seg>
          </u>
          <u>
            <seg>
              De bristerna finns alltså. Det är vi medvetna om; den kunskapen
              har vi. Vi har också en hel del kunskap om vad vi kan göra, och
              den utvecklas hela tiden i takt med att forskningen stärks. Tack
              vare både den pedagogiska och den specialpedagogiska forskningen
              men också neurovetenskaplig forskning vet vi mer om hur man kan
              lägga upp undervisningen och planera skolsituationen för att elever
              med NPF ska lyckas nå kunskapskraven. De två kunskaperna har vi.
            </seg>
          </u>
          <u>
            <seg>
              Det som saknas i dag är uppföljning där vi på en mer individuell
              nivå kan se hur det går för den här elevgruppen. Vi har en del
              från intresseorganisationerna, som interpellanten nämnde, men
              vi saknar det på statlig nivå. Det är delvis därför att det här
              är forskning som är ganska svår att göra av integritetsskäl, men
              vi för en dialog med SPSM om vilka parametrar och kriterier vi
              skulle kunna ta fram.
            </seg>
          </u>
          <u>
            <seg>
              De skulle vara viktiga att ha till exempel för att kunna rikta
              ekonomiska resurser bättre än vad vi kan göra i dag. Har vi bättre
              kunskap om hur vanligt förekommande NPF är på olika skolor kan
              vi väva in detta i hur vi fördelar statens resurser för ökad likvärdighet
              i skolan.
            </seg>
          </u>
          <note type="speaker">
            Anf. 52 ÅSA WESTLUND (S):
          </note>
          <u>
            <seg>
              Herr talman! Tack, statsrådet, för svaret! Det gläder mig att
              höra utbildningsministern redogöra för hur en bra skola för barn
              med NPF även gynnar alla barn i skolan, med tydlighet, ordning
              och reda och studiero. Jag delar verkligen den bilden, och därför
              är det också hög tid att reger ­ ingen säger att vi ska inlemma
              detta i den vanliga lärarutbildningen. Jag ser verkligen fram
              emot detta; det är ett jätteviktigt steg.
            </seg>
          </u>
          <u>
            <seg>
              Men de här barnen finns ju i varje klassrum redan i dag, och
              de verkar inte få det stöd de har rätt till. De lärare och andra
              vuxna som jobbar i skolan nu måste också få dessa kunskaper, så
              att de kan möta barnen på rätt sätt.
            </seg>
          </u>
          <u>
            <seg>
              Flera organisationer, bland annat Hjärnfonden och Attention,
              har lyft fram att det behövs en bred nationell utbildningssatsning
              på kunskap om NPF för lärare, rektorer och annan skolpersonal.
              Jag tänker inte minst på elevassistenterna, som kanske har de
              tuffaste jobben i svensk skola. De får gå in när ingenting fungerar
              och ska möta de elever som har störst behov, oftast utan någon
              som helst utbildning eller vidareutbildning under den tid de är
              där. Vi behöver alltså jobba på detta sätt med dem som redan finns
              i skolan.
            </seg>
          </u>
          <u>
            <seg>
              Organisationerna efterfrågar också en NPF-samordnarfunktion på
              varje skola, som kan samordna olika insatser så att föräldrarna
              slipper vara lotsar precis hela tiden.
            </seg>
          </u>
          <u>
            <seg>
              Detta är några förslag som jag tycker att vi tillsammans kan
              ta fasta på. Även om man förändrar lagstiftningen kommer det att
              ta lång tid innan alla lärare i svensk skola har rätt kunskaper.
              Det finns säkert andra förslag också.
            </seg>
          </u>
          <u>
            <seg>
              Många vittnar om att de barn med NPF som klarar kunskapskraven
              i skolan ändå kan drabbas hårt av skolans brist på anpassning.
              De drabbas av utmattning, ångest och depression. Rasterna och
              tiden mellan lektioner lyfts ofta fram som mycket svåra och problematiska.
            </seg>
          </u>
          <u>
            <seg>
              Ändå är det mycket svårt att få stöd i just dessa situationer,
              eftersom skolan, och faktiskt också lagstiftningen om rätt till
              stöd och anpassning, är väldigt fokuserad på kunskapskraven. Det
              kan vara först efter en total genomklappning, där eleven vägrar
              gå till skolan till följd av utmattningsdepression och ångest,
              som stöd sätts in. Men man måste alltså låta eleven gravt misslyckas
              innan man tar tag i saker.
            </seg>
          </u>
          <u>
            <seg>
              Jag skulle vilja höra lite mer om hur utbildningsministern vill
              att den personal som redan finns i den svenska skolan ska få kunskap
              att möta dessa elever på rätt sätt. Och hur kan de barn som faktiskt
              klarar kunskapskraven men riskerar att drabbas av allvarlig psykisk
              ohälsa få rätt insatser i tid?
            </seg>
          </u>
          <note type="speaker">
            Anf. 53 Utbildningsminister GUSTAV FRIDOLIN (MP):
          </note>
          <note>
            Herr talman! Tack, Åsa Westlund, för konkreta frågor!
          </note>
          <u>
            <seg>
              Jag håller helt med om att vi måste sprida kunskapen om hur man
              arbetar specialpedagogiskt och hur man arbetar med elever med
              NPF i hela skolsystemet. Detta är anledningen till det fortbildningsprogram
              som heter Specialpedagogik för lärande och som bygger på modellen
              i de nationella skolutvecklingsprogrammen, det vill säga de modeller
              som gjorts kända genom matematiklyft och läslyft. Här kan vi också
              visa vilken prioritet vi ger dessa frågor. I uppdraget till Skolverket
              betonade vi särskilt att det handlar om att lära sig verktyg och
              att kunna dela verktyg och förhållningssätt när det gäller hur
              man arbetar med NPF.
            </seg>
          </u>
          <u>
            <seg>
              När uppdraget sedan blev färdigt och fortbildningen påbörjades
              fick den kritik från organisationer, föräldragrupper och andra
              för att den inte innehöll tillräckligt mycket kring dessa frågor.
              Då säkrade vi att Skolverket och organisationerna möttes – Skolverket
              gjorde även detta på eget bevåg – för att se vad som kunde stärkas
              i fortbildningen för att ge denna effekt. I dag kan man redovisa
              att man gjort den typen av justeringar.
            </seg>
          </u>
          <u>
            <seg>
              Denna typ av fortbildning är alltså på gång och bedrivs ute på
              många skolor. Vi vill ha fler skolor som går in i modellen. Regeringens
              målsättning är att den ska vara av samma storlek som Matematiklyftet
              och Läslyftet har varit.
            </seg>
          </u>
          <u>
            <seg>
              När det gäller behovet av mer samordning runt eleven tror jag
              precis som Åsa Westlund att detta är den stora utmaningen framåt.
              En sak gör vi genom den lagstiftning som utbildningsutskottet
              precis har behandlat och som snart kommer upp för behandling här
              i kammaren. Den bygger på utredningen Saknad! av Malin Gren Landell.
            </seg>
          </u>
          <u>
            <seg>
              Lagstiftningen byggs runt de fungerande rutiner som funnits på
              många skolor för att upptäcka frånvaro och angripa orsaken till
              den enskilde elevens frånvaro. Det kan handla om otrygghet på
              raster eller brist på struktur och ordning. Detta drabbar särskilt
              elever med NPF men kan såklart drabba alla elever. Upptäcker man
              detta i tid och gör det som fungerar för just den eleven kan man
              undvika att en elev handlar i en långvarig, problematisk frånvaro.
            </seg>
          </u>
          <u>
            <seg>
              Den typen av lagstiftning kan få ganska stor effekt. Det har
              vi sett att den fått när man implementerat rutinen på de skolor
              som arbetar med detta i dag. Långvarig frånvaro börjar ju aldrig
              som långvarig frånvaro utan som kortvarig ströfrånvaro, ofta i
              några ämnen och kanske i samband med rasten, när eleven lämnat
              skolan. Upptäcker man detta i tid kan det få effekt.
            </seg>
          </u>
          <u>
            <seg>
              På skolor där detta inte fungerar i dag är det ofta så att man
              gör väldigt mycket. Man fångar olika initiativ och idéer men har
              inte tillräckligt noga analyserat varför just denna elev har svårigheter.
              Det är där man måste gå ned på djupet, och när man gör det kan
              man både förhindra att en elev hamnar i frånvaro och hjälpa en
              elev som har varit där att komma tillbaka till skolan.
            </seg>
          </u>
          <u>
            <seg>
              Nästa steg är nog att börja bygga om systemen totalt, ska sägas.
              Detta är något jag har studerat ganska noggrant. Internationellt
              har vi det skotska exemplet Girfec, Getting it right for every
              child, som man har jobbat med i över tio år och som implementeras
              i ett antal olika kommuner i Sverige i dag. Man bygger ihop skola,
              inte minst elevhälsans funktioner, med socialtjänst och sjukvård
              för att säkra att elever och föräldrar inte får olika signaler
              och behöver ha många olika myndighetskontakter för det som i grunden
              är samma uppdrag: att barnet får de bästa möjligheterna att fungera
              väl i samhället och få med sig de kunskaper som behövs framåt.
            </seg>
          </u>
          <u>
            <seg>
              Detta är svårt. Det handlar om att bryta kulturer och lätta på
              en del regler. Vi har en pilot som vi finansierat genom Socialstyrelsen
              och Skolverket. Det är denna typ av kulturförändringar som kommer
              att behövas framåt för elever med denna typ av svårigheter och
              även för andra elever, vars föräldrar kan redovisa att de har
              väldigt många myndighetskontakter utan att egentligen få rätt
              stöd i sitt jobb med att säkra att barnen får rätt stöd när det
              gäller skolnärvaro och annat.
            </seg>
          </u>
          <note type="speaker">
            Anf. 54 ÅSA WESTLUND (S):
          </note>
          <u>
            <seg>
              Herr talman! Tack, utbildningsministern, för en bra redogörelse
              för ett väldigt bra arbete som pågår! Det finns som sagt många
              saker kvar att göra.
            </seg>
          </u>
          <u>
            <seg>
              Jag vill avsluta med att citera bloggen Supermamsen från den
              7 mars 2017:
            </seg>
          </u>
          <u>
            <seg>
              ”Tre av tre barn i skolan!
            </seg>
          </u>
          <u>
            <seg>
              Idag är det en riktigt bra dag! För många är det självklart att
              man som förälder har alla barn i skolan där alla barn ska vara.
            </seg>
          </u>
          <u>
            <seg>
              För mig och min man är det inte självklart. Vi har oftast två
              av tre barn hemma. Vår 7-åring går alltid i skolan.
            </seg>
          </u>
          <u>
            <seg>
              Vår 14-åring (asperger) har varit hemma från skolan i mer eller
              mindre två år. Det är någon skoldag här och var men inte en fungerande
              skolgång sedan kraschen och utmattningen i åk 6. Hen låser sig
              ofta och kommer inte iväg.
            </seg>
          </u>
          <u>
            <seg>
              Vår 11-åring (ADD med autistiska drag) har inte mycket närvaro
              nu i 5:an. Orken finns oftast inte. Nu har 11-åringen börjat med
              Ritalin. Hoppas det hjälper!
            </seg>
          </u>
          <u>
            <seg>
              Idag har jag tre av tre barn i skolan. Vilken lycka! Jag tror
              bara det har hänt tre gånger det här läsåret.
            </seg>
          </u>
          <u>
            <seg>
              Jag kan irritera mig på de som bara tar för givet att deras barn
              kommer iväg till skolan. De som inte uppskattar hur bra de har
              det …
            </seg>
          </u>
          <u>
            <seg>
              Maken sa idag ’Vi har verkligen fler mirakel än vanliga familjer!’
            </seg>
          </u>
          <u>
            <seg>
              Och det har vi nog! Hur många föräldrar står och hoppar och kramas
              med rinnande tårar när alla deras barn är i skolan?”
            </seg>
          </u>
          <u>
            <seg>
              Jag tycker att detta är en djupt rörande inblick i en helt vanlig
              NPF-familjs vardag.
            </seg>
          </u>
          <u>
            <seg>
              Herr talman! Tack, utbildningsministern, för att vi tillsammans
              har kunnat diskutera de här viktiga frågorna en stund i riksdagens
              kammare !
            </seg>
          </u>
          <note type="speaker">
            Anf. 55 Utbildningsminister GUSTAV FRIDOLIN (MP):
          </note>
          <note>
            Herr talman! Tack, Åsa Westlund!
          </note>
          <u>
            <seg>
              Jag känner igen detta från många föräldrar, både i föräldranätverk
              och föräldrar man möter i andra sammanhang, som just diskuterar
              svårigheterna när man inte upplever att myndigheterna eller skolan
              står på ens sida i uppdraget att säkra att ens barn får bästa
              möjliga uppväxt och framtidsutsikter. I stället blir detta en
              ständig fajt.
            </seg>
          </u>
          <u>
            <seg>
              Detta hänger ihop med många andra utmaningar på skolans område:
              resursbristen, som vi bryter, och stuprören mellan skola, socialtjänst
              och vård, som jag nämnde. Många gånger ger vi också stöd så sent
              att elevers självförtroende, självkänsla eller, för många av eleverna
              med NPF, som vi har talat om, lusten för skolan, har brutits ned
              längs vägen. Vänder vi de trenderna kan vi också vända det för
              elever med NPF.
            </seg>
          </u>
          <u>
            <seg>
              Men det motsatta gäller också. Börjar vi arbetet med att försöka
              anpassa skolan och undervisningen för elever med NPF kan vi lyckas
              med många av skolans andra utmaningar. Att säkra specialpedagogiken
              med särskilda stöd till extra anpassning är en nyckel till trygghet,
              studiero, lust för lärandet och möjlighet att anpassa undervisningen
              till elevers olikheter. Detta behöver vi göra för alla elever
              i skolan.
            </seg>
          </u>
          <u>
            <seg>
              Jättestort tack, Åsa Westlund, för att du lyfter upp detta! Jag
              kan försäkra att Utbildningsdepartementet må fortsätta att ha
              ett mycket nära samarbete med de starka organisationer som arbetar
              inom funktionshindersrättsrörelsen och med föräldranätverk och
              andra som arbetar för, med och av elever och föräldrar som kommer
              nära NPF.
            </seg>
          </u>
          <note>
            Överläggningen var härmed avslutad.
          </note>
          <note>
            § 12 Svar på interpellation 2017/18:460 om kritik av Lidingö
            stad
          </note>
          <note type="speaker">
            Anf. 56 Statsrådet PETER ERIKSSON (MP):
          </note>
          <u>
            <seg>
              Herr talman! Ida Drougge har frågat mig om jag med min kritik
              av Lidingö kommun menar att människor som vistas i Sverige, exempelvis
              efter avslutad etableringstid, på samma villkor som andra invånare
              ska ha olika regelverk för hur de behandlas i bostadskön.
            </seg>
          </u>
          <u>
            <seg>
              Boendet är central t för nyanländas möjlighet att komma i arbete
              och starta sitt nya liv i Sverige. För hushåll som saknar ett
              tryggt boende försvåras möjligheten att etablera sig i det svenska
              samhället, vilket medför samhällsekonomiska konsekvenser likväl
              som negat iva konsekvenser för individen.
            </seg>
          </u>
          <note>
            Lagen om mottagande av vissa nyanlända invandrare för bosättning
            beslutades med bred majoritet i riksdagen. Syftet med lagen är
            att alla kommuner ska ta ett gemensamt ansvar för mottagandet
            för att förbättra de nyanländas etablering i arbets- och samhällslivet.
            Vid fördelningen av anvisningar ska hänsyn bland annat tas till
            kommunens arbetsmarknadsförutsättningar, befolkningsstorlek och
            samma ntagna mottagande av nyanlända.
          </note>
          <u>
            <seg>
              Kommunerna ansvarar för bostadsförsörjningen , och de ska, enligt
              lag, planera för bostadsförsörjningen i kommunen. Syftet med planeringen
              ska vara att skapa förutsättningar för alla i kommunen att leva
              i goda bostäder och främja att ändamålsenliga åtgärder för bostadsförsörjningen
              förbereds och genomförs. Kommunerna ska ha aktuella riktlinjer
              för bostadsförsörjningen där mål för bostadsbyggande, utveckling
              av beståndet och vilka insatser kommunen planerar för att uppnå
              uppsatta mål ska anges. Uppgifterna i riktlinjerna ska bland annat
              grundas på en analys av den demografiska utvecklingen, efterfrågan
              på bostäder, bostadsbehovet för särskilda grupp er och marknadsförutsättningar.
            </seg>
          </u>
          <u>
            <seg>
              Kommunerna har flera verktyg som kan användas för att underlätta
              situationen på bostadsmarknaden. Några exempel är att planlägga
              mark för bostadsbyggande, ge ägardirektiv till allmännyttiga bostadsföretag,
              uppföra bostäder med tidsbegränsade bygglov och använda sociala
              kontrakt. Kommunen kan även förmedla bostäder . D et finns dock
              inget enhetligt system för bostadsförmedling , och många kommuner
              använder förturs s ystem. Vilka verktyg som bör användas för att
              skapa förutsättningar för alla i kommunen att leva i goda bostäder
              är k ommunerna själva bäst lämpade att avgöra.
            </seg>
          </u>
          <u>
            <seg>
              Regeringen arbetar för att stötta kommunerna i deras arbete med
              bostadsförsörjningen. Sedan 2016 har 3 , 65 miljarder kronor betalats
              ut i statsbidrag för ökat bostadsbyggande , och i år betalas knappt
              1,40 miljarder kronor ut. Regeringen har även tillsatt en utredning
              som bland annat ser över om kommunerna behöver fler verktyg för
              att arbeta med bostadsförsörjningen. Det är även angeläget att
              öka utbudet av hyresbostäder med lägre hyra.
            </seg>
          </u>
          <u>
            <seg>
              Sedan regeringens satsning på investeringsstöd, som bland annat
              har villkor om normhyra och rimliga krav på hyresgäster, infördes
              2017 har mer än 10 000 bostäder beviljats stöd.
            </seg>
          </u>
          <note type="speaker">
            Anf. 57 IDA DROUGGE (M):
          </note>
          <u>
            <seg>
              Herr talman! Jag tycker inte riktigt att statsrådet svarar tydligt
              nog på frågan.
            </seg>
          </u>
          <u>
            <seg>
              Om man går ut och kritiserar en enskild kommun, så som statsrådet
              har gjort med Lidingö, förutsätter jag att man har koll på den
              situation som råder i kommunen och i landet i övrigt. Jag förutsätter
              därför att statsrådet vet att Lidingö stad självfallet följer
              den socialtjänstlag som gäller. I den mån människor har olika
              förtur till bostad stipuleras detta i socialtjänstlagen. Denna
              lag följer Lidingö stad, såklart, precis som alla andra kommuner.
            </seg>
          </u>
          <u>
            <seg>
              Det som Lidingö – med flera kommuner, ska tilläggas – gör är
              att säga att nyanlända, precis som alla andra i Sverige, efter
              att ha avslutat den etableringstid som staten har stipulerat och
              sagt gäller för att kunna få resurser, pengar och stöd från Arbetsförmedlingen,
              behöver söka bostad och få hjälp med detta enligt socialtjänstlagen
              och att det inte ska råda några ytterligare förturer än de som
              gäller där.
            </seg>
          </u>
          <u>
            <seg>
              Det är som sagt inte bara Lidingö, utan det är 20 av 25 kommuner
              i Storstockholm som tillämpar korttidskontrakt för nyanlända,
              på lite olika sätt. Att det är på olika sätt tycker jag själv
              är ytterst dåligt och beklagligt. Detta beror på att förarbetena
              till regeringens lagstiftning är oklara, och det är därför nyanlända
              i dag behandlas olika i olika kommuner – rättsläget är oklart.
            </seg>
          </u>
          <u>
            <seg>
              Jag hade föredragit att det var tydligt i lagen hur länge kommunerna
              ska stå för bostad och hur länge man anser att etableringstiden
              pågår, så att kommunerna hade sluppit gissa sig fram, tolka förarbeten
              och använda exempelvis etableringstiden hos Arbetsförmedlingen
              som en måttstock för att kunna göra denna bedömning.
            </seg>
          </u>
          <u>
            <seg>
              Min fråga, så som jag menade den, är: Anser statsrådet att människor
              i Sverige som vistas här på samma villkor och med likadana möjligheter
              som andra ska ha ett särskilt eget regelverk utanför socialtjänstlagen
              och kunna få bostad genom förtur på bekostnad av andra?
            </seg>
          </u>
          <u>
            <seg>
              Jag förstår såklart att det är skitsvårt för nyanlända att hitta
              bostad, särskilt på Lidingö. Det är därför situationen ser ut
              som den gör, i synnerhet i Stockholms län. I exempelvis miljöpartistyrda
              Sundbyberg tillämpas också korttidskontrakt. Det är jättesvårt
              – för nyanlända och för alla andra också. Det är därför detta
              oroar mig.
            </seg>
          </u>
          <u>
            <seg>
              Jag kan undra vad som egentligen händer med Sverige och med ett
              Stockholm där man har stått tio år i bostadskö, sedan barnsben.
              Jag känner flera ensamstående mammor som har stått i bostadskö
              länge men som inte har någon bostad utan är hänvisade till olika
              korttidskontrakt, som flyttar runt och som bor på vandrarhem med
              sina barn. De gör allt de kan för att få en bostad och har gjort
              det länge, och så kommer en annan grupp som ställs emot dem, får
              förtur direkt och får bostad. Jag tror inte att detta är bra för
              Sverige, utan jag hade önskat att alla kunde behandlas mer lika.
            </seg>
          </u>
          <note type="speaker">
            Anf. 58 Statsrådet PETER ERIKSSON (MP):
          </note>
          <u>
            <seg>
              Herr talman! Detta är en ganska märklig debatt, tycker jag.
            </seg>
          </u>
          <u>
            <seg>
              I många kommuner runt om i Sverige tar man bostadsförsörjningsansvaret
              på stort allvar. Man hjälper till efter bästa förmåga och ser
              till att invånarna får en bostad. Det är sedan en ganska lång
              tid tillbaka bostadsbrist i Sverige, och den är större på olika
              håll. Men det är inte så att det är svårare att bygga eller ta
              fram bostäder i Lidingö eller i någon av de andra välbeställda
              Stockholmskommunerna än vad det är i många andra delar av Sverige.
            </seg>
          </u>
          <u>
            <seg>
              Vi har fått invandrare till Sverige – en del får stanna medan
              andra har fått avslag på sina visumansökningar och har varit tvungna
              att åka härifrån igen. Men för dem som har fått stanna har kommunerna
              fått en rejäl slant från staten för att kunna ta ett extra ansvar
              under denna tid. Detta innebär att kommunerna har gott om tid
              på sig att medverka till att stärka bostadssituationen, bygga
              permanenta eller tillfälliga bostäder och se till att situationen
              löses på ett bra sätt.
            </seg>
          </u>
          <u>
            <seg>
              Då kan man sedan välja. Vill man göra det minsta möjliga som
              lagen kräver, eller försöker man lösa frågan på ett så bra sätt
              som situationen kräver? Jag menar att det sätt som Lidingö stad
              i detta fall agerar på är ett sätt som medför ökade samhällskostnader.
            </seg>
          </u>
          <u>
            <seg>
              Om vi är överens om att integrationen är viktig och att det är
              viktigt att vi kortar tiden för integration och ser till att människor
              får bostad och arbete så snabbt som möjligt, då bör man nog agera
              på ett sådant sätt att man medverkar och hjälper till här i stället
              för att skapa en situation där de nyanlända tvingas flytta flera
              gånger och inte har möjlighet att rota sig och se till att de
              får ett jobb och klarar av sin situation. Det är detta som jag
              har reagerat på. Om man agerar på ett sätt i kommunerna som ökar
              kostnaderna och försvårar problemen för individen, då agerar man
              på ett för samhället totalt sett negativt sätt.
            </seg>
          </u>
          <note type="speaker">
            Anf. 59 IDA DROUGGE (M):
          </note>
          <u>
            <seg>
              Herr talman! Denna debatt förtjänar lite mer korrekta fakta.
              Jag kan börja med att konstatera att även i en rad kommuner som
              styrs av Miljöpartiet använder man exakt samma principer som man
              gör på Lidingö.
            </seg>
          </u>
          <u>
            <seg>
              Jag tror att statsrådet är väl medveten om att vi har ett kommunalt
              utjämningssystem i Sverige som gör att kommuner med bättre förutsättningar
              och vars invånare har goda förutsättningar från början är med
              och utjämnar och betalar för andra kommuner som inte har dessa
              förutsättningar. Vi har ett utjämningssystem som utjämnar både
              förutsättningar och utfall. Där betalar Lidingö, som en av få
              kommuner i Sverige, in pengar till detta system – mycket mer än
              man själv tar emot.
            </seg>
          </u>
          <u>
            <seg>
              Att måla upp särskilda arketypiska snåla kommuner, som statsrådet
              gör, tycker jag är ytterst orättvist. Jag tycker inte att denna
              debatt förtjänar det. Detta är en jättesvår situation, ytterst
              såklart för alla som är i behov av en bostad – för nyanlända och
              för alla våra ungdomar i Sverige som inte har någonstans att bo
              och som vill flytta hemifrån och börja egna liv eller plugga på
              annan ort men som kanske behöver tacka nej till en utbildningsplats
              för att det inte finns någon bostad på studieorten. Det är synd
              att vi ska sänka debatten till den nivå som statsrådet gör.
            </seg>
          </u>
          <u>
            <seg>
              Självklart är det olika svårt för kommuner i Sverige att ordna
              bostäder. Jag förstår inte hur det inte skulle kunna vara det.
              Lidingö är den femte mest tätbefolkade kommunen i hela Sverige.
              Om man redan har väldigt många bostäder är det klart att det är
              svårare att bygga fler. Vi har dess ­ utom stora fina naturområden
              på Lidingö som staten har utsett till natur ­ reservat. Jag tror
              inte att statsrådet vill att vi ska bygga där.
            </seg>
          </u>
          <u>
            <seg>
              Sedan kan jag konstatera att Lidingö har klarat sitt mottagande,
              och man har vänt och vridit på varje sten. Alla nyanlända som
              har blivit anvisade till Lidingö under denna period då vi har
              haft en bosättningslag och tidigare har fått en bostad. Det går
              också relativt bra för de nyanlända som Lidingö tar emot.
            </seg>
          </u>
          <u>
            <seg>
              Under den senaste tiden har många av de människor som har fått
              en bostad under två år och sedan har blivit uppsagda från den
              faktiskt ordnat en bostad. De står inte på gatan.
            </seg>
          </u>
          <u>
            <seg>
              Samma resultat kan vi se i Sundbyberg som styrs av Miljöpartiet.
              Där är det fler som har blivit uppsagda från sin bostad än det
              än så länge är på Lidingö. Samtliga där har fått erbjudande om
              en bostad. De står alltså inte heller på gatan.
            </seg>
          </u>
          <u>
            <seg>
              Jag skulle vilja att statsrådet svarar på och lite grann utvecklar
              varför han tycker att just denna grupp ska ha rätt till särskilda
              undantag. Inser inte statsrådet att det skapar motsättningar i
              vårt samhälle? Många företrädare för Miljöpartiet brukar ofta
              säga att vi inte ska ställa grupp mot grupp. Men jag kan inte
              se detta på något annat sätt än att det är just det som man gör
              i detta fall. Statsrådet går dessutom in och anklagar och kritiserar
              en kommun där det pågår en domstolsprocess.
            </seg>
          </u>
          <note type="speaker">
            Anf. 60 Statsrådet PETER ERIKSSON (MP):
          </note>
          <u>
            <seg>
              Herr talman! Mitt problem hänger ihop med den historiska utveck
              ­ lingen i Sverige. Vi har under de senaste decennierna haft en
              ganska kraftig befolkningstillväxt, inte bara för att vi har fått
              migranter till Sverige utan också för att vi har fått en växande
              befolkning internt i Sverige.
            </seg>
          </u>
          <u>
            <seg>
              Tidigare kom en mycket stor andel av de nyanlända till bara några
              få kommuner. Jag minns en gång när man från Södertälje kommunledning
              reste till USA. Det visade sig att Södertälje hade tagit emot
              fler flyktingar från krigshärjade områden i Mellanöstern än vad
              hela USA hade tagit emot i den då aktuella situationen.
            </seg>
          </u>
          <u>
            <seg>
              Under denna mandatperiod har vi försökt göra en förändring, så
              att fler kommuner ska ställa upp och vara med och ta sin del av
              detta. Det blir bättre för alla om man försöker ta ett solidariskt
              ansvar runt om i Sverige. Det handlar om den så kallade anvisningslagen.
              Det är bara en del av de nyanlända som kommer till Sverige som
              fördelas enligt den principen. Det är faktiskt en minoritet av
              dem som har kommit hit. Men anvisningslagen har ändå fungerat
              i så måtto att alla nu har varit med. Även kommuner som Lidingö
              har tagit ett lite större ansvar än man har gjort tidigare. Det
              är jag mycket glad över. Det har varit viktigt att det är på det
              sättet.
            </seg>
          </u>
          <u>
            <seg>
              Men det är fortfarande så att man måste följa de övriga lagarna
              när det gäller socialtjänsten och annat. Jag tror inte att vi
              behöver några nya lagar i detta avseende. Möjligen kan det hända
              att vi behöver skärpa bostadsförsörjningslagen ytterligare. Jag
              har nyss tagit emot en utredning som pekar på ett förtydligande
              av bostadsförsörjningslagen så att vi ser till att vi tar fram
              bostäder för alla i de svenska kommunerna. Det kan vara en väg
              att gå för att se till att vi klarar av denna uppgift lite bättre
              i framtiden.
            </seg>
          </u>
          <u>
            <seg>
              Det är inte bara Lidingö som man kan anse borde kunna ta ett
              lite större ansvar, utan det finns rätt många kommuner som är
              med på en sådan lista, om man skulle göra en sådan.
            </seg>
          </u>
          <u>
            <seg>
              Jag tror att det vore bra för hela Sverige om alla tar ett lite
              större solidariskt ansvar. Det är det som jag är ute efter. Däremot
              är jag inte intresserad av att lägga mig i hur domstolen beslutar.
              I detta fall handlar det inte alls om att kritisera domstolen
              eller ens reglerna utan om att man ska försöka ta ett rimligt
              ansvar och följa de lagar vi har. I vissa lägen kan man tycka
              att det finns ett antal kommuner som kan ta ett större gemensamt
              och socialt ansvar på detta sätt.
            </seg>
          </u>
          <note type="speaker">
            Anf. 61 IDA DROUGGE (M):
          </note>
          <u>
            <seg>
              Herr talman! Det är totalt 25 procent av Sveriges kommuner som
              själva har uppgett att de använder sig av korttidskontrakt. Men
              jag kan inte tolka statsrådet på något annat sätt än att om Lidingö
              stad skulle vinna i den domstolsprocess som nu pågår om detta
              regelverk, om man har rätt att ge nyanlända korttidskontrakt på
              en bostad på två år – man har vunnit i den första instansen –
              är statsrådet beredd att ändra lagstiftningen och att ändra bostadsanvisningslagen.
              Jag kan inte tolka statsrådet på något annat sätt.
            </seg>
          </u>
          <u>
            <seg>
              Jag tycker inte att statsrådet riktigt svarade på frågan. Men
              vi kan bortse från det och i stället välja att tala om vad som
              är bäst för integra ­ tionen och hur man ska ställa sig i den
              situation som vi har.
            </seg>
          </u>
          <u>
            <seg>
              Jag är övertygad om – vi får se – att det är mycket viktigt att
              man som nyanländ tidigt i samband med att man får reda på att
              man har fått uppehållstillstånd i Sverige, får leva här, anpassa
              sig och bo i det svenska samhället, får veta att man har en huvudsaklig
              uppgift att skaffa sig en bostad själv. Man får inte en bostad
              på livstid när man kommer hit. Man måste ta det ansvaret själv,
              precis som alla andra i Sverige gör – trots att det är svårt och
              trots att det är bostadsbrist.
            </seg>
          </u>
          <u>
            <seg>
              Om det inte hade varit bostadsbrist, om andra grupper i Sverige
              inte hade haft svårt att få tag på en bostad, hade situationen
              varit helt annorlunda.
            </seg>
          </u>
          <note type="speaker">
            Anf. 62 Statsrådet PETER ERIKSSON (MP):
          </note>
          <u>
            <seg>
              Herr talman! Jag har lyssnat en hel del på Ida Drougges partiledare
              Ulf Kristersson. En av de saker som han brukar prata om är att
              en av vår tids största utmaningar är integration. Om vi kan lösa
              integrationsfrågan följer mycket annat efter. Hela samhället måste
              bidra till att skapa möjligheter för människor att komma in. Om
              människor kommer in i samhället börjar de betala skatt i större
              utsträckning och snabbare än tidigare. De medverkar då i det gemensamma
              och skapar tillgångar för välfärden i stället för att vara en
              kostnad.
            </seg>
          </u>
          <u>
            <seg>
              Vi ser nu i Sverige att tiden minskar kraftigt för integrationen.
              Tiden för när 50 procent av de nyanlända har kommit i jobb har
              minskat från nio år till fem år i den senaste statistik som jag
              har läst. Det är en betydande förkortning av tiden. Om det ska
              fortsätta att lyckas kan inte en del ställa sig utanför och vid
              sidan om. Alla måste vara med i det jobbet.
            </seg>
          </u>
          <u>
            <seg>
              Att ta fram bostäder så att det finns bostäder till alla i Sverige
              är en av de mest centrala utgångspunkterna. Om man har bostad
              kan man sedan ta nästa steg. Då kan man börja studera, jobba och
              betala skatt.
            </seg>
          </u>
          <u>
            <seg>
              Men om man efter en kort tid blir utsparkad från den bostad man
              har fått tidigare kommer denna integration att ta betydligt längre
              tid, och det kommer att kosta hela samhället mycket. Det belastar
              även andra grupper.
            </seg>
          </u>
          <u>
            <seg>
              Ett perspektiv där man ställer grupper mot grupper innebär att
              man måste tänka långsiktigt: Hur vinner vi alla på att lösa frågan?
            </seg>
          </u>
          <note>
            Överläggningen var härmed avslutad.
          </note>
          <note>
            § 13 Svar på interpellation 2017/18:461 om tillfälliga bostäder
            för nyanlända
          </note>
          <note type="speaker">
            Anf. 63 Statsrådet PETER ERIKSSON (MP):
          </note>
          <u>
            <seg>
              Herr talman! Ida Drougge har frågat mig om jag avser att verka
              för att regeringen lämnar förslag om att boende i bostäder med
              tillfälligt bygglov får hyreskontrakt med permanent besittningsrätt.
            </seg>
          </u>
          <u>
            <seg>
              Ida Drougge skriver i interpellationen att jag vill ge boende
              i bostäder med tidsbegränsade bygglov permanent besittningsrätt.
              Det stämmer inte. Det är redan i dag möjligt för en fastighetsägare
              att erbjuda kontrakt med besittningsskydd i bostäder uppförda
              med tidsbegränsat bygglov. Huru ­ vida det är ändamålsenligt mot
              bakgrund av att bostaden kommer att upphöra på platsen är upp
              till fastighetsägaren att bedöma, eventuellt med beaktande av
              för hur lång tid lov har beviljats. En tvingande bestämmelse som
              ger hyresgästen besittningsskydd i bostäder med tidsbegränsat
              bygglov riskerar att motverka uppförandet av sådana bostäder.
            </seg>
          </u>
          <u>
            <seg>
              Det är givetvis viktigt att kommunen, tillsammans med byggaktörer
              och fastighetsägare, skapar långsiktiga och hållbara lösningar
              för byggan ­ de och boende. Jag står fast vid att tidsbegränsade
              bygglov kan utgöra ett bra komplement till permanent byggande
              där bostadsbehovet inte fullt ut kan tillgodoses genom ordinarie
              plan- och byggprocesser. Det ger också goda möjligheter till en
              effektivare markanvändning , till exempel under pågående plan-
              och byggprocesser. Det var därför regeringen förändrade och förenklade
              regelverket för tidsbegränsade bygglov. Det var regler som trädde
              i kraft för snart ett år sedan och som var efterfrågade av kommunerna.
            </seg>
          </u>
          <u>
            <seg>
              Jag vill även tillägga att det är möjligt att söka investeringsstöd
              för uppförandet av hyresbostäder också med tidsbegränsade bygglov.
            </seg>
          </u>
          <note type="speaker">
            Anf. 64 IDA DROUGGE (M):
          </note>
          <u>
            <seg>
              Herr talman! Nu var inte min fråga om statsrådet tyckte eller
              har sagt att kommuner ska ge permanent besittningsrätt till bostäder
              med tillfälliga bygglov. Jag undrade om statsrådet avser att verka
              för detta.
            </seg>
          </u>
          <u>
            <seg>
              När bostadsanvisningslagen, som vi har diskuterat precis innan,
              trädde i kraft, samtidigt som det stora mottagandet i kommunerna
              i Sverige ökade kraftigt under 2015 och framåt, hänvisade regeringen,
              ministerns företrädare och andra i regeringen, till tillfälliga
              bostäder som en lösning. Man tittade också över reglerna för att
              bygga tillfälliga bostäder för att ytterligare underlätta anvisandet
              av bostäder till nyanlända i kommunerna.
            </seg>
          </u>
          <u>
            <seg>
              Jag noterar att regeringen har svängt i frågan. Man tycker och
              säger att kommuner bör ge permanenta bostäder till nyanlända.
              De ska få förstahandskontrakt till permanenta bostäder. Det går
              inte för en bostad som är uppförd med tillfälligt bygglov.
            </seg>
          </u>
          <u>
            <seg>
              Där faller den hjälp som regeringen ger till Sveriges kommuner
              i form av vissa lättnader för att bygga baracker eller så kallade
              moduler, när man samtidigt menar att de nyanlända ska bo där hela
              livet. Dessutom menar man att kommunerna har ansvar för att ordna
              bostad till de nyanländas hela liv i Sverige. Därav min fråga.
            </seg>
          </u>
          <u>
            <seg>
              Bostadsministern får gärna svara på hur regeringen nu anser att
              redan tätbefolkade kommuner ska lyckas med den stora utmaningen.
            </seg>
          </u>
          <note type="speaker">
            Anf. 65 Statsrådet PETER ERIKSSON (MP):
          </note>
          <u>
            <seg>
              Herr talman! Det var mycket av det som Ida Drougge tog upp som
              var lite rörigt.
            </seg>
          </u>
          <u>
            <seg>
              Jag har svårt att tro att min företrädare har sagt att tillfälliga
              bostäder är lösningen. Däremot kan det vara en dellösning i ett
              tillfälligt problem, så att man under tiden kan få fram permanenta
              bostäder så att man klarar av bostadsbristen långsiktigt.
            </seg>
          </u>
          <u>
            <seg>
              Precis som jag sa i mitt förra svar tror jag att tillfälliga
              bostäder kan vara en bra lösning. Det kan också vara en effektiv
              form när det finns ett markbehov, till exempel när man vet att
              marken inom ett antal år kommer att behövas till något annat.
              Men under tiden kan man ställa tillfälliga bostäder på området.
            </seg>
          </u>
          <u>
            <seg>
              Ingen har heller påstått att alla nyanlända ska få bostäder för
              hela livet. Det är ingen som har krävt något sådant. Det handlar
              här om att se till att integrationsfasen går lite snabbare och
              inte försvåra eller fördyra den processen vare sig för enskilda
              människor eller för samhället som helhet.
            </seg>
          </u>
          <u>
            <seg>
              Det är helt onödigt att införa ett beslut om permanenta kontrakt
              på tillfälliga bostäder eftersom det redan i dag är möjligt. Det
              är upp till fastighetsägaren. Om fastighetsägaren kan erbjuda
              tillfälliga bostäder på annan plats eller permanenta bostäder
              i nästa skede är det inget problem, men det är fastighetsägaren
              som avgör.
            </seg>
          </u>
          <note type="speaker">
            Anf. 66 IDA DROUGGE (M):
          </note>
          <u>
            <seg>
              Herr talman! Jag tycker inte att det jag sa var särskilt rörigt.
              Jag kan inte tolka det på annat sätt än att det är ett försök
              från ministern att utöva någon form av härskarteknik mot mig när
              han säger så.
            </seg>
          </u>
          <u>
            <seg>
              Den som lyssnar eller tittar på denna debatt kan själv googla
              och kolla upp att regeringsföreträdare, såväl Ylva Johansson som
              andra, i sina svar till Sveriges kommuner uttryckligen har sagt
              att tillfälliga bygglov är en lösning för att hitta bostäder till
              nyanlända. Detta kan var och en kontrollera, och jag rekommenderar
              självklart även statsrådet att göra det.
            </seg>
          </u>
          <u>
            <seg>
              Under hur lång tid anser ministern att man som nyanländ ska få
              ha en bostad? Jag har förstått att statsrådet tycker att det är
              fel med två år, men hur lång tid ska det då vara? Det finns ju
              många andra grupper som också har väldigt svårt att etablera sig
              och få ett självständigt liv i Sverige – om inte annat genom att
              exempelvis påbörja en utbildning, som vi har varit inne på både
              i denna debatt och tidigare. Dessa människor får ingen särskild
              förtur till en bostad.
            </seg>
          </u>
          <u>
            <seg>
              Jag håller med om att det är svårt att etablera sig och jobba
              på ett och samma ställe samt att det är svårt att rota sig när
              man behöver flytta, men jag ser inte att detta kan vara ett skäl
              för att få någon särskild förtur. Då skulle vi behöva ge särskild
              förtur till stora delar av hela den svenska befolkningen.
            </seg>
          </u>
          <u>
            <seg>
              Det vi måste göra är att försöka lösa den bostadsbrist vi har
              och att skapa förutsättningar på arbetsmarknaden så att fler kan
              få en egen försörjning, oavsett var i landet man bor. Detta är
              inte alldeles lätt, och därför tycker jag att det är sorgligt
              att vi har en regering som på detta sätt riktar skarp kritik mot
              kommuner som faktiskt har väldigt goda resultat även när det gäller
              integrationen som sådan. Man målar ut såväl Lidingö som alla andra
              kommuner som gör detta som kommuner som inte anstränger sig för
              att skapa en god integration. Det är långt ifrån sant.
            </seg>
          </u>
          <note type="speaker">
            Anf. 67 Statsrådet PETER ERIKSSON (MP):
          </note>
          <u>
            <seg>
              Herr talman! Det är måndag och soligt. Inte en person sitter
              här i lokalen, fastän vi har en sådan spänn ande arbetsvecka som
              har börjat.
            </seg>
          </u>
          <u>
            <seg>
              Jag tycker att vi nu börjar komma till pudelns kärna. Det handlar
              om att bygga bostäder. Vi måste försöka se till att vi bygger
              bostäder till alla, oavsett om man har en stor plånbok eller inte.
              Vi måste försöka se till att göra detta runt om i Sverige. Där
              har alla kommuner, staten och regionerna ett ansvar. Även länsstyrelserna
              har under den senaste perioden fått ett uppdrag från mig att hjälpa
              och stödja kommunerna att lösa denna fråga.
            </seg>
          </u>
          <u>
            <seg>
              En del kommuner tar detta på stort allvar, andra gör det inte
              lika mycket. Jag har väldigt svårt att köpa idén om att det skulle
              vara svårare att bygga just på Lidingö än på andra ställen. Det
              är ju ett område där det går att bygga. Man kan få ut högre priser.
              Det finns en stor efterfrågan på bostäder på Lidingö, och det
              finns många som vill bygga.
            </seg>
          </u>
          <u>
            <seg>
              Huruvida man bygger bostäder på Lidingö handlar nog väldigt mycket
              om politisk vilja. Det kan man nog inte skylla på att det finns
              naturreservat där eller något sådant, utan det går att bygga betydligt
              fler bostäder på Lidingö om den politiska viljan att göra detta
              finns.
            </seg>
          </u>
          <u>
            <seg>
              Det är där jag skulle vilja att Ida Drougge var med mig. Det
              finns nu en överenskommelse mellan partierna om att se till att
              alla är med och tar ansvar och även i större utsträckning ställer
              krav på att man tar ett sådant politiskt ansvar runt om i Sverige.
              Jag vill inte särskilt måla ut just Lidingö, utan detta är väldigt
              olika i olika kommuner. Men det är lite för många kommuner som
              väljer att inte bygga, trots att det finns goda förutsättningar
              att göra det.
            </seg>
          </u>
          <u>
            <seg>
              Detta är ett bekymmer och ett problem. Om ännu fler skulle gå
              in på den linjen, som gör att vi får en ännu värre bostadsbrist
              i Sverige, hamnar vi i ett läge där det till slut blir nödvändigt
              att lagstifta tuffare och hårdare. Det vore olyckligt, för jag
              uppskattar den kommunala självstyrelsen och tror att den är en
              viktig del av den svenska modellen. Men liksom många andra frågor
              kräver den ett ansvar från dem som är berörda.
            </seg>
          </u>
          <note type="speaker">
            Anf. 68 IDA DROUGGE (M):
          </note>
          <u>
            <seg>
              Herr talman! Vi har uppenbarligen olika åsikter om huruvida Lidingö
              eller andra kommuner tar sitt ansvar i fråga om bostadsförsörjningen.
              Jag tycker, inte helt oväntat, att Lidingö mycket väl gör det.
              Det är den femte mest tätbefolkade kommunen i hela Sverige – detta
              om någonting borde säga något. Lidingö var 2015 bland de kommuner
              som färdigställde flest bostäder i hela landet. Jag tycker alltså
              att Lidingö mycket väl tar sitt ansvar.
            </seg>
          </u>
          <u>
            <seg>
              Sedan vill såklart Lidingö, liksom alla kommuner, fundera på
              hur man bygger så att det passar ihop med befintlig bebyggelse,
              så att man skapar trivsamma miljöer och så att man värnar om de
              värden som kommunen har och som gör att människor flyttar dit.
              Det tycker jag också att man har rätt att göra och att man bör
              göra.
            </seg>
          </u>
          <u>
            <seg>
              Jag tror att det är många i Stockholm som är glada för att vi
              har exempelvis Lidingö, som ligger förhållandevis nära stan men
              där man ändå kan springa Lidingöloppet i terräng och i fin natur.
              Jag tror att många är glada över att ha tillgång till detta. Stora
              delar av dessa områden – dock inte alla – är som sagt dessutom
              naturreservat. Det byggs såklart fler bostäder även på Lidingö
              framöver.
            </seg>
          </u>
          <u>
            <seg>
              Då tycker jag dock att man som regering inte bara behöver peka
              på detta med tillfälliga bygglov, vilket skulle vara en lösning
              2015 eller nu framöver – att flytta nyanlända från gamla tillfälliga
              bygglov till nya tillfälliga bygglov, som statsrådet lite grann
              var inne på. Man bör även göra det lättare, så att det går fortare
              att få till stånd permanenta bostäder.
            </seg>
          </u>
          <note type="speaker">
            Anf. 69 Statsrådet PETER ERIKSSON (MP):
          </note>
          <u>
            <seg>
              Herr talman! Jag tycker, som sagt, att man ska lösa bostadsbristen
              med permanenta bostäder. Under en övergångsperiod kan tillfälliga
              bostäder vara en dellösning, men det är inte hela lösningen, som
              Ida Drougge tidigare påstod att någon hade sagt. Det tror jag
              inte att det är någon som har sagt – i alla fall inte någon i
              ansvarig ställning.
            </seg>
          </u>
          <u>
            <seg>
              Jag blir nöjd om vi kan avsluta denna debatt – som i och för
              sig är viktig – med att vara överens om att vi måste bygga bostäder
              så att vi löser bostadsbristen i hela Sverige och om att vi måste
              bygga bostäder för alla.
            </seg>
          </u>
          <note>
            Överläggningen var härmed avslutad.
          </note>
          <note>
            § 14 Bordläggning
          </note>
          <note>
            Följande dokument anmäldes och bordlades:
          </note>
          <u>
            <seg>
              EU-dokument
            </seg>
          </u>
          <note>
            COM(2018) 213 Förslag till Europaparlamentets och rådets direktiv
            om fastställande av bestämmelser för att underlätta användning
            av finansiell information och andra uppgifter för att förebygga,
            upptäcka, utreda eller lagföra vissa brott och om upphävande av
            rådets beslut 2000/642/RIF
          </note>
          <note>
            Motioner
          </note>
          <note>
            med anledning av prop. 2017/18:245 Nya skatteregler för företagssektorn
          </note>
          <note>
            2017/18:4186 av Momodou Jallow m.fl. (V)
          </note>
          <note>
            2017/18:4187 av David Lång (SD)
          </note>
          <note>
            2017/18:4188 av Olle Felten och Mikael Jansson (-)
          </note>
          <note>
            § 15 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 18 maj
          </note>
          <u>
            <seg>
              2017/18:550 Effektiv skyddsjakt på varg
            </seg>
          </u>
          <note>
            av Magnus Oscarsson (KD)
          </note>
          <note>
            till statsrådet Sven-Erik Bucht (S)
          </note>
          <note>
            2017/18:551 Förbud mot bigami
          </note>
          <note>
            av Mikael Eskilandersson (SD)
          </note>
          <note>
            till statsrådet Heléne Fritzon (S)
          </note>
          <note>
            2017/18:552 Förbud mot barnäktenskap
          </note>
          <note>
            av Mikael Eskilandersson (SD)
          </note>
          <note>
            till statsrådet Heléne Fritzon (S)
          </note>
          <note>
            2017/18:553 Rapporten från FN:s rasdiskrimineringskommitté
          </note>
          <note>
            av Jonas Jacobsson Gjörtler (M)
          </note>
          <u>
            <seg>
              till utrikesminister Margot Wallström (S)
            </seg>
          </u>
          <u>
            <seg>
              2017/18:554 Möjligheten att sälja biljetter via SJ online
            </seg>
          </u>
          <note>
            av Boriana Åberg (M)
          </note>
          <note>
            till närings- och innovationsminister Mikael Damberg (S)
          </note>
          <note>
            § 16 Anmälan om frågor för skriftliga svar
          </note>
          <u>
            <seg>
              Följande frågor för skriftliga svar hade framställts:
            </seg>
          </u>
          <note>
            den 18 maj
          </note>
          <u>
            <seg>
              2017/18:1314 Israels massaker i Gaza
            </seg>
          </u>
          <note>
            av Amineh Kakabaveh (V)
          </note>
          <u>
            <seg>
              till utrikesminister Margot Wallström (S)
            </seg>
          </u>
          <note>
            2017/18:1315 Bemanningen på Kronofogdens specialindrivning
          </note>
          <note>
            av Maria Malmer Stenergard (M)
          </note>
          <note>
            till finansminister Magdalena Andersson (S)
          </note>
          <note>
            2017/18:1316 Regleringen av äldreomsorg på de svenska minoritetsspråken
          </note>
          <note>
            av Eva Lohman (M)
          </note>
          <note>
            till statsrådet Lena Hallengren (S)
          </note>
          <note>
            2017/18:1317 Vård och omsorg på minoritetsspråk
          </note>
          <note>
            av Eva Lohman (M)
          </note>
          <note>
            till socialminister Annika Strandhäll (S)
          </note>
          <note>
            2017/18:1318 Nationella minoriteter och minoritetsspråk inom
            hälso ‑ och sjukvården
          </note>
          <note>
            av Eva Lohman (M)
          </note>
          <note>
            till socialminister Annika Strandhäll (S)
          </note>
          <note>
            2017/18:1319 Offentliga upphandlingar inom FN
          </note>
          <note>
            av Ann-Charlotte Hammar Johnsson (M)
          </note>
          <note>
            till statsrådet Ardalan Shekarabi (S)
          </note>
          <note>
            § 17 Kammaren åtskildes kl. 14.38.
          </note>
          <note>
            Sammanträdet leddes
          </note>
          <note>
            av förste vice talmannen från dess början till och med § 8 anf.
            31 (delvis) och
          </note>
          <note>
            av talmannen därefter till dess slut.
          </note>
          <note>
            Vid protokollet
          </note>
          <note>
            TUULA ZETTERMAN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Aktuell debatt om rättsläget för personlig assistans
          </note>
          <note>
            Anf. 1 EMMA HENRIKSSON (KD)
          </note>
          <note>
            Anf. 2 Statsrådet LENA HALLENGREN (S)
          </note>
          <note>
            Anf. 3 CAMILLA WALTERSSON GRÖNVALL (M)
          </note>
          <note>
            Anf. 4 CARINA STÅHL HERRSTEDT (SD)
          </note>
          <note>
            Anf. 5 JAN LINDHOLM (MP)
          </note>
          <note>
            Anf. 6 PER LODENIUS (C)
          </note>
          <note>
            Anf. 7 MAJ KARLSSON (V)
          </note>
          <note>
            Anf. 8 BENGT ELIASSON (L)
          </note>
          <note>
            Anf. 9 EMMA HENRIKSSON (KD)
          </note>
          <note>
            Anf. 10 Statsrådet LENA HALLENGREN (S)
          </note>
          <note>
            Anf. 11 CAMILLA WALTERSSON GRÖNVALL (M)
          </note>
          <note>
            Anf. 12 CARINA STÅHL HERRSTEDT (SD)
          </note>
          <note>
            Anf. 13 JAN LINDHOLM (MP)
          </note>
          <note>
            Anf. 14 PER LODENIUS (C)
          </note>
          <note>
            Anf. 15 MAJ KARLSSON (V)
          </note>
          <note>
            Anf. 16 BENGT ELIASSON (L)
          </note>
          <note>
            Anf. 17 EMMA HENRIKSSON (KD)
          </note>
          <note>
            Anf. 18 Statsrådet LENA HALLENGREN (S)
          </note>
          <note>
            Anf. 19 CAMILLA WALTERSSON GRÖNVALL (M)
          </note>
          <note>
            Anf. 20 CARINA STÅHL HERRSTEDT (SD)
          </note>
          <note>
            Anf. 21 JAN LINDHOLM (MP)
          </note>
          <note>
            Anf. 22 PER LODENIUS (C)
          </note>
          <note>
            Anf. 23 MAJ KARLSSON (V)
          </note>
          <note>
            Anf. 24 BENGT ELIASSON (L)
          </note>
          <note>
            Anf. 25 EMMA HENRIKSSON (KD)
          </note>
          <note>
            Anf. 26 Statsrådet LENA HALLENGREN (S)
          </note>
          <note>
            § 2 Meddelande om frågestund
          </note>
          <note>
            § 3 Anmälan om subsidiaritetsprövning
          </note>
          <note>
            § 4 Anmälan om fördröjt svar på interpellation
          </note>
          <note>
            § 5 Anmälan om faktapromemorior
          </note>
          <note>
            § 6 Ärenden för bordläggning
          </note>
          <note>
            § 7 Svar på interpellation 2017/18:527 om erkännande av folkmordet
            1915 – seyfo
          </note>
          <note>
            Anf. 27 Utrikesminister MARGOT WALLSTRÖM (S)
          </note>
          <note>
            § 8 Svar på interpellation 2017/18:521 om flexjobb
          </note>
          <note>
            Anf. 28 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 29 LARS BECKMAN (M)
          </note>
          <note>
            Anf. 30 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 31 LARS BECKMAN (M)
          </note>
          <note>
            Anf. 32 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 33 LARS BECKMAN (M)
          </note>
          <note>
            Anf. 34 Arbetsmarknads- och etableringsminister YLVA JOHANSSON
            (S)
          </note>
          <note>
            § 9 Svar på interpellation 2017/18:478 om kulturmomsen
          </note>
          <note>
            Anf. 35 Finansminister MAGDALENA ANDERSSON (S)
          </note>
          <note>
            Anf. 36 OLOF LAVESSON (M)
          </note>
          <note>
            Anf. 37 Finansminister MAGDALENA ANDERSSON (S)
          </note>
          <note>
            Anf. 38 OLOF LAVESSON (M)
          </note>
          <note>
            Anf. 39 Finansminister MAGDALENA ANDERSSON (S)
          </note>
          <note>
            Anf. 40 OLOF LAVESSON (M)
          </note>
          <note>
            Anf. 41 Finansminister MAGDALENA ANDERSSON (S)
          </note>
          <note>
            § 10 Svar på interpellation 2017/18:483 om utfasningsplan för
            miljöskadliga subventioner
          </note>
          <note>
            Anf. 42 Finansminister MAGDALENA ANDERSSON (S)
          </note>
          <note>
            Anf. 43 JENS HOLM (V)
          </note>
          <note>
            Anf. 44 Finansminister MAGDALENA ANDERSSON (S)
          </note>
          <note>
            Anf. 45 JENS HOLM (V)
          </note>
          <note>
            Anf. 46 Finansminister MAGDALENA ANDERSSON (S)
          </note>
          <note>
            Anf. 47 JENS HOLM (V)
          </note>
          <note>
            Anf. 48 Finansminister MAGDALENA ANDERSSON (S)
          </note>
          <note>
            § 11 Svar på interpellation 2017/18:520 om fungerande skola för
            barn med neuropsykiatriska funktionshinder
          </note>
          <note>
            Anf. 49 Utbildningsminister GUSTAV FRIDOLIN (MP)
          </note>
          <note>
            Anf. 50 ÅSA WESTLUND (S)
          </note>
          <note>
            Anf. 51 Utbildningsminister GUSTAV FRIDOLIN (MP)
          </note>
          <note>
            Anf. 52 ÅSA WESTLUND (S)
          </note>
          <note>
            Anf. 53 Utbildningsminister GUSTAV FRIDOLIN (MP)
          </note>
          <note>
            Anf. 54 ÅSA WESTLUND (S)
          </note>
          <note>
            Anf. 55 Utbildningsminister GUSTAV FRIDOLIN (MP)
          </note>
          <note>
            § 12 Svar på interpellation 2017/18:460 om kritik av Lidingö
            stad
          </note>
          <note>
            Anf. 56 Statsrådet PETER ERIKSSON (MP)
          </note>
          <note>
            Anf. 57 IDA DROUGGE (M)
          </note>
          <note>
            Anf. 58 Statsrådet PETER ERIKSSON (MP)
          </note>
          <note>
            Anf. 59 IDA DROUGGE (M)
          </note>
          <note>
            Anf. 60 Statsrådet PETER ERIKSSON (MP)
          </note>
          <note>
            Anf. 61 IDA DROUGGE (M)
          </note>
          <note>
            Anf. 62 Statsrådet PETER ERIKSSON (MP)
          </note>
          <note>
            § 13 Svar på interpellation 2017/18:461 om tillfälliga bostäder
            för nyanlända
          </note>
          <note>
            Anf. 63 Statsrådet PETER ERIKSSON (MP)
          </note>
          <note>
            Anf. 64 IDA DROUGGE (M)
          </note>
          <note>
            Anf. 65 Statsrådet PETER ERIKSSON (MP)
          </note>
          <note>
            Anf. 66 IDA DROUGGE (M)
          </note>
          <note>
            Anf. 67 Statsrådet PETER ERIKSSON (MP)
          </note>
          <note>
            Anf. 68 IDA DROUGGE (M)
          </note>
          <note>
            Anf. 69 Statsrådet PETER ERIKSSON (MP)
          </note>
          <note>
            § 14 Bordläggning
          </note>
          <note>
            § 15 Anmälan om interpellationer
          </note>
          <note>
            § 16 Anmälan om frågor för skriftliga svar
          </note>
          <note>
            § 17 Kammaren åtskildes kl. 14.38.
          </note>
          <u>
            <seg>
              Tryck: Elanders Sverige AB, Vällingby 2018
            </seg>
          </u>
        </div>
      </body>
    </text>
  </TEI>
</teiCorpus>
