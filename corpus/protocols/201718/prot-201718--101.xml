<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201718</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201718</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201718--101</head>
          <docDate when="2018-04-19">2018-04-19</docDate>
        </div>
      </front>
      <body>
        <div>
          <note>
            § 1 Avsägelse
          </note>
          <note>
            Tredje vice talmannen meddelade att Johan Büser (S) avsagt sig
            uppdraget som ledamot i EU-nämnden från och med den 1 maj.
          </note>
          <note>
            Kammaren biföll denna avsägelse.
          </note>
          <note>
            § 2 Anmälan om kompletteringsval
          </note>
          <note>
            Tredje vice talmannen meddelade att Socialdemokraternas riksdagsgrupp
            anmält Sara Karlsson som ledamot i EU-nämnden.
          </note>
          <note>
            Tredje vice talmannen förklarade vald från och med den 1 maj
            till
          </note>
          <note>
            ledamot i EU-nämnden
          </note>
          <note>
            Sara Karlsson (S)
          </note>
          <note>
            § 3 Anmälan om subsidiaritetsprövning
          </note>
          <note>
            Tredje vice talmannen anmälde att utdrag ur prot. 2017/18:27
            för tisdagen den 17 april i ärende om subsidiaritetsprövning av
            EU-förslag hade kommit in från miljö- och jordbruksutskottet.
          </note>
          <note>
            § 4 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2017/18:455
          </note>
          <note>
            Till riksdagen
          </note>
          <note>
            Interpellation 2017/18:455 Vårdköerna
          </note>
          <note>
            av Niklas Wykman (M)
          </note>
          <note>
            Interpellationen kommer att besvaras fredagen den 4 maj 2018.
          </note>
          <note>
            Skälet till dröjsmålet är familjeangelägenhet.
          </note>
          <note>
            Stockholm den 17 april 2018
          </note>
          <note>
            Socialdepartementet
          </note>
          <note>
            Annika Strandhäll (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            § 5 Anmälan om faktapromemorior
          </note>
          <note>
            Tredje vice talmannen anmälde att följande faktapromemorior om
            förslag från Europeiska kommissionen hade kommit in och överlämnats
            till utskott:
          </note>
          <note>
            2017/18:FPM70 Meddelande om genomförande av europeiska pelaren
            för sociala rättigheter KOM(2018) 130 till arbetsmarknadsutskottet
          </note>
          <note>
            2017/18:FPM71 Revidering av EU:s viseringskodex KOM(2018) 252
            , KOM(2018) 251 till socialförsäkringsutskottet
          </note>
          <note>
            2017/18:FPM72 Förordning om Europeiska arbetsmyndigheten KOM(2018)
            131 till arbetsmarknadsutskottet
          </note>
          <note>
            § 6 Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            EU-dokument
          </note>
          <note>
            COM(2018) 163 till finansutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 13 juni .
          </note>
          <note>
            § 7 Straffrättsliga frågor
          </note>
          <note>
            Justitieutskottets utlåtande 2017/18:JuU14
          </note>
          <note>
            Straffrättsliga frågor
          </note>
          <note>
            föredrogs.
          </note>
          <note type="speaker">
            Anf. 1 ANTI AVSAN (M):
          </note>
          <note>
            Fru talman! Nu ska vi debattera justitieutskottets betänkande
            Straffrättsliga frågor , som också innehåller fyra förslag till
            tillkännagivanden från riksdagen som jag hoppas att kammaren fattar
            beslut om senare. Det finns ingenting som tyder på någonting annat.
          </note>
          <note>
            Det är ca 200 yrkanden i motioner från den allmänna motionstiden
            2017/18 som ligger till grund för betänkandet. Det är väldigt
            många olika frågor som berörs som alla är väsentliga på sitt sätt.
            Jag ska börja med att yrka bifall till reservationerna 8 och 9.
            Vi står naturligtvis bakom samtliga reservationer, men för tids
            vinn ande yrkar jag bifall bara till de två reservationerna.
          </note>
          <note>
            Jag ska inledningsvis nämna någonting om betydelsen av de fyra
            tillkännagivandena. Det första tillkännagivandet handlar om ett
            straffrättsligt skydd för hälso- och sjukvårdspersonal och att
            skärpa straffen för våld mot personal inom hälso- och sjukvården
            och möjligen också andra vitala samhällsfunktioner.
          </note>
          <note>
            Det problem som har uppmärksammats som ligger till grund för
            tillkännagivandet är att man upplever att vissa funktioner i samhället
            inte har tillräckligt straffrättsligt skydd. Om man ägnar sig
            åt myndighetsutövning omfattas man av bestämmelsen om våld mot
            tjänsteman. Men det finns även andra som omfattas av den därför
            att det explicit anges i annan lagstiftning.
          </note>
          <note>
            Då tänker jag till exempel på väktare. De omfattas av bestämmelsen
            om våld mot tjänsteman trots att de inte utför myndighetsutövning.
            Det beror på att den lagstiftning som reglerar den verksamheten
            säger , i 7 § närmare bestämt, att bestämmelsen i brottsbalken
            ska gälla för väktare.
          </note>
          <note>
            Det hade varit ganska enkelt att göra en sådan förändring när
            det gäller hälso- och sjukvårdens personal. Vi vet att våldet
            har ökat och också ett antal andra helt oacceptabla beteenden
            som utspelar sig på våra akutmottagningar. Det är inte acceptabelt,
            och på något vis måste vi som lagstiftare reagera mot det.
          </note>
          <note>
            Nästa sak är skärpta straff för rattfylleri och grov olovlig
            körning. Då frågar man sig varför det är nödvändigt. Vi känner
            till att en väldigt stor del av vardagsbrottsligheten – om vi
            kallar det för det – är knuten till personer som har en kriminell
            livsstil och består av rattfyllerier och grova olovliga körningar.
            Man visar ingen hänsyn till andra människor och inte heller i
            trafiken. Man kör återkommande rattfull.
          </note>
          <note>
            Om någon är misstänkt för grovt rattfylleri är det en sak. Då
            är straffskalan sådan att det finns möjlighet till häktning. Men
            för den som är en notorisk rattfyllerist och gör sig skyldig till
            rattfylleri som inte är grovt rattfylleri slutar straffskalan
            på sex månaders fängelse. Det är samma sak för grov olovlig körning.
            Då finns det inte möjlighet att häkta om återfallet ligger på
            den nivån. Därför föreslås i tillkännagivandet att man ska höja
            straffskalan till fängelse i ett år.
          </note>
          <note>
            Fru talman! Brott med hedersmotiv är ett område som är ganska
            uppmärksammat i dag med tanke på att det är ganska många – framför
            allt flickor – som lever i en kontext där de är beskurna sin frihet.
            De påverkas inte bara av de närmaste i familjen som i sin tur
            många gånger är tvingade att pressa unga flickor och kvinnor att
            leva ett liv som de kanske inte alls vill leva. Vi tycker att
            de själva ska få bestämma vilket liv det är i vårt samhälle.
          </note>
          <note>
            Det finns anledning att titta på brott med hedersmotiv så att
            det får en egen brottsrubricering. Det ska inte bara vara en brottsrubricering
            rakt av. Med förebild i fridskränkningsbrotten finns det anledning
            att titta på det. Om man har flera olika gärningar som var för
            sig utgör brott och sammantaget tar dem i en hederskontext blir
            det naturligtvis allvarligare. Det gör att man får en helt annan
            utgångspunkt i straffmätningen. Så är det med fridskränkningsbrotten.
          </note>
          <note>
            Slutligen ska, när jag talar om straffskärpning, hedersmotiv
            vid brott vara en särskild straffskärpningsgrund. Det finns redan
            två straffskärpningsgrunder i brottsbalken som är tillämpliga
            på sådana fall. Men det finns andra brott som är grundade i motiv,
            till exempel hat mot andra människor, som har egna straffskärpningsgrunder.
            Det finns skäl att ha en uttrycklig sådan också när det gäller
            hedersmotiv.
          </note>
          <note>
            När det gäller de reservationer som jag har yrkat bifall till
            vill jag bara säga att när det gäller våld mot tjänsteman, som
            är den första reservationen, kom Blåljusutredningen med ett förslag
            om skärpning av straffet för grovt våld eller hot mot tjänsteman.
            Det är i och för sig bra, men det omfattar inte det dagliga våld
            som många poliser och andra tjänstemän som omfattas av bestämmelsen
            utsätts för.
          </note>
          <note>
            Förslaget tillgodoser inte riksdagens tillkännagivande att man
            ska ha en egen brottsrubricering för våldet och inte ha en gemensam
            brottsrubricering för våld eller hot mot tjänsteman. Där ska också
            straffet vara minst sex månaders fängelse. Här hade regeringen
            haft möjlighet att tillgodose tillkännagivandet, men det har inte
            skett så här långt.
          </note>
          <note>
            Slutligen ska jag nämna någonting om narkotikabrotten. De är
            ett gissel och i många avseenden en grundorsak till annan brottslighet.
            De skjutningar som beklagligtvis har blivit ganska vanliga i Sverige
            har sin grund i narkotikahandel och kontroll av territorium och
            är också kopplade till annan typ av brottslighet.
          </note>
          <note>
            Vi anser att den straffrättsliga regleringen ska ha en central
            roll i narkotikabekämpningen. Man ska ha en sträng, fast och konsekvent
            syn på den typen av brottslighet. Den olagliga narkotikahandeln
            äventyrar inte bara människors hälsa och livskvalitet för dem
            som själva missbrukar narkotika utan för väldigt många i deras
            omgivning. Det leder många gånger till det väldigt grova våldet.
          </note>
          <note>
            Vi vill skärpa straffen för narkotikabrott för att komma åt den
            grova organiserade narkotikahanteringen. Det har inte tillgodosetts
            i tillräcklig omfattning efter lagändringen den 1 juli 2016 när
            man införde bestämmelser om synnerligen grova narkotikabrott.
            I Högsta domstolens bedömning har mängden av narkotika fått allt
            mindre betydelse ju allvarligare brottet är. Det är en principiellt
            felaktig syn, menar vi. Mängden narkotika är ytterst alltid gränssättande
            för vilka samlade skador som uppkommer, både på individnivå och
            på samhället som helhet. Detta finns det anledning att återkomma
            till också i ett annat sammanhang senare.
          </note>
          <note>
            (Applåder)
          </note>
          <note type="speaker">
            Anf. 2 ADAM MARTTINEN (SD):
          </note>
          <note>
            Fru talman! Vi debatterar det straffrättsliga motionsbetänkandet.
            Det är ett av de mest angelägna motionsbetänkandena eftersom vi
            har haft en kriminalpolitik som fått utformas under socialliberala
            krafter under väldigt lång tid. Just det socialliberala inflytandet
            över kriminalpolitiken är orsaken till att så många i vårt land
            upplever att väldigt många farliga och tungt kriminella alldeles
            för många gånger slipper undan alldeles för lätt.
          </note>
          <note>
            Ideologi spelar nämligen roll. Socialisters och liberalers inställning
            till straff är att straffet måste kunna motiveras utifrån ett
            individuellt eller samhälleligt mervärde. Om någon ska straffas
            ska det ske med den primära utgångspunkten att den straffade ska
            få så bra förutsättningar som möjligt att bli en starkare individ
            eller en tillgång för det allmänna. Om det visar sig att kortare
            fängelsestraff rent statistiskt gör brottslingar mindre kriminella
            anser socialliberala krafter att korta straff är att föredra,
            även om det för med sig några enstaka, men väldigt allvarliga,
            olycksfall.
          </note>
          <note>
            De socialliberala krafterna saknar allt som oftast det som är
            vägledande för Sverigedemokraternas politik, nämligen brottsofferperspektivet.
            För Sverigedemokraterna är brottslingars förmåga att anpassa sig
            till ett hederligt liv efter avtjänat straff sekundärt. Det absolut
            viktigaste är att straff ska ge brottsoffer en upprättelse och
            fungera som en markering från samhället mot brott.
          </note>
          <note>
            En annan viktig utgångspunkt för Sverigedemokraterna är att straffen
            ska fungera som ett skydd för allmänheten mot väldigt farliga
            individer. Det är inte okej att livsfarliga våldsbrottslingar,
            mördare, våldtäktsmän, gängkriminella eller terrorister släpps
            fria hur som helst när de väl blivit fällda för allvarliga brott.
          </note>
          <note>
            I dag betyder inte ens livstidsstraff i regel ett straff på livstid,
            utan det går allt som oftast att få straffet omvandlat till ett
            tidsbestämt straff redan efter tio år. Utöver allmänna straffrabatter,
            som socialliberala krafter är väldigt förtjusta i, finns det i
            dag en villkorlig frigivning för den absoluta merparten av dem
            som får avtjäna ett straff i anstalt. Och det sker oavsett om
            kriminalvården anser att personen är livsfarlig, med hög risk
            att återfalla i brott, eller inte.
          </note>
          <note>
            Socialdemokraternas trogna samarbetsparti Vänsterpartiet har
            till och med stuckit ut hakan och krävt att livstidsstraff ska
            avskaffas. Det är enligt Vänsterpartiet inte humant att exempelvis
            Englas mördare Anders Eklund ska behöva leva i ovisshet om hur
            länge han ska få sitta i fängelse. För Sverigedemokraterna är
            detta inte ett problem över huvud taget, snarare tvärtom.
          </note>
          <note>
            För oss är det ett problem att Englas anhöriga ska behöva leva
            i ovisshet om Anders Eklund ska få sitt livstidsstraff tidsbestämt
            och därmed släppas ut eller inte. Detta är en skiljelinje mellan
            Sverigedemokraterna, de liberala partierna i opposition och regeringskartellen.
            Vi värnar brottsofferperspektivet; ni värnar brottslingarnas perspektiv.
          </note>
          <note>
            Utöver att vi vill stärka garantin för att livstidsstraff ska
            betyda livstid vill vi även att vissa brottslingar som dömts för
            synnerligen grova eller grova brott i teorin ska kunna sitta i
            anstalt på livstid. Vi har valt att kalla detta för förvaringsdom.
            Det innebär att dokumenterat farliga individer, som döms för ett
            brott som är grovt men inte lever upp till kraven för ett livstidsstraff,
            ska kunna dömas till förvaring. Det blir då ett tidsbestämt straff
            enligt brottets straffskala men med en möjlighet till förlängning
            i förvar om det visar sig att den dömde är farlig med hög återfallsrisk.
          </note>
          <note>
            Skulle risken kvarstå efter den första förlängningen i förvar
            ska ytterligare förlängning kunna meddelas av domstol. I teorin
            ska detta kunna leda till att farliga individer sitter livet ut
            i anstalt för ett grovt brott som inte lever upp till kraven för
            ett livstidsstraff.
          </note>
          <note>
            Vi kan ta exemplet med Martin Jonssons dödsmisshandel av Lotta
            Rudholm. Martin Jonsson får sin första misshandelsdom redan när
            han har fyllt 15 år. Ett par månader senare misshandlar Martin
            en spärrvakt bland annat genom att hoppa jämfota på hans huvud.
            Vakten förlorar stora delar av sin syn till följd av misshandeln.
          </note>
          <note>
            Efter ett par år när han har blivit frigiven dröjer det inte
            länge innan han attackerar ytterligare en man. Den mannen misshandlas
            så svårt att han senare avlider av sina skador. Martin döms för
            den misshandeln till åtta års fängelse. Under Martins tid i fängelset
            varnar vårdare för att han bedöms vara väldigt farlig med hög
            risk att återfalla i brott med dödligt våld.
          </note>
          <note>
            Trots varningarna blir Martin under 2010 villkorligt frigiven
            efter att ha avtjänat endast två tredjedelar av sitt straff. Våldet
            fortsätter, och inom ett år döms Martin på nytt för fyra fall
            av misshandel av flera kvinnor. Och trots sin historik får Martin
            vid det här tillfället inget fängelsestraff utan döms till skyddstillsyn
            med vårdprogram.
          </note>
          <note>
            Martin struntar i vårdprogrammet utan någon vidare konsekvens.
            I stället inleder Martin en ny relation med en kvinna, som blir
            kantad av våld. Efter bara ett år blir han dömd för att ha tryckt
            upp en kniv mot kvinnans hals. Han döms till två år och sex månader,
            bland annat för grov kvinnofridskränkning.
          </note>
          <note>
            Under sin tid på anstalt får Martin upprepade varningar för olämpligt
            beteende och för att ha hotat kvinnlig personal. Han väljer även
            att hoppa av behandlingsprogrammet mot relationsvåld. Enligt bedömningen
            från kriminalvården i samband med att Martin ska friges konstateras
            att det föreligger hög risk för att han kommer att misshandla
            fler kvinnor. Trots detta blir Martin Jonsson återigen villkorligt
            frigiven efter att ha avtjänat två tredjedelar av sitt straff.
          </note>
          <note>
            Det är då Martin inleder en relation med Lotta Rudholm. Lotta
            kommer efter en tid att höra av sig upprepade gånger till anhöriga
            om det våld som hon utsätts för av Martin Jonsson. Det handlar
            om ständiga dödshot och våld som bland annat resulterar i krossade
            revben. Lotta skickar bilder på sin blåslagna kropp till sina
            nära för att det ska finnas bevis för allt han gör.
          </note>
          <note>
            Efter många turer kommer Lotta överens med sin arbetsgivare om
            att hon inte ska bo hos Martin och att hon måste kontakta polisen.
            Hon ordnar då ett tillfälligt boende och kontaktar polisen. Lotta
            frågar sitt målsägandebiträde vilka chanserna är att något av
            alla fallen av misshandel kan bedömas som grovt. Detta är tveksamt
            eftersom det normalt krävs att vapen eller tillhyggen är inblandade.
          </note>
          <note>
            Lotta är rädd för att Martin ska få ett kort straff och friges
            efter två tredjedelar av tiden och då kunna utkräva sin hämnd.
            Lotta beslutar därför att inte medverka i utredningen, och kort
            därefter läggs utredningen ned.
          </note>
          <note>
            I dag är Lotta död. Hon blev ihjälslagen av Martin Jonsson. Dödsmiss
            ­ handeln levde inte upp till kraven för livstidsstraff, utan
            Martin blev dömd till det längsta tidsbestämda straffet på 18
            år. Martin kommer att bli fri, sannolikt efter att ha avtjänat
            två tredjedelar av sitt straff, för att sociallibe ­ rala krafter
            anser att det är humant och att man alltid förtjänar en ny chans
            i livet.
          </note>
          <note>
            Fru talman! Om Sverigedemokraterna fått bestämma skulle den villkorliga
            frigivningen aldrig ha varit ett alternativ för något av de brott
            som Martin Jonsson gjort sig skyldig till. Han skulle dessutom
            ha fått längre straff från början för varje enskilt brott. Fallet
            Martin Jonsson utgör ett välgrundat exempel på skälen till att
            Sverigedemokraterna föreslår en möjlighet att dömas till förvaringsdom.
          </note>
          <note>
            Fru talman! Det måste bli ett slut på regeringens socialliberala
            inflyt ­ ande över kriminalpolitiken. Oskyldiga människor har
            alltför många gång ­ er fått sina liv sönderslagna och till och
            med avslutade i förtid för att vår regering anser att brottslingarnas
            perspektiv ska sättas framför brottsoffrens perspektiv.
          </note>
          <note>
            För mig är det väldigt tydligt att vi behöver en helt ny inriktning
            i kriminalpolitiken – en inriktning som på riktigt värnar brottsofferperspektivet
            och allmänhetens rätt att skyddas från farliga individer. Här
            i Sveriges riksdag företräds den inriktningen primärt av Sverigedemokraterna,
            och det kommer dessvärre att märkas när resterande partier här
            inne röstar nej till Sverigedemokraternas förslag om förvaringsdomar.
          </note>
          <note>
            Jag hoppas att mitt yrkande om bifall till reservation 13 kommer
            att eka ut bland väljarna med en förhoppning om en ny kriminalpolitisk
            inriktning redan efter höstens val – inte minst för Lotta Rudholm,
            Engla och deras anhöriga och alla dem som på olika sätt drabbas
            av den socialliberala kriminalpolitiken.
          </note>
          <note>
            (Applåder)
          </note>
          <note>
            I detta anförande instämde Patrick Reslow (-).
          </note>
          <note type="speaker">
            Anf. 3 TREDJE VICE TALMANNEN:
          </note>
          <note>
            Jag vill uppmärksamma talaren på att enskilda handlingar inte
            ska bli föremål för omdömen under kammarens överläggningar.
          </note>
          <note type="speaker">
            Anf. 4 JOHAN HEDIN (C):
          </note>
          <note>
            Fru talman! Ordet heder är i vissa sammanhang svårbegripligt.
            Vad är egentligen heder? Ibland ska vi verkligen binda oss vid
            ett löfte, och då lovar vi på heder och ära. Vi sätter vårt anseende
            i pant för ett sådant löfte, och om vi bryter det förbinder vi
            oss att ge upp det anseende vår omgivning annars skulle ha för
            oss.
          </note>
          <note>
            Ett, eller egentligen två, av de fyra tillkännagivanden som vi
            i detta betänkande föreslår riksdagen att fatta beslut om i dag
            handlar om just det vi kallar för hedersbrott – kränkningar och
            kriminella handlingar som äger rum för att den som begår brottet
            av någon anledning anser sig berättigad eller kanske till och
            med skyldig att begå det för att hans, hennes eller, oftast, familjens
            anseende ska förbli intakt.
          </note>
          <note>
            Jag såg någon motion i floran som adresserade just begreppet
            heder. Nästan varje gång jag är runt i Centersverige och talar
            och hedersbegreppet kommer på tal väcker någon frågan om att vi
            egentligen borde kalla den här typen av brottslighet för någonting
            annat, för de här brotten är långt ifrån hedersamma . Det är dock
            ett sådant vedertaget begrepp att det kan vara svårt att ändra.
            Det är dessutom viktigare att vi lägger all vår kraft på att bekämpa
            hedersbrotten än att vi lägger tid och energi på att diskutera
            vad de kallas. Men jag förstår verkligen tanken.
          </note>
          <note>
            Jag har detta år äran och förmånen att få vara goodwillambassadör
            för Glöm aldrig Pela och Fadime. Därigenom får man sig en hel
            del kunskap om detta mörka fenomen. Man får också del av många
            personliga berättelser, livsöden och fruktansvärda brott som oskyldiga,
            försvarslösa människor, ofta barn, har utsatts för.
          </note>
          <note>
            När jag skulle författa det här anförandet tänkte jag att jag
            skulle läsa upp en dikt från en diktsamling som heter Den förbjudna
            kärlekens kalender , men jag valde att inte göra det. Det blir
            liksom lite för mycket för det här sammanhanget. Det är vackert
            beskrivna hemska historier om vedervärdiga brott begångna av kanske
            de allra sämsta av skälen.
          </note>
          <note>
            För vad är det egentligen som hedersmotivet handlar om? Det är
            att sätta det egna anseendet, eller rättare sagt, en väldigt skruvad
            bild av det egna anseendet, framför respekten för och kärleken
            till en närstående – kanske den mest närstående man har, sitt
            barn.
          </note>
          <note>
            Hur kärleken till ens barn, som för de flesta föräldrar är det
            dyraste man har, plötsligt väger lättare än något så diffust och
            subjektivt som det egna anseendet är helt obegripligt för mig,
            och det är det antagligen för de allra flesta. Ändå händer det
            här gång på gång och år efter år, och problemet verkar snarast
            växa.
          </note>
          <note>
            Ibland när jag talar med människor som vet mer om hedersbrott
            och orsaker bakom visar de att faktorer som ekonomiskt och socialt
            utanförskap spelar in. Det finns berättelser om familjer som inte
            alls levde och resonerade särskilt mycket utifrån en hederskontext
            men där sedan någon typ av radikalisering skedde.
          </note>
          <note>
            Det är inte säkert att det är så mycket värt att grotta i det.
            Det är väl bra om man med hjälp av bättre kunskap, bättre social
            och ekonomisk inkludering, mindre segregation och en bättre fungerande
            arbetsmarknad kan hindra människor från att utvecklas till hederskriminella,
            men det spelar faktiskt i det här sammanhanget ingen roll. Vi
            fastslår i dag att hedersmotiv ska vara en straffskärpande grund.
            Utsätter du någon för ett brott av den anledningen att du anser
            din heder vara i fara gör du inte bara en grov felbedömning av
            denna så kallade heders värde, utan du får också ett hårdare straff.
            Och det är bara det rent straffrättsliga straffet. Det finns också
            ett socialt pris – faktiskt, om man så vill, ett hedersstraff
            där din heder i de allra flestas ögon för all framtid kommer att
            vara nog nära noll.
          </note>
          <note>
            Det andra tillkännagivandet på hedersområdet handlar om att införa
            ett eget brott med f ridskränkningsbrotten som förebild. Om någon
            utsätts för brott som visserligen har ett lågt straffvärde men
            som sker upprepat och systematiskt blir kränkningen allvarlig.
            Det fastslår vi nu i det här betänk ­ andet, och en ytterligare
            pusselbit i arbetet för att skydda dessa brottsoffer läggs till.
          </note>
          <note>
            Sedan måste vi göra mycket mer. Det finns säkert sådant vi kan
            göra i lagstiftningen, men det handlar också om att samla, sprida
            och tillgängliggöra kunskap. Det handlar om att se till att rättsvårdande
            och sociala myndigheter har tillräckligt stor kännedom om hur
            hedersbrott kan upptäckas och hur situationen sedan kan hanteras.
          </note>
          <note>
            Kunskap om heder måste finnas i skolan, och lagar och regler
            måste ses över så att inte administrativ hantering riskerar att
            sätta människors liv i fara. Det är någonting som vi kommer att
            beröra i nästa betänkande som vi ska diskutera här i dag.
          </note>
          <note>
            Jag vill rekommendera Glöm aldrig Pela och Fadimes webbplats,
            gapf.se , där d et finns en hel del länkar till böcker och filmer
            för den som vill lära sig mer om det här.
          </note>
          <note>
            Vi fattar även beslut om ett par ytterligare mycket viktiga tillkännagivanden.
            Ett handlar om ett stärkt straffrättsligt skydd för hälso- och
            sjukvårdspersonal och skärpta straff för våld mot personal inom
            hälso- och sjukvården och andra vitala samhällsfunktioner, vilket
            redan har lyfts upp. En annan viktig sak är skärpta straff för
            rattfylleri och olovlig körning.
          </note>
          <note>
            I höstas besökte jag Fliseryd, en mindre ort i Småland, där konsekvenserna
            av ett hänsynslöst och i högsta grad kriminellt beteende hade
            blivit så allvarliga som de någonsin kan bli. Människor miste
            livet och flera skadades av en person som blev dömd för ett stort
            antal rattfyllor och olovliga körningar. En människa som beter
            sig så, som utan respekt för andras liv och hälsa gång på gång
            begår sådana brott behöver hjälp, och omgivningen måste skyddas
            från denna farliga framfart. Kriminalvården är en alldeles utmärkt
            plats att vara på, inte bara för att avtjäna ett kännbart straff
            för de mycket allvarliga brott man har begått utan också för att
            få hjälp att bryta det levnadsmönster som utsätter andra för livsfara.
          </note>
          <note>
            Händelserna i Fliseryd föranledde en motion om skärpta straff
            vid upprepad brottslighet av det här slaget, och den viktigaste
            andemeningen i den motionen kan väl anses vara tillgodosedd i
            och med att vi gör det här tillkännagivandet i dag. Nu är det
            upp till regeringen att leverera enligt riksdagens önskemål, vilket
            är någonting som man tidigare har förhållit sig kallsinnig till.
            Justitieministerns egen partikamrat Krister Örnfjäder ställde
            en skriftlig fråga om det här – den föranleddes av Fliserydsfallet
            – men svaret från Morgan Johansson var att inga ändringar behövdes.
          </note>
          <note>
            Fru talman! Ändringar behövs. Så säger Sveriges riksdag i dag.
          </note>
          <note>
            (Applåder)
          </note>
          <note type="speaker">
            Anf. 5 ADAM MARTTINEN (SD) replik:
          </note>
          <note>
            Fru talman! Centerpartiet är ett av de partier som har valt att
            inte visa stöd för Sverigedemokraternas förslag om förvaringsdomar.
          </note>
          <note>
            Återfall i brott kan vara lite olika allvarliga, men när det
            gäller de allvarligaste brotten och de farligaste individerna
            i vårt land och K riminalvården vid tiden för ett frisläppande
            efter ett tidsbestämt straff gör en bedömning att den här personen
            är fullkomligt livsfarlig och sannolikt kommer att utsätta människor
            för mycket stor fara för liv och hälsa – är det inte då bra att
            man har möjlighet att förlänga tiden i förvar så att den här personen
            inte kan skada oskyldiga människor ute i samhället?
          </note>
          <note>
            Jag skulle vilja ställa frågan till Centerpartiet: Vad är ert
            motiv till att inte stödja förslaget om förvaringsdomar?
          </note>
          <note type="speaker">
            Anf. 6 JOHAN HEDIN (C) replik:
          </note>
          <note>
            Fru talman! Hade någon sagt till mig i början av den här mandatperioden,
            2014, att det skulle finnas en allvarlig fara för den liberala
            rättsstatens grundläggande principer skulle jag inte tagit det
            på särskilt stort allvar. Vi ser en utveckling i vår omvärld som
            inte alls är särskilt ljus. Våra grannar och vänner i Europa gör
            ganska märkliga turer med just rättspolitiken och rättsstatens
            mest grundläggande principer. Vi ser hur man i Polen och Ungern
            nedmonterar de här viktiga principerna. Man kringskär mediernas
            oberoende och det oberoende domstolsväsendet. I Österrike ger
            rena nazistpartiet stöd till regeringen, och man byter ut varenda
            person i de rättsvårdande myndigheterna – chefer – till sina egna
            personer.
          </note>
          <note>
            Det här är allvarligt, och det är en tendens som vi ser i Europa
            och i andra delar av världen. Rättsstatliga principer ersätts
            av något slags uppskruvat populistiskt propagandaspel där vår
            naturliga och välgrundade avsky för grova brott används och exploateras
            för att hitta på än det ena och än det andra.
          </note>
          <note>
            Ibland när jag träffar väljare när vi delar ut flygblad eller
            gör andra saker ställer de frågan: Varför vill ni inte samarbeta
            med Sverigedemokraterna? De kanske inte gillar Sverigedemokraterna,
            men de tycker ändå att det är viktigt med vissa delar som de anser
            ska skruvas åt i rättspolitiken. Jag kan hålla med om mycket,
            men det viktiga är det som Sverigedemokraterna kanske inte säger
            – det som vi kan läsa mellan raderna om vilket samhälle vi är
            på väg att utveckla och där Adams tidigare närmaste kollega Kent
            Ekeroth lyfter fram Ungern som ett exempel på en god rättsstat.
            Jag tycker att Sverige är en god rättsstat, och Sverige ska fortsätta
            att vara en god rättsstat.
          </note>
          <note>
            (Applåder)
          </note>
          <note type="speaker">
            Anf. 7 ADAM MARTTINEN (SD) replik:
          </note>
          <note>
            Fru talman! Jag noterar att Vänsterpartiets Linda Snecker nickar
            instämmande till Centerpartiets anförande och, får man väl säga,
            icke-svar på den konkreta frågan från Sverigedemokraterna om varför
            man inte stöder förslaget om förvaringsdom. Det fungerar i praktiken
            i Norge och Danmark, och där kan man se till att de grövsta brottslingarna
            inte kommer ut i samhället om det finns en väldigt stor risk att
            de kommer att utsätta allmänheten eller enskilda för stor fara.
          </note>
          <note>
            Jag kanske gjorde ett sidosteg i talarstolen i mitt anförande,
            men jag tycker att det är väldigt angeläget att peka på ett konkret
            problem för att försöka få er att förstå att er kriminalpolitik
            faktiskt har gjort att människor förlorar livet. Kriminalvården
            har gjort välgrundade bedömningar av intagnas farlighet, och sedan
            har man fått rätt. Gång på gång har de här personerna som har
            fått tidsbestämda straff kunnat komma ut efter att ha avtjänat
            bara två tredjedelar av straffet, och sedan har de mördat människor.
          </note>
          <note>
            När det gäller en dokumenterat farlig person som återkommande
            återfaller i samma typ av brottslighet – det kan vara terrorister
            eller våldsmän av olika slag – varför vill man inte införa en
            möjlighet för domstolar att döma de här personerna till förvaringsdom?
            Det strider inte mot några rättsprinciper. Livstidsstraffet skiljer
            sig från straffen för många andra grova brott, och det måste finnas
            en skillnad, men med möjligheten till förvaringsdom kan man för
            grova eller synnerligen grova brott ge rättsstater en möjlighet
            att hålla personer som är väldigt farliga bakom lås och bom så
            att de inte kan komma ut och slå ihjäl fler människor eller för
            den delen spränga sig själva på Drottninggatan om Kri minalvården
            ser att det finns en påtaglig risk för att det kommer att hända.
          </note>
          <note>
            Jag är inte speciellt imponerad av Johan Hedins svävande svar
            angå ­ ende den övriga världens utveckling. Jag är mer intresserad
            av utveck ­ lingen i Sverige och hur vi stärker säkerheten för
            oskyldiga människor i vårt land.
          </note>
          <note>
            Johan Hedin får en ny chans att svara på varför han tycker att
            det är rimligt att man släpper ut livsfarliga människor i samhället.
          </note>
          <note type="speaker">
            Anf. 8 JOHAN HEDIN (C) replik:
          </note>
          <note>
            Fru talman! Jag tycker att det är viktigt att vi låter rättspolitiken
            vila på grundläggande rättsstatliga principer. Detta är någonting
            som vi har gemensamt i Alliansen, där vi jobbar med utveckling.
          </note>
          <note>
            Detta förslag kanske är bra – vi kanske analyserar det framöver
            och tycker att det är bra. Jag vet inte det i dag. Men vi diskuterar
            det i en allianskontext. Jag diskuterar inte detta med Sverigedemokraterna,
            för ni har en annan agenda för kriminalpolitiken. Det ser man
            också i Adam Marttinens anförande, där han tar upp personliga
            och väldigt känslosamma exempel.
          </note>
          <note>
            Jag blir lite upprörd när Adam Marttinen nämner en person som
            jag känner ganska väl. Det rör sig om en partikamrat till mig,
            nämligen Englas mamma Carina. Hon skulle bli jättearg om hon fick
            höra att du, Adam Marttinen, använder hennes namn för att sprida
            din bild av rättspolitiken. Hon är centerpartist, inte sverigedemokrat.
            Hon anser att Centerpartiets rättspolitik är den som är bäst lämpad
            för att ta hand om de fall som hon och många andra har drabbats
            av.
          </note>
          <note>
            I sitt anförande tog Adam Marttinen också upp det fruktansvärda
            fallet med Lotta som mördades. Man ska veta att Adam Marttinen
            har en före detta partikamrat – Anna Hagwall, en person som sitter
            på ett sverigedemokratiskt mandat i Sveriges riksdag – som har
            anfört den minst sagt anmärkningsvärda hypotesen att kvinnor som
            misshandlas i nära relationer får skylla sig själva. Varför väljer
            en sådan person Sverigedemokraterna som parti att engagera sig
            i? Och varför väljer Englas mamma Centerpartiet att engagera sig
            i? Det är någonting som var och en bör fråga sig.
          </note>
          <note type="speaker">
            Anf. 9 LINDA SNECKER (V):
          </note>
          <note>
            Fru talman! Vänsterpartiet vill att funktionsnedsättning ska
            vara en grund för hatbrott. Så är det inte i dag. Har du en funktionsnedsättning
            och får ett hatbrott riktat mot dig – alltså ett brott, verbalt
            eller fysiskt, som du utsätts för bara för att du har en funktionsvariation
            – räknas det inte som hatbrott.
          </note>
          <note>
            Det vill vi ändra på. Vänsterpartiet vill att funktionsnedsättning
            ska bli en grund för hatbrott. Det är dags för det nu.
          </note>
          <note>
            Hatbrott är ett angrepp mot de grundläggande mänskliga fri- och
            rättigheterna och ett uttryck för bristande respekt för människors
            lika värde. Arbetet mot hatbrott och lagstiftningen på området
            är därför oerhört viktigt, eftersom alla människor ska kunna delta
            i samhället på samma villkor utan att utsättas för brottsliga
            handlingar. Vänsterpartiet anser att arbetet mot hatbrott måste
            stärkas.
          </note>
          <note>
            Det finns inget enskilt brott som heter hatbrott, utan hatbrott
            är ett samlingsbegrepp för brott där gärningspersonens motiv för
            brottet är hat mot enskilda personers eller grupper av människors
            förmodade etnicitet, natio ­ nella ursprung eller sexuella läggning.
            År 2015 identifierades uppskattningsvis 6 980 hatbrottsanmälningar.
            Enligt Brottsförebyggande rådet är de främlingsfientliga hatbrotten
            vanligast, och därefter kommer hatbrott som rör sexuell läggning.
          </note>
          <note>
            Personer med funktionsnedsättning utsätts för våld i samma utsträckning
            som människor med en normfunktionalitet. I många fall utnyttjas
            att personen är beroende av sin omgivning och därmed särskilt
            utsatt.
          </note>
          <note>
            Brott som begås mot personer med funktionsnedsättning anses i
            dag inte kunna vara hatbrott, och i svensk lagstiftning utgör
            inte funktionsned ­ sättning en grund för exempelvis hets mot
            folkgrupp. Däremot är funk ­ tionsnedsättning en diskrimineringsgrund
            i diskrimineringslagen. Men medan majoriteten av de övriga diskrimineringsgrunderna
            redan i dag ock ­ så finns med i straffstadgarna om hets mot folkgrupp
            – eller inom en snar framtid kommer att finnas med där – omfattas
            inte funktionsnedsättning. Detta anser Vänsterpartiet är en brist
            som behöver åtgärdas.
          </note>
          <note>
            Fru talman! Enligt Myndigheten för delaktighet har 18 procent
            av kvinnorna med funktionsnedsättning i åldrarna 16–29 uppgett
            att de har utsatts för hot eller våld om hot. Det är en stor skillnad
            i jämförelse med kvinnor utan funktionsnedsättning.
          </note>
          <note>
            Att vara kvinna och funktionsnedsatt innebär att man är dubbelt
            utsatt, och risken för att man ska drabbas av brottslighet är
            särskilt stor. Då måste vi ha en lagstiftning som hänger med.
            Detta är en feministisk fråga som vi inte längre kan blunda för.
          </note>
          <note>
            Jag yrkar bifall till reservation 22.
          </note>
          <note type="speaker">
            Anf. 10 ROGER HADDAD (L):
          </note>
          <note>
            Fru talman! Liberalerna kommer i samband med detta betänkande
            att särskilt yrka bifall till reservationerna 8 och 25. Jag återkommer
            till detta senare i anförandet.
          </note>
          <note>
            Hedersförtrycket är ett av de största samhällsproblemen i Sverige.
            Det drabbar både pojkar och flickor, men det drabbar i synnerhet
            flickor vars föräldrar, släktingar eller bröder vill utöva kontroll
            över deras liv.
          </note>
          <note>
            Det handlar om vilka man får umgås med och vilken ort man får
            studera eller arbeta på, och det kan påverka vilka man får umgås
            med på sin fritid. Särskilt hänsynslösa har förövarna visat sig
            vara när det kommer till vem man vill vara tillsammans med och
            kanske gifta sig med.
          </note>
          <note>
            Dessa föråldrade värderingar hör inte hemma i vårt öppna samhälle,
            fru talman. Men trots år av tal, utspel och reaktioner ser vi
            tyvärr en bekymmersam utveckling som tyder på att vi nu har allt
            fler ärenden i landet som handlar om hedersförtryck.
          </note>
          <note>
            Trots att lagen skärptes 2014 menar vi att den inte har varit
            tillräcklig och att den behöver skärpas ytterligare. Detta har
            vi också drivit på för under många år. Inte sällan har vi stått
            ensamma i de här frågorna, men nu börjar det hända någonting i
            politiken. De brottsoffer som överlever och som faktiskt vågar
            vända sig till rättsväsendet måste kunna räkna med ett mycket
            bättre bemötande och skydd än i dag.
          </note>
          <note>
            Det som är bekymmersamt är att det fortfarande är alldeles för
            få anmälda ärenden som leder till åtal och sedan till domar. År
            2015 anmäldes till exempel 47 fall av tvångsäktenskap, men inte
            ett enda ärende ledde till åtal. Nu ser jag att fler ärenden börjar
            nå fram till domstolarna för avgöranden. Det visar hur viktigt
            det är att åklagarna har kompetens och att de kan följa upp och
            hitta viktiga delar i utredningarna som kan hålla fram till domstolsförhandlingar.
          </note>
          <note>
            Så sent som i januari lyfte jag upp detta problem i en riksdagsfråga
            med krav på regeringen att vidta åtgärder. Även om lagändringar
            tar tid kan regeringen för sin egen del fatta beslut om att uppdra
            till myndigheter att satsa på kompetens, att se över rutiner vid
            förhör inom polisen och att granska hur åklagarna och rättsväsendet
            agerar när det gäller hedersrelaterade brott.
          </note>
          <note>
            Under förra året gjorde landets länsstyrelser en sammanställning
            där det tydligt framgick att flera kommuner ser en ökning av anmälningar
            och ärenden som gäller just hedersförtryck. Kommunerna efterfrågar
            kompetens.
          </note>
          <note>
            En brist i denna undersökning var att man inte specifikt ställde
            frågor om hedersrelaterat våld och förtryck. Det var i stället
            någonting som kommuner i tolv olika län själva valde att lyfta
            fram i sina kommentarer, vilket har kunnat hjälpa oss att dra
            vissa slutsatser från underlaget.
          </note>
          <note>
            Vi från Liberalerna menar att det krävs ett antal åtgärder. Det
            krävs satsningar på kompetens. Det finns fortfarande brister i
            socialtjänstens rutiner. Det finns fortfarande en osäkerhet och
            en okunskap inom skolan. Men det finns även problem inom rättsväsendet.
            Man har inte tillräckligt med kunskap för att hitta och identifiera
            markörer och information i utredningarna.
          </note>
          <note>
            Skolan och socialtjänsten är väldigt viktiga. Det är oftast dit
            många unga vänder sig. De vänder sig till elevhälsan, kuratorn
            eller psykologen för att berätta om sina problem. Då måste det
            finnas en beredskap att hantera informationen, så att man – som
            man fortfarande brukar göra i några fall – inte ringer hem och
            frågar föräldrarna.
          </note>
          <note>
            För två år sedan krävde vi en nationell kartläggning för att
            se över omfattningen av problemen med hedersrelaterat våld och
            förtryck. Hösten 2016 noterade vi att regeringen var positiv till
            att göra en kartläggning, och det välkomnar vi.
          </note>
          <note>
            Sedan 2014 har vi från Liberalerna drivit frågan om att införa
            en lex Fadime, en särskild lagstiftning som innehåller en straffskärpningsgrund
            motsvarande den vid motivet för hatbrott. Vid ett brott ska man
            också bedöma om motivet är hedersrelaterat, och då ska straffet
            kunna skärpas ytterligare. Vi välkomnar att ett av Liberalernas
            yrkanden i dag kommer att få riksdagens stöd, förhoppningsvis
            i eftermiddag. Det är en seger för dem i mitt parti som under
            många år har lyft frågan om hedersförtrycket och behovet av tuffare
            åtgärder.
          </note>
          <note>
            Vi från Liberalerna har också ett annat förslag i betänkandet,
            och det är att fler ärenden ska prövas för utvisning om personen
            inte är svensk medborgare. Tyvärr får vi inte stöd för vårt yrkande
            i detta betänkande, men för oss ska signalen vara glasklar: hedersvåld,
            förtryck, kontroll inte minst av kvinnliga familjemedlemmar, tvångsäktenskap
            och andra hän ­ synslösa brott ska innebära att man, om man döms
            och saknar medborgar ­ skap, ska utvisas från landet. Det är därför
            vi yr kar bifall till vår reserva ­ tion 25.
          </note>
          <note>
            Några avslutande kommentarer om Blåljusutredningen och varför
            vi står bakom reservation 8 : Efter många om och men, prat och
            presskonferenser tillsatte Socialdemokraterna en utredning om
            att skärpa straffen för angrepp på så kallad blåljuspersonal och
            inte minst på polisen. Vi menar att delbetänkandet som presenterades
            för några månader sedan inte kommer att leda till ett tidigareläggande
            av lagändringen. Min andra kritik är att ni från regeringen helt
            missar att höja straffet för våld mot tjänsteman av normalgraden.
            Det tycker vi är en brist, och det är därför vi yrkar bifall till
            reservation 8.
          </note>
          <note>
            (Applåder)
          </note>
          <note type="speaker">
            Anf. 11 ANDREAS CARLSON (KD):
          </note>
          <note>
            Fru talman! Vi kristdemokrater står bakom de tillkännagivanden
            som finns i betänkandet, och vi står bakom de alliansgemensamma
            rese rva ­ tioner som flera av mina kolle gor i Alliansen har
            föredragit och lyft fram i debatten.
          </note>
          <note>
            Låt mig bara nämna något om det tillkännagivande som Roger Haddad
            talade om. Det föreslås nu en särskild brottsrubricering för brott
            med hedersmotiv. Detta är någonting som Kristdemokraterna har
            drivit i många år. För dem som utsätts för brott med hedersmotiv
            är det en stor framgång att riksdagen i dag ger en tydlig signal
            till regeringen om att återkomma till riksdagen med en reglerad
            brottsrubricering.
          </note>
          <note>
            Ett annat tillkännagivande gäller ett starkt straffrättsligt
            skydd för personal inom hälso- och sjukvården. Straffet för våld
            mot personal inom vården och andra vitala samhällsfunktioner ska
            skärpas. Detta tillkännagivande bygger också på kristdemokratiska
            motioner.
          </note>
          <note>
            För angrepp och våld mot personal inom hälso- och sjukvården
            och vitala samhällsfunktioner ska minimistraffet vara sex månaders
            fängelse. Tillkännagivandet handlar om att regeringen snarast
            bör ge Blåljusutredningen ett tilläggsuppdrag att ta fram lagstiftning
            i enlighet med detta.
          </note>
          <note>
            En fråga som har diskuterats mycket är hur brott mot utryckningsfordon
            såsom brandkår, polis och ambulans ska stoppas. Men problemen
            förekommer även inne på sjukhus och vid sjukhusentréer. Flera
            fall har uppmärksammats.
          </note>
          <note>
            Som exempel kan nämnas en medarbetarenkät i Västra Götalandsregionen.
            Av personalen är det 9 procent som har utsatts för våld eller
            hot om våld i arbetet under 2017. På Sahlgrenska universitetssjukhuset
            anmäldes förra året 380 ordningsrelaterade händelser som krävde
            ingripande av ordningsvakter. Under de senaste åren har det skett
            flera allvarliga incidenter på sjukhusområdet vid Sahlgrenska
            när patienter har vårdats för skottskador. Sådana exempel kan
            man se runt om i landet.
          </note>
          <note>
            Därför är det angeläget att stärka det straffrättsliga skyddet
            för personal inom sjukvården. Vi vill att dessa personalgrupper
            ska få ett starkare skydd. Hot och våld mot personalen ska få
            större konsekvenser. Sjukvårdspersonal har naturligtvis erfarenhet
            av att hantera komplicerade patienter och bråk som uppstår i ansträngda
            situationer. Det är en sak att ha en besvärlig patient, men det
            är en helt annan sak att hantera människor som vill skada antingen
            patienten eller personalen.
          </note>
          <note>
            I dag kan kända orosmakare få tillträdesförbud vid idrottsarrangemang
            och dömas till böter eller fängelse om de bryter mot förbudet.
            I det fallet har polisen möjlighet att upprätta ett register över
            personer med tillträdesförbud och att fotografera personer som
            skäligen kan antas få ett sådant.
          </note>
          <note>
            Kristdemokraterna vill se ett liknande förbud på sjukhus. Vårt
            förslag innebär att den som beläggs med förbudet endast får vistas
            på sjukhus när denna själv är i behov av vård.
          </note>
          <note>
            Personalen måste skyddas och ges förutsättningar att göra sitt
            jobb på bästa sätt, men det handlar också om att garantera säkerheten
            för patienterna. De har rätt till en trygg vård. Hot och våld
            mot personal och patienter är helt oacceptabelt och måste stoppas.
            Därför vill vi, utöver den straffskärpning som tillkännagivandet
            innebär, också införa besöksförbud på sjukhus för hotfulla personer.
          </note>
          <note>
            Våldshandlingar på ett sjukhus kan få katastrofala konsekvenser
            för vården av patienter och för möjligheterna att rädda liv. Vi
            kan inte tillåta att den som med hot försöker att påverka personalens
            prioriteringar, som våldsamt tränger sig in i behandlingsrum eller
            som på annat sätt hotar personal får vistas på sjukhus.
          </note>
          <note>
            Dessa förslag är givetvis inte hela lösningen på de otrygghetsproblem
            som finns på sjukhus. Det är genom långsiktiga satsningar på ett
            stärkt civilsamhälle, förbättrat företagsklimat och fler tidiga
            insatser för barn som vi skapar ett samhälle där alla kan känna
            trygghet överallt. Däremot kan dessa förslag bidra till ökad trygghet
            för vårdpersonal och patienter här och nu. Det kan inte vänta.
          </note>
          <note>
            Vi vill också att straffet för våld mot tjänsteman höjs, så jag
            yrkar bifall till reservation 8. För att detta ska få verkan krävs
            det, fru talman, en kraftfull satsning på svensk polis för att
            det ska finnas resurser för att beivra dessa brott och för en
            garanterad trygghet för vårdpersonal som i dag i många delar av
            landet jobbar under hård press och utsätts för hot. Därför bör
            vi se till att det blir en stark satsning på svensk polis. Garanten
            för detta, fru talman, är en ny regering som Kristdemokraterna
            gärna bildar med Alliansen efter valet.
          </note>
          <note>
            (Applåder)
          </note>
          <note type="speaker">
            Anf. 12 LINDA SNECKER (V) replik:
          </note>
          <note>
            Fru talman! O m vi ska vara ärliga , Andreas Carlson, har Vänsterpartiet
            och Kristdemokraterna inte särskilt mycket gemensamt ; det har
            vi inte.
          </note>
          <note>
            Men det finns en fråga som vi har drivit i ungefär lika lång
            tid – det är nog i runt tio år – och det är att förbjuda sexköp
            utomlands. Det ska inte finnas en fristad för män att åka till
            andra länder för att köpa kvinnors och barns kroppar.
          </note>
          <note>
            Vi kunde ha fått ett förslag till riksdagen om att förbjuda sexköp
            utomlands. Vi hade då haft en majoritet med en rösts övervikt.
            Men det satte Kristdemokraterna stopp för. Ni sa nej, efter att
            ni under så många år har drivit den här frågan. Det gjorde att
            regeringen backade från förslaget, vilket inte heller är särskilt
            positivt.
          </note>
          <note>
            Jag är såklart kritisk till regeringen, och jag är också ganska
            besviken på Kristdemokraterna. Ni säger nej. Varför gör ni det?
            Varför backar ni från att skydda kvinnor och barn?
          </note>
          <note type="speaker">
            Anf. 13 ANDREAS CARLSON (KD) replik:
          </note>
          <note>
            Fru talman! Vi backar inte en centimeter från att skydda kvinnor
            och barn . Vi tycker att sexköp är helt oacceptabelt, oavsett
            var de sker. Det är därför som vi tycker att den svenska sexköpslagen
            är bra och att den borde exporteras till fler länder. Det skulle
            vara mycket mer effektivt än att kriminalisera sexköp utomlands
            enligt det förslag som Linda Snecker redogör för.
          </note>
          <note>
            Det stämmer att Kristdemokraterna på ett riksting 2009 fattade
            ett beslut som öppnade för det här. Därefter har det kommit en
            utredning som går emot förslaget. Även Lagrådet har kritiserat
            förslaget och har varnat för att införa det då det bryter mot
            principen om dubbel straffbarhet. En rad remissinstanser har också
            haft stora farhågor kring detta. Det som har varit bärande är
            dessutom att polisen i sitt remissvar skrev att man såg svårigheter
            med att tillämpa en sådan lagstiftning, vilket är lätt att se.
          </note>
          <note>
            Därför har vi landat i att inte stödja ett sådant förslag om
            det kommer på riksdagens bord. Det är dock inte Kristdemokraterna
            som sitter i reger ­ ingen, och det är inte Kristdemokraterna
            i opposition som tar ansvar för vad regeringen lägger fram på
            riksdagens bord. Det är Linda Sneckers kompisar i regeringen som
            är ansvariga för det. Givetvis kan inte jag ta ansvar för detta.
            Det vore lite förmätet.
          </note>
          <note>
            Jag brukar inte påminna åhörarna om det, men Kristdemokraterna
            är för närvarande det minsta partiet i oppositionen i Sveriges
            riksdag. Att tillmäta oss en sådan stor betydelse får vi ta som
            ett erkännande från Vänsterpartiet. Regeringen är dock givetvis
            fri att på riksdagens bord lägga fram de förslag den själv vill.
          </note>
          <note type="speaker">
            Anf. 14 LINDA SNECKER (V) replik:
          </note>
          <note>
            Fru talman! Jag ville självklart ge Kristdemokraterna kredd för
            den påverkan de har på svensk politik. Det har ni bland annat
            haft genom att sitta i en regering. Det har Vänsterpartiet aldrig
            gjort. Vi har däremot fått igenom väldigt mycket av vår politik
            genom att inte sitta i en regering. Det vore kanske ett tips till
            Kristdemokraterna i all välmening.
          </note>
          <note>
            Jag tänkte på det Andreas Carlson sa angående Lagrådet. Det är
            klart att vi som lagstiftare ska ha respekt för Lagrådet. Men
            Lagrådet säger nej till ganska mycket, och riksdagen och olika
            partier bryr sig faktiskt inte om det särskilt mycket. Exempelvis
            kommer vi alldeles snart att klubba igenom en samtyckeslagstiftning.
            Den säger Lagrådet nej till. Den tillfälliga lagen sa Lagrådet
            och i princip samtliga remissinstanser också nej till. Ändå klubbades
            den igenom. Lagrådet sa även nej till gränskontroller. Denna anledning
            har dock inte hindrat Kristdemokraterna tidigare och heller inte
            stoppat er och gjort att ni backar från den politik som ni står
            för.
          </note>
          <note>
            Jag som vänsterpartist har all respekt för att man inte ska kriminalisera
            för mycket. Jag brukar vara den som säger nej till det mesta som
            handlar om nykriminalisering och längre straff. Kristdemokraterna
            har en helt annan approach till rättspolitiken. Ni gillar nykriminalisering
            och nya lagar och vill driva på där.
          </note>
          <note>
            Vi hade ett förslag som skulle ha gått igenom Sveriges riksdag
            där det minsta partiet i svensk politik skulle ha kunnat ändra
            på något ganska stort. Det hade gjort historisk skillnad och skulle
            antagligen ha gjort att vi hade kunnat exportera den nordiska
            modellen om sexköp till andra länder.
          </note>
          <note>
            Vi måste skydda kvinnor och barn. Lagstiftning är svårt, men
            lagstiftning är också att vilja. Här måste vi politiker vara modiga
            och vilja och våga.
          </note>
          <note type="speaker">
            Anf. 15 ANDREAS CARLSON (KD) replik:
          </note>
          <note>
            Fru talman! Jag tycker att det är djupt problematiskt att vi
            i Sverige, innanför vårt lands gränser, har en omfattande verksamhet
            med människohandel och sexköp och en polis som inte har tillräckligt
            med resurser att arbeta med dessa frågor.
          </note>
          <note>
            När vi i Kristdemokraterna efter diskussion landade i vår ståndpunkt
            tyckte och tänkte vi att det är viktigt att prioritera det vi
            har makt att göra inom vårt lands gränser och inom ramen för svensk
            lagstiftning. Vi vill skärpa straffen. Tillsammans med Alliansen
            vill vi skärpa straffen för våldtäkt av normalgraden så att minimistraffet
            blir tre år upp till sju år. Vi vill att polisen i varje polisregion
            ska ha resurser att jobba avgränsat mot sexköp.
          </note>
          <note>
            Jag har varit med polisens prostitutionsgrupp i Stockholm och
            gjort studiebesök. Jag har med egna ögon sett hur det här gör
            att många människor hamnar i en väldigt utsatt situation. Utan
            att gå in på detaljer fick jag se hur polisen jobbar väldigt bra
            i framför allt Stockholm. När den här gruppen har varit runt i
            andra delar av landet har de ibland också kunnat gripa sexköpare
            mitt på ljusa dagen.
          </note>
          <note>
            Detta är något vi vill fokusera på, och det är också här vi har
            möjlighet att göra det. Polisen pekar i sitt remissvar som sagt
            på att den lagstiftning som regeringen hade aviserat att den skulle
            lägga fram är svår att tillämpa. Därför har vi efter no g g rann
            a överväganden landat i att vad vi kan göra är att sätta kraft
            bakom orden och jobba till förmån för barn och kvinnor i vårt
            land.
          </note>
          <note>
            Men vi ska givetvis även påverka andra länder att ta efter svensk
            sexköpslag så att dessa länder själva kan bekämpa sexköp. Vi tyckte
            inte att Sverige ska göra det genom att använda vår polis i andra
            länder. Vi ska använda de resurser vi har inom vårt lands gränser.
            Detta är bakgrunden till att vi har landat i denna position.
          </note>
          <note>
            (Applåder)
          </note>
          <note type="speaker">
            Anf. 16 LAWEN REDAR (S):
          </note>
          <note>
            Fru talman! Under den här mandatperioden har justitieutskottet
            behandlat hundratals motionsyrkanden som har inkommit från riksdagens
            ledamöter under den allmänna motionstiden. Detta straffrättsliga
            betänkan ­ de har uppemot 200 motionsyrkanden. Jag vill börja
            med att yrka bifall till förslaget i betänkandet.
          </note>
          <note>
            Reformviljan på det justitiepolitiska området har under mandatperio
            ­ den varit stor men också nödvändig. Nya samhällsutmaningar föranleder
            behovet av nykriminalisering på vissa områden, men även kriminaliserade
            gärningar kan behöva få nya straffskalor för att brottets allvar
            tydligare ska framgå.
          </note>
          <note>
            Jag tänkte ägna mitt anförande åt att summera vad vi socialdemokrater
            har åstadkommit under den här mandatperioden men även vad som
            kommer att behöva göras för att stärka straffrätten och justitiepolitiken
            de kommande åren.
          </note>
          <note>
            Fru talman! Enligt polisen finns det 23 särskilt brottsutsatta
            bostadsområden som karakteriseras av en låg socioekonomisk status.
            Man menar att kriminella gäng där har en inverkan på lokalsamhället
            och att det finns en mängd riskfaktorer som bidrar till bristande
            framtidstro, såsom koncentration av arbetslöshet, höga ohälsotal
            och misslyckad skolgång. Det är även i dessa områden som känslan
            av otrygghet har ökat drastiskt under de senaste åren.
          </note>
          <note>
            För bara några år sedan jobbade jag vid sidan av mina studier
            som fritidsledare i ett av dessa bostadsområden. Det är att verkligen
            sätta sig in i samhällets utmaningar när man står där kväll efter
            kväll sju dagar i veckan under två års tid. Det är en erfarenhet
            som jag kommer att bära med mig under resten av mitt liv, särskilt
            nu när jag har möjlighet att påverka justitiepolitikens utformning.
          </note>
          <note>
            Under dessa två år mötte jag så många föräldrar och lokalt engagerade
            personer som kämpade för att det skulle gå bra för barnen. Många
            tog inte bara ansvar för sina egna barn utan även grannarnas och
            vännernas barn. Det är så tydligt i dessa bostadsområden att föräldrarna
            vill att barnen ska få en bättre framtid än de själva har haft.
            Just därför gör de vad de kan och förmår för att stötta och ge
            vägledning.
          </note>
          <note>
            Jag minns dock också från dessa år att folk inte hade det så
            lätt. Det var hyreshöjningar efter renoveringar. Det var sjuka
            föräldrar som utförsäkrades. Det var fler föräldrar som blev arbetslösa.
            Jag minns också från det sista året att uppemot 30 barnfamiljer
            höll på att vräkas i Tensta. När man inte trodde att det kunde
            bli värre lämnade därtill en efter en av viktiga samhällsinrättningar
            det här bostadsområdet. Föräldrar kunde berätta för mig att det
            var lättare att sälja droger än att få tag på en arbetsförmedlare
            eller kontaktperson från förvaltningen.
          </note>
          <note>
            Jag minns hur jag kunde känna att samhället hade lämnat hela
            uppgiften till de lokalt engagerade personerna och föräldrarna
            att försöka vända utvecklingen i Tensta. Det var just dessa föräldrar
            som hade orken att fortsätta, men det är inte tillräckligt.
          </note>
          <note>
            Fru talman! De senaste åren har 40 procent av det dödliga våldet
            i Stockholm ägt rum i Järva och i bland annat Tensta. Det är slående
            hur sociala och ekonomiska utmaningar påverkar rekryteringen och
            nyrekryteringen till gängkriminaliteten. Det är också slående
            hur tacksamma medborgarna i bostadsområdena blir när polisen nu
            agerar och förstärker sitt långsiktiga arbete och sin närvaro
            där.
          </note>
          <note>
            Men hur mycket polisen än agerar betyder det inte att man får
            bort de särskilt brottsutsatta bostadsområdena från polisens lista.
            Det är inte polisen själv som kommer att få bort koncentrationen
            av ekonomiska och sociala utmaningar.
          </note>
          <note>
            Det här kräver politik. Det kräver investeringar mot segregation.
            Det kräver bostadsbyggande, trendbrott i skolresultaten, vårdinrättningar
            närmare medborgarna och utökade utbildningsplatser. Det kräver
            en politik som gör att familjer har råd att bo. Vi måste säkra
            en arbetsmarknadspolitik som prioriterar att fler kommer i arbete,
            särskilt de unga, men också att de sjuka tillåts vara sjuka utan
            att behöva bli fattiga för det. Det kräver att alla samhällsinrättningar
            är med och vänder den här utvecklingen.
          </note>
          <note>
            Om jag nu ska summera vad det är vi har åstadkommit under den
            här mandatperioden blir det en hel del. Jag ska nämna några av
            de sakerna, framför allt hur vi har försökt vända den upplevda
            otryggheten och genom resultat åstadkomma förändringar.
          </note>
          <note>
            På det straffrättsliga området har vi den här mandatperioden
            genomfört mer än 30 straffskärpningar relaterade till den organiserade
            brottsligheten. Det gäller narkotikabrott, grovt olaga hot, grov
            utpressning, övergrepp i rättssak, grov och synnerligen grov misshandel,
            grovt olaga tvång, grovt rån och grovt vapenbrott. Vi håller på
            att avskaffa straffrabatten för 18 − 20-åringar, så att inga äldre
            kriminella ska kunna utnyttja yngre. Vi håller även på att utreda
            ett förstärkt straffrättsligt skydd för blåljuspersonal och andra
            samhällsnyttiga funktioner. Grovt våld mot tjänsteman ska innebära
            högre straff. Utöver det här genomför vi nu den största satsningen
            på polisen på över 20 år om sammanlagt 7,1 miljarder på tre år.
            Vi utökar också utbildningsplatserna samt öppnar två nya polishögskolor,
            en i Malmö och en i Västsverige.
          </note>
          <note>
            Utöver det här har vi gjort nödvändiga straffskärpningar på andra
            områden där vi har sett stora utmaningar. Vi skärper straffen
            för könsstympning och tvångsgifte. Vi har tillsatt en utredning
            som ska se hur vi kan få in hedersmotiv som försvårande omständighet.
            Vi förutser nu också att förbudet mot barnäktenskap i Sverige
            kommer att utvidgas. Vi kommer senare i vår att klubba igenom
            en historisk förändring av den svenska våldtäktslagstiftningen,
            som är en stolthet som många kan bära med sig.
          </note>
          <note>
            Därtill föreslår vi nu att det ska införas en ny häktningsbestämmelse
            som möjliggör häktning oavsett brottets straffskala om det finns
            risk för att den misstänkte fortsätter med sin brottsliga verksamhet.
            Denne kan därigenom inte fortsätta med sin återkommande brottslighet.
            Det här menar jag kan påverka det som tas upp i ett av de yttranden
            som kommit med i betänkandet och som gäller olovlig körning, återkommande
            rattfylleri och ringa narkotikabrott.
          </note>
          <note>
            Nu har vi också ett pågående blocköverskridande samtal om terrorismbekämpning.
            Vi har kriminaliserat terrorresor. Vi har åstadkommit en mer heltäckande
            terrorismlagstiftning. Vi tittar nu på hur vi kan begränsa finansieringen
            och mottagandet av utbildning samt kriminalisera deltagandet i
            terroristorganisationer. Vi avser även att fortsätta de blocköverskridande
            samtalen på det här området och åstadkomma mer.
          </note>
          <note>
            Det låter på vissa här som om vi socialdemokrater skulle vara
            nöjda. Det är vi inte. Men vi kan redan nu se vissa trendbrott
            som en konsekvens av vår politik. Polisen kraftsamlar sedan en
            tid tillbaka mot kriminella nätverk för att minska antalet skjutningar.
            Antalet polisanställda i de särskilt brottsutsatta bostadsområdena
            har ökat, och även om ett stort arbete återstår kan vi statistiskt
            se att skjutningarna minskar. Bilbränderna minskar. Lagföringskvoten
            ökar. Häktena har en beläggning om 98 procent. Antalet ärenden
            från polisen till Åklagarmyndigheten har ökat. Men viktigast av
            allt är att förtroendet för rättsväsendet i särskilt brottsutsatta
            områden har kommit att öka. Det tycker jag är den viktigaste signal
            vi kan skicka från riksdagen till de här områdena.
          </note>
          <note>
            Men det här handlar såklart inte bara om polisens viktiga insats
            under den här tiden. Det handlar också om att ungdomsarbetslösheten
            sjunker i särskilt brottsutsatta områden. I Tensta och Järva kan
            jag med stolthet säga att ungdomsarbetslösheten har sjunkit med
            över 24 procent på fyra år. Jag kan också se att fler väljer utbildning
            – yrkesutbildning, komvux och högre utbildning på högskola och
            universitet – och att högskoleinrättningarna placerar sig närmare
            lokalborna. För första gången på länge har skolresultaten kommit
            att förändras i skolorna med de största utmaningarna. Jag har
            gjort två besök vid de sociala insatsgrupperna i Stockholm, och
            allt fler har kommit att anmäla sig för att få hjälp att lämna
            ett destruktivt liv.
          </note>
          <note>
            Vi är inte klara med det justitiepolitiska arbetet eller för
            den delen med straffrätten. Vi har bara börjat, och vi avser att
            fortsätta med samma kraft.
          </note>
          <note>
            (Applåder)
          </note>
          <note type="speaker">
            Anf. 17 ANTI AVSAN (M) replik:
          </note>
          <note>
            Fru talman! Lawen Redar redogör för vad Socialdemokraterna har
            åstadkommit under mandatperioden och nämner områden som är utsatta
            eller särskilt utsatta för allvarlig brottslighet. Jag vill ställa
            en fråga som kanske mest är retorisk, för jag tror faktiskt inte
            att Lawen Redar kan svara på den: Hur många av de åtgärder som
            Lawen Redar har räknat upp beror i grunden på initiativ från andra
            partier eller på riksdagens tillkännagivanden?
          </note>
          <note>
            Jag förstår att regeringspartierna många gånger inte reserverar
            sig mot det som det finns en uppenbar majoritet för. Men man har
            ju arbetat emot så länge man har kunnat.
          </note>
          <note>
            Jag har en annan undring när det gäller de utsatta områdena.
            I mitt huvudanförande nämnde jag problemet med narkotika. Jag
            tycker faktiskt att det är lite förvånande att inget av de andra
            partierna har några initiativ på narkotikaområdet. Det gäller
            även partier som har ett väldigt högt tonläge, som till exempel
            Sverigedemokraterna.
          </note>
          <note>
            Jag kan hänvisa till Stefan Löfven, som tog upp frågan om narkotika
            i partiledardebatten i SVT för snart ett år sedan. Han sa: Narkotikan
            är ett förbannat gift i vårt samhälle. Den förstör människoliv,
            tar människoliv och göder gängkriminaliteten. Vi måste se till
            att göra mycket mer för att beivra narkotikabrott och få bort
            narkotikan.
          </note>
          <note>
            Statsministern nämnde vidare att straff måste höjas och att man
            måste sätta stopp för dem som erbjuder ungdomar gratis narkotika.
            Bort med knarket från Sverige! Men vad gör Socialdemokraterna?
            Vad har regering ­ en gjort när det gäller narkotikabrottsligheten?
          </note>
          <note type="speaker">
            Anf. 18 LAWEN REDAR (S) replik:
          </note>
          <note>
            Fru talman! Som Anti Avsan känner till har vi ett parlamentariskt
            läge där det görs möjligt att åstadkomma fler tillkännagivanden
            än tidigare. Men det här är vår rättspolitik. Anti Avsan kan också
            läsa vårt kriminalpolitiska program, som togs fram långt innan
            vi innehade regeringsmakten; det är där vi nu sitter och bockar
            av vår egen politik på området. Sedan har det hänt mycket under
            den här mandatperioden som föranleder än mer politik. Det gläder
            mig att flera allianspartier ställer sig bakom den politik som
            förs och hjälper till i arbetet för att säkra en bättre straffrätt
            och ett tryggare Sverige.
          </note>
          <note>
            Gällande narkotikabrotten har vi genomfört en del straffskärpningar
            under den här mandatperioden. Vi har också tagit bort straffrabatten
            för unga. Dessa två åtgärder i kombination tror jag kan stärka
            arbetet mot narkotika. Men jag stänger inga dörrar här. Självklart
            bör det finnas mer öppenhet och transparens om hur vi kan förstärka
            arbetet mot narkotika. Jag delar även uppfattningen att gängkriminaliteten
            med tydlighet kan kopplas ihop med de narkotikarelaterade brotten,
            särskilt i de brottsutsatta bostadsområdena. Det gläder mig mycket
            att polisen genomför razzior och agerar kraftigt i de här områdena
            för att få bort både vapen och narkotika. På det här sättet kan
            vi säkra tryggheten.
          </note>
          <note type="speaker">
            Anf. 19 ANTI AVSAN (M) replik:
          </note>
          <note>
            Fru talman! Det rättspolitiska programmet, det första som Socialdemokraterna
            presenterat på 18 år, läste jag väldigt noggrant när det kom.
            Den kortfattade slutsatsen av det som jag läste var att de flesta
            förslag var sådana som hängde på utredningar som redan hade tillsatts
            av alliansreger ­ ingen. Sedan var det också väldigt många förslag
            om saker där Moderaterna redan hade föreslagit samma sak. Jag
            är i och för sig väldigt glad över att Socialdemokraterna har
            kommit till insikt i många avseenden och står ungefär på samma
            fot som många av de andra partierna. Det är bra för Sverige.
          </note>
          <note>
            Men när det gäller narkotika tycker jag, efter Stefan Löfvens
            väldigt tydliga ställningstagande i SVT:s partiledardebatt, att
            det är lite konstigt att det inte finns någonting annat att säga
            än att hänvisa till lagstiftningen om synnerligen grova narkotikabrott.
            Vi från justitieutskottet skrev ju att regeringen noggrant bör
            följa utvecklingen av rättspraxis och återkomma om straffnivåerna
            fortsätter att ligga på samma nivå som efter Högsta domstolens
            så kallade mefedrondom. Så här långt kan vi inte se några ändringar.
          </note>
          <note>
            Det finns anledning att se till att man faktiskt står vid första
            frontlinjen när det gäller narkotika i det här landet. Det handlar
            om att minska mängden. Då måste det få kännbara påföljder om man
            säljer stora mängder narkotika eller hanterar stora mängder narkotika,
            som ytterst leder till ond bråd död och att människor far illa.
          </note>
          <note>
            Jag tycker att det skulle vara klädsamt för regeringen om man
            faktiskt hänvisar till någonting konkret efter det att statsministern
            har gjort ett så pass tydligt utspel.
          </note>
          <note type="speaker">
            Anf. 20 LAWEN REDAR (S) replik:
          </note>
          <note>
            Fru talman! Statsministern ska med självklarhet reagera kraftigt
            på narkotikabrotten och den utveckling som vi ser är relaterad
            till narkotikabrott i de socialt och ekonomiskt eftersatta bostadsområdena.
            Det gäller också den gängkriminalitet som har relaterats till
            detta under de senaste åren.
          </note>
          <note>
            Anti Avsan nämner såklart inte att vi har genomfört straffskärpningar
            gällande narkotikabrott, senast 2016. Det är alltså en straffskärpning
            som har kommit till. Därtill tror jag att det är än viktigare
            att vi nu säkrar att polisen kan fortsätta med den kraftsamling
            man gör. Det gäller särskilt de som arbetar i yttre tjänst i de
            brottsutsatta bostadsområdena. Det handlar om att fortsätta att
            göra razzior – det betecknas som det, men jag tycker snarare att
            det är att man försöker få bort narkotika och vapen från dessa
            områden. Det är där arbetet måste betonas och verkställas.
          </note>
          <note>
            Sedan är det klart att det också ska få stora konsekvenser att
            bedriva den här typen av verksamhet. Vi stänger, som sagt, inga
            dörrar, men just nu har vi genomfört en straffskärpning. Vi har
            också säkrat att polisen ska fortsätta med det arbete som man
            gör i dessa områden för att komma åt verksamheten. Det är detta
            arbete som vi vill se tydliga resultat av gällande Polismyndigheten.
          </note>
          <note>
            (Applåder)
          </note>
          <note type="speaker">
            Anf. 21 ANNIKA HIRVONEN FALK (MP):
          </note>
          <note>
            Fru talman! Under mandatperioden har regeringen genomfört många
            viktiga förändringar på straffrättens område. Vi har anpassat
            lagstiftningen till nya utmaningar i fråga om hot och hat och
            brott som begås via internet. Vi har skärpt lagstiftningen på
            terrorismområdet och anpassat denna till de utmaningar som vi
            och många andra länder i dag står inför.
          </note>
          <note>
            Den grova organiserade brottsligheten bekämpar vi med nya typer
            av kriminaliseringar och skärpta straff vad gäller vapenbrott,
            för att få bort skjutningarna från gatan. Men vi gör det också
            – och det är kanske viktigast – med samordnade insatser, där polisen
            samarbetar med andra myndigheter och samhällsaktörer för att strypa
            finansieringen för de grovt kriminella.
          </note>
          <note>
            Den absolut viktigaste förändringen på straffrättens område kommer
            i vår, när vi inför en samtyckeslag. Den självklara principen
            att varje människa, varje kvinna, har rätt att bestämma över sin
            egen kropp ska äntligen, efter år av debatt, bli lag i Sverige.
          </note>
          <note>
            På hedersområdet har vi skärpt ett antal straff men också startat
            utredningar för att vi ska kunna införa det som flera har pratat
            om i dag och som Miljöpartiet har drivit under flera år, nämligen
            en särskild straffskärpningsgrund. För det är helt enkelt allvarligare
            att hota eller misshandla på grund av hedersmotiv. Den utsatta
            drabbas inte bara av själva misshandeln utan drabbas också av
            ett socialt tryck från dem som borde innebära trygghet: familj
            och släktingar. Det är särskilt allvarligt, och det drabbar särskilt
            unga människor, främst kvinnor. I sin värsta form kan det handla
            om att bli bortgift utomlands eller till och med mördad.
          </note>
          <note>
            Men kriminalpolitik är för oss mer än bara straffrätten. För
            oss handlar det om att ha ett förebyggande arbete och om konkreta
            åtgärder som ska utföras i varje kommun och av varje myndighet
            för att förebygga att brott begås just där. Det handlar om kunskap
            om mäns våld mot kvinnor, som ska finnas hos alla dem som går
            juristutbildningen. Det handlar om att ge stöd till brottsoffer
            när de har blivit utsatta och också genom hela rättsprocessen,
            så att de vågar medverka och så att vi får fällande domar. Och
            det handlar om det stora arbete som denna regering gör för att
            skapa goda livsvillkor för alla människor.
          </note>
          <note>
            För oss är visionen att varenda ung kille i Sverige ska ha sin
            bild av framtiden på en arbetsplats och inte en brottsplats.
          </note>
          <note>
            Vi arbetar för att vapen, narkotika och annat smuggelgods inte
            ska komma in i Sverige, genom att vi förstärker tullen. Och vi
            gör den historiskt största satsningen på svensk polis.
          </note>
          <note>
            Detta är en politik som bekämpar brotten, som lägger fast grundläggande
            normer i svensk lagstiftning och som skapar förutsättningar för
            alla människor att känna sig trygga. Det handlar också om att
            människor ska vara trygga med att deras barn har en framtid där
            de varken behöver bli utsatta för brott eller välja att bli kriminella
            i stället för att klara sin utbildning och skaffa sig ett vanligt
            jobb.
          </note>
          <note>
            Jag tycker att det finns många intressanta förslag i dagens betänkande.
            Jag är väldigt glad över enigheten vad gäller brott med hedersmotiv.
            Jag tycker att det är klokt att vi tittar närmare på hur vi kan
            förhindra återfall i allvarliga trafikbrott. Jag tycker också
            att det är viktigt, som till exempel Centerpartiet har lyft i
            detta betänkande, att många partier nu står upp för att vi måste
            skärpa synen på våld mot barn.
          </note>
          <note>
            Miljöpartiet vill att barn som upplever våld i hemmet, då närstående
            blir utsatta, ska få ett större stöd och status som målsägande,
            alltså brottsoffer, på riktigt. Jag är väldigt glad att regeringen
            har lagt fram en proposition om att barnkonventionen ska bli lag
            och att arbetet med barns rättigheter också i detta avseende nu
            fortsätter med den översyn som regeringen har aviserat. Jag tycker
            också att det är andra intressanta förslag kring hatbrott med
            mera.
          </note>
          <note>
            Jag tror att regeringen, med sin stora klokskap, kommer att hantera
            våra medskick på bästa sätt.
          </note>
          <note>
            Med detta, fru talman, vill jag yrka bifall till förslaget i
            betänkandet.
          </note>
          <note type="speaker">
            Anf. 22 ADAM MARTTINEN (SD) replik:
          </note>
          <note>
            Fru talman! I Norge och Danmark finns möjligheten till förvaringsdom,
            det vill säga att man kan döma personer till förvaring för brott
            som inte leder till livstidsstraff. För grova brott kan man alltså
            bli dömd till förvaring. Det ger rättssamhället en möjlighet att
            hålla personer kvar i anstalt ifall de vid frisläppande anses
            vara livsfarliga för allmänheten eller för enskilda individer.
          </note>
          <note>
            I Sverige finns inte den här möjligheten. Kriminalvården kan
            ha gjort bedömningen att en enskild person är livsfarlig, men
            rättssamhället har inte haft någon möjlighet att hålla personen
            kvar i anstalt utan man har varit tvungen att släppa personen
            i fråga fri, och så har väldigt många människor råkat ut för allvarliga
            brott.
          </note>
          <note>
            Som jag har redogjort för i mitt anförande finns det personer
            som har dött till följd av denna brist på möjligheter att skydda
            samhället från farliga individer. Regeringen har inget förslag
            när det gäller förvaringsdomar, utan det är bara Sverigedemokraterna
            i opposition som har valt att lyfta fram detta förslag i motionsbetänkandet
            för de straffrättsliga frågorna.
          </note>
          <note>
            Jag har en fråga. När väldokumenterat farliga personer som blivit
            dömda för väldigt grova brott, dock ej till livstid, ska släppas
            fria och Kriminalvården gör en kvalificerad bedömning att de rent
            ut sagt är livsfarliga – hur resonerar regeringen? Hur ska man
            kunna hantera den situationen på ett bättre sätt än att släppa
            ut dem i samhället så att dessa farliga individer kan mörda och
            lemlästa folk?
          </note>
          <note type="speaker">
            Anf. 23 ANNIKA HIRVONEN FALK (MP) replik:
          </note>
          <note>
            Fru talman! Inledningsvis vill jag erinra om att livstidsstraffet
            ju inte finns i Norge. Terroristen Anders Behring Breivik kunde
            inte dömas till livstid i Norge. Så hade naturligtvis inte varit
            fallet här. Det är en grundläggande skillnad mellan det norska
            och det svenska regelverket för bland annat terroristbrott.
          </note>
          <note>
            När jag läser Adam Marttinens motion om att man ska kunna förvara
            folk på obestämd framtid förstår jag inte riktigt vare sig vilka
            brott det här ska gälla eller vem som ska göra bedömningen och
            på vilka grunder. Hur säkerställer vi i så fall att det blir en
            rättssäker prövning? Det som Adam Marttinen pratar om handlar
            ju inte om att döma folk för allvarliga brott som de har begått,
            utan det handlar om att döma folk för brott som de kanske riskerar
            att begå i framtiden. Det är en otroligt knepig sak att avgöra
            eftersom vi inte sitter med spåkulor. Hur får vi en rättssäkerhet
            i ett system som bygger på att vi siar om framtiden?
          </note>
          <note>
            För mig är det centrala att vi utformar en straffrätt där vi
            dömer till proportionerliga straff utifrån begångna brott som
            kan bevisas och lagföras med rättssäkerhetsgarantier i en domstol.
            Sverigedemokraternas förslag uppfyller inte de kriterierna.
          </note>
          <note>
            Jag vill också säga några ord om de situationer där kvinnor blir
            mördade, trots att de har sökt hjälp från samhället. När samhället
            brister på det här sättet vidtar vi åtgärder. Jag får återkomma
            om detta i nästa replik.
          </note>
          <note type="speaker">
            Anf. 24 ADAM MARTTINEN (SD) replik:
          </note>
          <note>
            Fru talman! Precis som Annika Hirvonen Falk säger har vi inte
            valt att specificera exakt vilka typer av brott som ska inkluderas
            i det här eller i vilka situationer en förvaringsdom ska vara
            tillämplig. Eftersom vi inte har specificerat det blir kritiken
            om att vi inte lever upp till rättsstatens principer eller liknande
            irrelevant. En utredning ska se över detta, och man ska komma
            fram till väldigt välgrundade anledningar till att använda sig
            av just förvaringsdomar.
          </note>
          <note>
            Det kan exempelvis röra sig om terrorister som har återvänt från
            Syrien och Irak och som man vet har begått väldigt allvarliga
            brott men där vi inte har lagstiftning i Sverige för att fälla
            dessa personer för enskilda brott. En sådan person skulle senare
            till exempel kunna bli dömd för förberedelse till terrorbrott,
            ett brott som vanligtvis leder till fem års fängelse. Om det finns
            en välgrundad misstanke om att personen i fråga efter avtjänat
            straff fortsätter att utgöra ett hot mot Sverige utifrån ett terrormotiv
            skulle man dock i ett sådant fall kunna döma personen för förberedelse
            till terrorbrott, med förvaringsdom. Sedan får givetvis Kriminalvården
            och andra instanser avgöra hur pass farlig personen är.
          </note>
          <note>
            Uppenbarligen har Kriminalvården en god kompetens för att göra
            en sådan här bedömning. Vi kan se konkreta fall där Kriminalvården
            har gjort sådana här bedömningar och där man också har haft rätt
            när man har sagt att vissa personer efter avtjänat straff sannolikt
            kommer att attackera och kanske döda fler kvinnor.
          </note>
          <note>
            Jag tror därför att det finns goda möjligheter att göra välgrundade
            avvägningar av när man ska använda förvaringsdom. Detta skulle
            ge rättssamhället en möjlighet att skydda människor från farliga
            individer, någonting som saknas i dag och som tyvärr i värsta
            fall och i flera fall resulterar i dödsfall, till och med i Sverige.
          </note>
          <note>
            Jag tror inte att man ska fokusera på farhågor kring de eventuella
            bristerna med förvaringsdom, utan jag tror att man ska fokusera
            på möjligheten framåt: Hur gör vi vårt samhälle mer säkert för
            människor som vistas i samhället? Hur skyddar vi dem från farliga
            individer? Där kan förvaringsdom med inspiration från Norge och
            Danmark vara ett alternativ för att stärka säkerheten för vanligt
            folk.
          </note>
          <note type="speaker">
            Anf. 25 ANNIKA HIRVONEN FALK (MP) replik:
          </note>
          <note>
            Fru talman! Jag blir helt kall när jag hör det här. Är det irrelevant
            att diskutera rättssäkerheten när man föreslår den här typen av
            långtgående inlåsning av människor? Är det irrelevant, enligt
            Sverigedemokraterna?
          </note>
          <note>
            Adam Marttinen säger att välgrundad misstanke ska vara grund
            för att låsa in människor. I Sverige är principen att en person
            döms när man utan rimligt tvivel i en rättssäker rättegång inför
            domstol kan konstatera att personen har begått ett brott.
          </note>
          <note>
            Det blir så tydligt att Sverigedemokraterna inte står upp för
            grundläggande principer i en rättsstat.
          </note>
          <note>
            (Applåder)
          </note>
          <note type="speaker">
            Anf. 26 ANTI AVSAN (M) replik:
          </note>
          <note>
            Fru talman! Jag ska fråga Annika Hirvonen Falk ungefär samma
            sak som jag frågade Lawen Redar. Jag hör ju i Annika Hirvonen
            Falks anförande att hon säger: Vi arbetar för att narkotika inte
            ska komma in i Sverige.
          </note>
          <note>
            Men vilket arbete bedrivs, och vad står Miljöpartiet för när
            det gäller narkotika som redan har kommit in? Tyvärr kan vi ju
            inte stoppa allting vid gränsen. Jag tycker att den här frågan
            blir lite intressant, för Annika Hirvonen Falk har ju en partikollega
            som har öppnat för legalisering.
          </note>
          <note>
            Han säger att de kriminella gängen har blivit våldsammare, vilket
            tyder på att den politik som vi har fört inte har fungerat. Då
            finns det i alla fall någon i Miljöpartiet som ser sambandet mellan
            narkotika och våldet i förorterna, i de särskilt brottsutsatta
            områdena och de utsatta områdena. Men lösningen ska alltså inte
            vara att döma till strängare straff eller så, utan han talar om
            att man ska slå ut den olagliga försäljningen med laglig försäljning
            av narkotika, oklart vilka preparat. Man kan ju tro att det handlar
            om cannabis, och jag hoppas verkligen att han inte har funderat
            på försäljning även av tyngre droger. Jag tycker att det här är
            en intellektuell härdsmälta, men uppenbarligen finns ändå den
            typen av åsikter i Miljöpartiet
          </note>
          <note>
            För mig är problemet helt klart det motsatta. Efter att Högsta
            domstolen sänkte straffvärdena till ungefär hälften när det gäller
            vissa narkotiska preparat är ju risken mycket mindre för de här
            personerna. De kommer ut dubbelt så fort och kan fortsätta sin
            narkotikaförsäljning. Eventuella försök att med så kallad laglig
            försäljning konkurrera ut en försäljning som ska vara olaglig
            i hela världen, vilket är grunden för FN:s narkotikakonventioner,
            har inte fungerat någon annanstans.
          </note>
          <note>
            Vad är Annika Hirvonen Falks syn på det här?
          </note>
          <note type="speaker">
            Anf. 27 ANNIKA HIRVONEN FALK (MP) replik:
          </note>
          <note>
            Fru talman! Annika Hirvonen Falks linje och Miljöpartiets linje
            är att det som i dag är kriminaliserat fortsatt ska vara kriminaliserat.
            Vi vill inte legalisera användandet av cannabis eller ha något
            slags laglig försäljning. Jag vet att det finns enskilda ledamöter
            både i mitt parti och i andra partier som har sådana idéer, och
            det bottnar naturligtvis i en gemensam ambition att få bukt med
            det våld som också är en följd av den kriminalitet där narkotika
            förekommer.
          </note>
          <note>
            Miljöpartiets linje är att vi ska bekämpa narkotikan till exempel
            genom den typ av polisinsatser som vi nu ser exempelvis i Stockholmsområdet.
            Där kraftsamlar polisen mot spridningen och försäljningen av narkotiska
            preparat och också mot den brottslighet som finns runt omkring
            och som en följd av densamma.
          </note>
          <note>
            Det är också viktigt för oss, förutom satsningen på tullen och
            polisen, att vi ser till att alla preparat som är av den typen
            blir narkotikaklassade. Där har regeringen också vidtagit åtgärder
            för att få en snabbare klassning av narkotiska preparat.
          </note>
          <note>
            I mitt förra replikskifte utlovade jag ytterligare några ord
            om mäns våld mot kvinnor. Jag vill hänvisa till regeringens nationella
            strategi på området med långtgående förslag för att komma åt problemen
            med att många kvinnor är rädda för att anmäla.
          </note>
          <note type="speaker">
            Anf. 28 ANTI AVSAN (M) replik:
          </note>
          <note>
            Fru talman! Var finns förslagen? Det handlade om snabbare klassning.
            Frågan om familjeklassificering av narkotika har diskuterats till
            och från, och det finns en utredning som också har visat att en
            sådan klassificering kanske inte ska införas av det skälet att
            det inte alltid går att säga med tillräckligt stor säkerhet vad
            som är straffbart. Det är egentligen inte ett problem. Där finns
            möjligheten att vidta åtgärder.
          </note>
          <note>
            Men det finns inga andra förslag på narkotikaområdet. Här säger
            både Lawen Redar och Annika Hirvonen Falk, som företräder de partier
            som sitter i regeringen, att man gör en massa på narkotikaområdet,
            men det finns inga förslag. Det finns inte någonting som heller
            bemöter det som jag tycker är fullt rimligt.
          </note>
          <note>
            Låt oss se på bevisfrågorna när det gäller narkotikans farlighet.
            Det är inte rimligt att man i Högsta domstolen läser en tidningsartikel
            i en amerikansk, brittisk eller tysk tidning och sedan utifrån
            den blir osäker på hur farliga narkotiska preparat är. Det finns
            i tidigare utredningar tydligt utpekat att en av de viktigaste
            uppgifterna för Statens folkhälsoinstitut är att klassificera
            narkotika och säga hur farlig den är. Det finns evidens från hela
            världen.
          </note>
          <note>
            Detta är ett problem. Högsta domstolen anser att narkotikans
            farlighet är en bevisfråga. Men om det inte förs fram bevisning
            får man utgå från vad som är allmänt veterligt.
          </note>
          <note>
            Det vore en mycket bättre ordning att faktiskt utgå från vetenskaplig
            bedömning av narkotikans farlighet. Där finns möjlighet att återkomma
            i enlighet med det som vi har skrivit i vår reservation om narkotikabrott.
            För övrigt finns även flera andra bra förslag där.
          </note>
          <note type="speaker">
            Anf. 29 ANNIKA HIRVONEN FALK (MP) replik:
          </note>
          <note>
            Fru talman! Anti Avsan efterfrågar förslag. Jag vet inte om budgetförslagen
            har gått honom förbi, våra tidigare förslag om att förstärka polisen,
            som nu ytterligare byggs på, eller våra nya förslag på satsningar
            på tullen och de tidigare förslagen som rör narkotikabrott och
            så vidare. De har presenterats, och flera av dem har redan behandlats
            i riksdagen.
          </note>
          <note>
            Polisens arbete mot narkotika har förstärkts. På många håll i
            Sverige ser vi också resultat. Jag har stort förtroende för dem
            som arbetar inom svensk polis.
          </note>
          <note>
            Jag vill också avhålla mig från att recensera Högsta domstolens
            resonemang, även om det naturligtvis alltid är relevant att diskutera
            vilken lagstiftning som ska finnas och om lagstiftning behöver
            förändras.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 8 Våldsbrott och brottsoffer
          </note>
          <note>
            Justitieutskottets betänkande 2017/18:JuU17
          </note>
          <note>
            Våldsbrott och brottsoffer
          </note>
          <note>
            föredrogs.
          </note>
          <note type="speaker">
            Anf. 30 PÅL JONSON (M):
          </note>
          <note>
            Fru talman! Jag vill inledningsvis säga att jag givetvis står
            bakom alla moderata och alliansgemensamma reservationer, men för
            tids vinnande yrkar jag bifall endast till reservation nr 2.
          </note>
          <note>
            Mycket av kriminalpolitiken och debatten i kammaren fokuserar
            på brotten och åtgärder för att förebygga, förhindra och hantera
            brott. Det handlar om gängskjutningar, grov organiserad brottslighet
            och internatio ­ nella stöldligor, som vi nu ser bre da ut sig
            över hela landet. Det handlar även om att polisen och andra brottsbekämpande
            myndigheter måste ha mer resurser och större befogenheter.
          </note>
          <note>
            Debatten handlar till stora delar om gärningsmännen och vilka
            åtgärder vi ska vidta mot dessa gärningsmän. En av samhällets
            allra viktigaste uppgifter är att skydda människor mot brott.
            Men ibland misslyckas vi – tyvärr. Det misslyckandet får allra
            störst konsekvenser när det handlar om olika former av våldsbrott.
          </note>
          <note>
            Bakom varje våldsbrott står alltid ett brottsoffer. En medmänniska
            har blivit utsatt för en allvarlig kränkning, som denne ibland
            får leva hela livet med och som ibland också påverkar vänner och
            familj – vilket också kan få konsekvenser. Det är stödet till
            dessa människor snarare än till gärningsmännen som dagens debatt
            om våldsbrott och våldsoffer ska handla om.
          </note>
          <note>
            Jag vill särskilt belysa två ämnen i betänkandet som jag tycker
            är angelägna, dels det hedersrelaterade våldet och förtrycket,
            dels det stöd som samhället ska ge till brottsoffer.
          </note>
          <note>
            Fru talman! Att bedöma omfattningen av det hedersrelaterade våldet
            och förtrycket är svårt. Den omges ofta av en tystnadskultur.
            FN:s befolkningsfond UNFPA bedömer att åtminstone 5 000 kvinnor
            och flickor dödas varje år av hedersrelaterat våld. En sjättedel
            av dödsfallen sker i Pakistan. Det handlar alltså om att fler
            än 12 kvinnor varje dag – en varannan timme – dödas i hederskulturens
            namn. Det är fruktansvärda siffror.
          </note>
          <note>
            När det kommer till tvångsäktenskap är situationen ännu värre.
            Det handlar om att uppemot 40 000 flickor faktiskt gifts bort
            varje dag runt om i världen. I Sverige saknas, tyvärr, en modern
            och bra kartläggning av det hedersrelaterade förtrycket. Men för
            några år sedan gjordes en mätning som pekade på att ungefär 5
            procent – ca 70 000 – av ungdomarna i åldersspannet 16 – 25 år
            uppfattar begränsningar i att välja sin egen partner. Det bedömdes
            att uppemot 8 500 var i farozonen för att giftas bort.
          </note>
          <note>
            Det som kännetecknar det hedersrelaterade våldet är att det oftast
            utövas gemensamt eller kollektivt, och förövarna är oftast män.
            Det handlar om fäder, bröder och släktingar.
          </note>
          <note>
            Ytterst handlar det om att vi måste markera att religion, kultur
            och kontrollbehov som används för att begränsa andra människors
            frihet inte hör hemma i Sverige. Om vi verkligen menar allvar
            med att frihet och trygghet ska gälla för alla människor i Sverige
            måste vi också vidta fler åtgärder mot det hedersrelaterade förtrycket.
          </note>
          <note>
            Jag vill i det här sammanhanget nämna tre exempel på möjliga
            åtgärder.
          </note>
          <note>
            För det första: För att fler hedersrelaterade brott ska lagföras
            behövs mer kunskap och bättre verktyg i rättssamhället. Det kan
            handla om att det behövs fler specialiserade poliser och åklagare
            som kan hantera de hedersrelaterade brotten, och vi behöver också
            förstärka polisens mandat att genomföra förhör med unga som utsätts
            för hedersrelaterade brott.
          </note>
          <note>
            För det andra: Det behövs bättre samordning mellan myndigheter
            för att hantera hedersproblem. Skälet är att vi vet att det oftast
            är lärare, sjuksköterskor eller kuratorer som är den första kontaktpunkten
            för dem som utsätts för hedersrelaterade problem. Det är ofta
            de som fångar upp de första signalerna, inte polisen. En effektiv
            samverkan mellan socialtjänsten, polisen och skolan är helt avgörande
            för att få bukt med den hedersrelaterade brottsligheten.
          </note>
          <note>
            För det tredje: Det behövs också mer och tydligare obligatorisk
            samhällsorientering till nyanlända om vilka rättigheter och skyldigheter
            som gäller bland annat för barnuppfostran, jämställdhet och hedersfrågor
            i Sverige. Om vi inte gör den orienteringen riskerar vi att skjuta
            över den på andra i samhället, inte minst barnen.
          </note>
          <note>
            Fru talman! Låt mig också säga några ord om stödet i samhället
            för brottsoffer ur ett lite bredare perspektiv. Utgångspunkten
            måste vara att kriminalpolitiken ska präglas av ett tydligt brottsofferperspektiv.
            Alla som drabbas av ett brott måste få den hjälp och det stöd
            som man behöver. Inte minst gäller detta om man i ett senare skede
            måste vittna. Vi ser nu en tendens att allt fler fruktar för att
            vittna på grund av hot och repressalier. Det är naturligtvis ett
            hot mot hela rättssamhället. Det är därför helt avgörande att
            vittnesskyddet förstärks med fler skyddsåtgärder än vad som är
            fallet i dag, bland annat med mer information till vittnen före
            rättegång och genom att polisen vidareutvecklar arbetet med risk-
            och hotbildsbedömningar. Men det är också viktigt att den som
            utsätts för ett brott ska få mer information och tydligare återkoppling
            till polisen, både om hur en förundersökning fortskrider och om
            skälen till att en utredning läggs ned. Det är en brist i dag.
          </note>
          <note>
            Avslutningsvis, fru talman, behöver nivån på kränkningsersättningen
            för den som utsatts för ett brott fördubblas. Det är rimligt att
            den höjda ersättningen i första hand bekostas av den som begått
            brottet, men även staten kan behöva skjuta till medel. Det handlar
            i grunden om att den kränkning som ett brottsoffer lider måste
            värderas väsentligt högre, och detta är en markering från samhällets
            sida att så ska vara fallet.
          </note>
          <note>
            (Applåder)
          </note>
          <note type="speaker">
            Anf. 31 JOHAN HEDIN (C):
          </note>
          <note>
            Fru talman! Även detta betänkande adresserar hedersbrottsligheten,
            som vi talade ganska mycket om i den förra debatten.
          </note>
          <note>
            I dag är möjligheten begränsad att förhöra barn som kan ha utsatts
            för brott utan att berätta det för vårdnadshavarna. Om ett barn
            är utsatt för hedersrelaterad brottslighet finns en avsevärd risk
            att barnets situation för ­ sämras om familjen får reda på förhöret.
            Vi skriver i betänkandet att reger ­ ingen därför bör överväga
            att göra det möjligt att skjuta upp eller låta bli att underrätta
            vårdnadshavare om förhör med barn som misstänks ha ut ­ satts
            för brott om det riskerar att försämra för barnet.
          </note>
          <note>
            Fru talman! Vi behöver ett starkare brottsofferperspektiv i svensk
            rättspolitik. Kanske råder det en ideologisk skillnad utifrån
            hur man ser på förhållandet mellan stat, individ och kollektiv
            i den här frågan.
          </note>
          <note>
            Jag minns den första debatt jag deltog i som rättspolitisk talesperson.
            Det var hösten 2014, och det var brottsofferjourerna som arrangerade
            det hela.
          </note>
          <note>
            Det var för övrigt i samma debatt som dåvarande inrikesminister
            Anders Ygeman lovade att ändra i förundersökningskungörelsen så
            att det blir ett tydligare ansvar för polisen att hänvisa till
            brottsofferjourerna. Detta har ännu inte hänt. Mandatperioden
            är inte riktigt slut än, men det här utlovades alltså hösten 2014.
            Det är hög tid att leverera, annars får vi göra det i höst.
          </note>
          <note>
            När jag och moderatorn hade vårt bakgrundssamtal före debatten
            sa moderatorn någonting till mig som jag sedan tänkte ganska mycket
            på. Hen sa att det här är ju inte så ideologiska frågor. Vi som
            jobbar med rättspolitik tycker ganska lika – vi vill ju göra bra
            saker.
          </note>
          <note>
            Och visst, ibland hamnar vi i samma sakpolitiska slutsatser fastän
            vägarna dit kan vara väldigt olika. I vårt utskott ser vi exempel
            på det i nästan varje betänkande. Man kommer överens om att genomföra
            något tvärs över blockgränser och ideologiska gränser tillsammans
            med partier som man inte delar ett dugg med när det gäller verklighetsbild
            eller bevekelsegrunder.
          </note>
          <note>
            Men tankespåren och vägarna dit är i högsta grad ideologiska.
            Det är till exempel skillnader i hur vi ser på rättsväsendets
            avnämare. Är det samhället som h elhet, eller är det den enskilde
            individen?
          </note>
          <note>
            Ta till exempel butiksstölder. En person som en dag grips vid
            sin tionde stöld åtalas sällan för fler än tre eller fyra av dessa
            stölder, för sedan kommer man upp i ett sådant straffvärde att
            samhället kan anses ha fått upprättelse. Problemet för dem som
            liksom jag har en liberal syn på rättspolitiken är att brottsoffer
            fem, sex, sju, åtta, nio och tio inte får någon upprättelse.
          </note>
          <note>
            Jag tror att straffutmätningen generellt liksom många andra delar
            av rättsområdet har haft ett annat, kanske mer socialistiskt perspektiv
            i Sverige även om grunden är den liberala idén om rättsstaten.
            Som vi såg i den förra debattens replikskifte mellan mig och Sverigedemokraterna
            är det en idé som verkar alltmer viktig att försvara när vi ser
            vad som händer i omvärlden.
          </note>
          <note>
            I den debatten fick vi också en lektion i ideologi, kanske med
            bocken som trädgårdsmästare. När Sverigedemokraterna ska förklara
            liberal ideologi anses liberalismen vara roten till mycket av
            det onda. Men själva idén om individen som rättssubjekt är liberal.
            Så är det. Och när Sverigedemokraterna föreslår fler poliser,
            längre straff, hårdare batonger och så vidare gör de det av en
            annan anledning än Centerpartiet, de övriga allianspartierna och
            nästan alla andra partier. Vi vill ha fler poliser för att vi
            vill ha ökad trygghet medan Sverigedemokraterna vill ha fler poliser
            för att de vill ha fler poliser.
          </note>
          <note>
            Kära vänner och fru talman! Ingen polisstat är en trygg stat.
            Det är en stat som vilar på liberala rättsprinciper som ger den
            största tryggheten, och det visar historiens exempel så otroligt
            tydligt. Även om vissa lyfter fram enskilda exempel och spelar
            på människors upprördhet över grova brott måste vi lagstifta baserat
            på principer. Något annat är lite grann som att gå och handla
            när man är hungrig: Man kommer hem med en massa saker som man
            inte hade tänkt köpa. Det är precis samma sak med lagstiftning,
            och jag kan tala om för alla som tänker rösta i höst att det är
            precis samma sak när man röstar. Håll huvudet kallt , och titta
            på vad partierna egentligen står för och vad konsekvenserna blir
            av olika saker!
          </note>
          <note>
            Detta betänkande handlar dock om våldsbrott och brottsoffer,
            och från Centerpartiets sida har vi flera viktiga förslag på det
            området. Bland annat vill vi göra livet lite lättare för dem som
            utsatts för grova brott och även för efterlevande till personer
            som mördats.
          </note>
          <note>
            Gärningsmannens permissioner eller frigivning kan innebära mycket
            oro och i vissa fall rädsla. Trots det får brottsoffret ofta inte
            veta när frigivning eller permission ska ske. Jag vill att det
            ses över hur offer för grov brottslighet och anhöriga till våldsdödade
            kan få stöd när en gärningsperson får permission eller friges.
          </note>
          <note>
            Även brottsofferstödet när det gäller våld i nära relationer
            måste stärkas. Det kan vara svårt för brottsoffer att ta steget
            att polisanmäla våld i en nära relation. För att den som polisanmäler
            ska kunna känna sig trygg behöver anmälaren få brottsofferstöd
            ino m ett dygn från polisanmälan. I vissa fall tar polisens brottsoffersektion,
            vittnesskyddet, hand om skyddsbehovet. Skyddet skulle kunna öka
            om brottsoffersektionen också tog över delar av socialtjänstens
            ansvar i denna process. När brottsutsatta känner sig trygga kan
            de lättare ta sig ur sin svåra situation och förhoppningsvis även
            vittna mot den som gjort dem så illa.
          </note>
          <note>
            Det finns också skäl att titta på regelverket när det gäller
            skadestånd. Jag har tidigare motionerat om att det ska bli lättare
            för brottsoffer att få ut det skadestånd som de tilldömts. I detta
            betänkande finns även ett utvecklat förslag om en specifik typ
            av situation, nämligen den då en dömd gärningsman har en skuld
            till sitt offer och plötsligt får medel genom att gärningsmannen
            själv får skadestånd för brott som han utsatts för. I det läget
            ska det kunna ske utmätning innan skadeståndet betalas ut, annars
            är risken stor att det första brottsoffret aldrig får se röken
            av de medel som ju faktiskt finns och skulle kunna utmätas.
          </note>
          <note>
            Det här bygger på ett faktiskt fall, som togs upp i den förra
            debattens replikskifte. En vän till mig som har drabbats av ett
            fruktansvärt brott använder sina erfarenheter till att lyfta in
            bra förslag till förbättringar, och hon kan ge förstahandsinformation
            om hur det fungerar och hur det skulle kunna fungera bättre.
          </note>
          <note>
            Jag nådde inte hela vägen till majoritet om detta denna gång.
            Men min bild så här det sista året av mandatperioden är trots
            allt att bra förslag faktiskt har en tendens att ta sig fram till
            slut men att man får tjata om dem lite grann.
          </note>
          <note>
            Vi får fortsätta att jobba med detta angelägna ämne, i första
            hand för att se till att så få som möjligt utsätts för brott men
            också för att göra livet något lättare för dem som trots allt
            drabbas.
          </note>
          <note>
            Jag står bakom alla dessa förslag och övriga C ‑ och a lliansreservatio
            ­ ner, men för tids vinnande avstår jag från att yrka.
          </note>
          <note>
            (Applåder)
          </note>
          <note type="speaker">
            Anf. 32 LINDA SNECKER (V):
          </note>
          <note>
            Fru talman! Barnen är vår framtid. Det är nog den sannaste klyschan
            som finns, för så är det ju faktiskt. De är vår framtid. Men när
            barn hamnar i kläm gäller den sanningen inte alltid längre, för
            då behandlas barn ofta under all kritik. Det gäller ofta i rättsprocessen
            och när barn blir brottsoffer.
          </note>
          <note>
            När brottsoffret är ett barn ska det säkerställas att barnets
            bästa kommer i främsta rummet och att rättsväsendet och övriga
            delar av samhället som kan involveras i processen intar ett barnorienterat
            förhållningssätt. Vänsterpartiet vill därför ta ett helhetsgrepp
            kring hur barns specifika behov ser ut i rättsprocessen, vilka
            stöd ‑ och skyddsåtgärder som måste bli bättre och hur frågan
            kan utvecklas.
          </note>
          <note>
            Det finns goda exempel, men det finns också alldeles för många
            dåliga exempel där barn definitivt inte har behandlats som vår
            framtid utan som något man inte alls behöver bry sig om.
          </note>
          <note>
            Barnahus är ett gott exempel. Barnahus är en trygg och barnvänlig
            miljö där barn som misstänks vara utsatta för övergrepp står i
            centrum för utredningsprocessen. Där finns det polis, läkare,
            åklagare och personal från BUP.
          </note>
          <note>
            Vänsterpartiet anser att det i möjligaste mån ska undvikas att
            ett barn slussas runt mellan olika myndigheter och att barn inte
            ska behöva upprepa sin historia för flera olika personer.
          </note>
          <note>
            Vänsterpartiet driver tydligt frågan om att barn som har upplevt
            våld i nära relationer, exempelvis då en pappa i en familj har
            slagit en mamma, ska få målsägandestatus. Med dagens lagstiftning
            blir barnet ”bara” ett brottsoffer. Vi vet att barn som upplever
            och ser våld drabbas lika hårt som om det är barnet självt som
            har blivit slaget. Det är därför mycket rimligt att både barnet
            och mamman får målsägandestatus när brottet har skett. Det skulle
            också innebära att det juridiska skyddet och stödet för barnet
            blir mer omfattande och att barnet kan få skadestånd. Det här
            är att ha ett brottsofferperspektiv på riktigt.
          </note>
          <note>
            Fru talman! Det måste finnas ett tydligare barnperspektiv genom
            hela rättsprocessen. Den får aldrig fallera. Vi ser förundersökningar
            som drar ut på tiden. Det behövs en enhetlig hot- och riskbedömningsmanual.
            Brottsskadeersättning s systemet för barn fungerar dåligt , och
            näthatet är utbrett – ja, det finns helt enkelt väldigt mycket
            att göra för att stärka barnens rättigheter i rättsprocessen.
            Låt oss börja med det nu.
          </note>
          <note>
            Jag yrkar bifall till reservation 13.
          </note>
          <note type="speaker">
            Anf. 33 ANDREAS CARLSON (KD):
          </note>
          <note>
            Fru talman! Brott måste få konsekvenser. Det är avgörande för
            att brottsoffer ska få upprättelse. En av de viktigaste åtgärderna
            för att uppnå detta är en kraftfull satsning på svensk polis.
            Vi har föreslagit 10 000 fler poliser och höjda löner för att
            få stopp på att så många väljer att sluta som poliser. Vi vill
            förbättra arbetsvillkoren för poliser i yttre tjänst. Det är en
            central och viktig del i att kunna ta brottsoffrets perspektiv
            och för att kunna stödja brottsoffer och ge dem upprättelse.
          </note>
          <note>
            Det måste också bli fler fällande domar. I dag går gängkriminella
            fria på våra gator för att människor inte har vågat vittna. Vittnen
            skräms till tystnad. För ungefär ett år sedan vittnade en familj
            i Staffanstorp mot ett kriminellt gäng. De gjorde sin plikt som
            samhällsmedborgare. En 27-årig kriminell hamnade, bland annat
            tack vare deras vittnesmål, bakom lås och bom.
          </note>
          <note>
            I februari kom svaret från det kriminella gänget: En bomb exploderade
            utanför familjens hem. Så agerar kriminella gäng som försöker
            etablera en alternativ rättsordning där våld går före rätt och
            där tystnadskultur breder ut sig på bekostnad av brottsoffer och
            alla laglydiga människor som bor i vårt land. Därför vill Kristdemokraterna
            införa anonyma vittnen.
          </note>
          <note>
            Fru talman! Många brottsoffer vittnar om svårigheten att få ut
            ett tilldömt skadestånd och att kränkningen efter brottet på det
            sättet blir ännu större. Det måste bli lättare för brottsoffer
            att få ut sitt skadestånd. I dag innebär det en mycket krånglig
            process för dem som berörs av detta. Kristdemokraterna har föreslagit
            i betänkandet att det är staten som ska ta ansvaret och betala
            ut skadeståndet till brottsoffret och att staten också ska kräva
            och driva in beloppet från gärningsmannen. Detta är ett sätt att
            förstärka stödet till brottsoffer och att ta upprättelsen av brottsoffret
            på allvar. Därför yrkar jag bifall till reservation 15.
          </note>
          <note>
            Jag stöder givetvis det tillkännagivande som mina vänner i Alliansen
            har redogjort för och övriga reservationer som vi står bakom men
            nöjer mig med att yrka bifall till reservation 15.
          </note>
          <note>
            (Applåder)
          </note>
          <note>
            (forts. § 10)
          </note>
          <note>
            Ajournering
          </note>
          <note>
            Kammaren beslutade kl. 13.53 på förslag av tredje vice talmannen
            att ajournera sammanträdet till kl. 14.00, då frågestunden skulle
            börja.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 14.00.
          </note>
          <note>
            § 9 Frågestund
          </note>
          <note type="speaker">
            Anf. 34 FÖRSTE VICE TALMANNEN:
          </note>
          <note>
            Jag vill hälsa statsråden välkomna. Frågor besvaras i dag av
            utbildningsminister Gustav Fridolin, statsrådet Sven-Erik Bucht,
            statsrådet Helene Hellmark Knutsson och socialminister Annika
            Strandhäll.
          </note>
          <note>
            En fråga ska vara av övergripande och allmänpolitiskt slag eller
            avse ett ämne som faller inom statsrådets ansvarsområde och rör
            dennes tjänsteutövning. Utbildningsminister Gustav Fridolin besvarar
            såväl allmänpolitiska frågor som frågor inom sitt eget ansvarsområde.
          </note>
          <note>
            Kilometerskatten och en levande landsbygd
          </note>
          <note type="speaker">
            Anf. 35 MARIA MALMER STENERGARD (M):
          </note>
          <note>
            Fru talman! Så kom den då äntligen, landsbygdspropositionen,
            efter tre och ett halvt år! Besvikelsen var naturligtvis stor
            när det visade sig att den inte innehåller ett enda konkret förslag
            för en mer levande landsbygd. Det finns bara ett förslag till
            beslut, och det är att anta ett generellt mål om en livskraftig
            landsbygd. Målet är lovvärt, men det räcker inte med vackra målformuleringar.
            Det krävs konkreta förslag, och tyvärr saknas sådana.
          </note>
          <note>
            De få gånger som regeringen faktiskt har varit konkret handlar
            det om förslag som slår mot landsbygden. Ett exempel är kilometerskatten,
            som drabbar företag på landsbygden. Den drabbar också bioekonomin,
            som är viktig för omställningen till ett mer hållbart samhälle
            och för en mer levande landsbygd. Därför vill jag fråga statsrådet
            Sven-Erik Bucht: På vilket sätt bidrar regeringens kilometerskatt
            till målet om en mer levande landsbygd?
          </note>
          <note type="speaker">
            Anf. 36 Statsrådet SVEN-ERIK BUCHT (S):
          </note>
          <note>
            Fru talman! Vi har inte lagt fram något förslag om en kilometerskatt.
            Däremot har vi lagt fram en proposition med massor av konkreta
            åtgärder. Jag ska passa på att redovisa dem. De har väldigt mycket
            fokus på företagande, näringsliv och jobb.
          </note>
          <note>
            Vi avsätter 1,5 miljarder för de två närmaste åren 2019 och 2020,
            och därefter är det 400 miljoner. Det handlar om konkreta åtgärder:
            digitalisering av landsbygdsföretag, teknikutveckling i landsbygdsföretag,
            produktionsutrustning för landsbygdsföretag och bättre finansiering
            för landsbygdsföretag. Vi satsar också på innovation och stärker
            Vinnovas inkuba ­ tionsprogram för landsbygdsföretag. Vi satsar
            också på utbildningsinsatser, exempelvis fjärrundervisning, så
            att man kan bibehålla byskolorna och höja kvaliteten i undervisningen
            där. Vi satsar 22 miljoner på konkreta åtgärder för kultur på
            svensk landsbygd.
          </note>
          <note>
            Det är fullt av konkreta åtgärder som regeringen kommer att vidta
            efter det att denna proposition har klubbats här i riksdagen.
          </note>
          <note type="speaker">
            Anf. 37 MARIA MALMER STENERGARD (M):
          </note>
          <note>
            Fru talman! De konkreta förslag som ministern nu nämner, som
            alltså inte återfinns i själva landsbygdspropositionen, handlar
            bara om att kompensera för den skadliga politik som regeringen
            har fört under den här mandatperioden, med sämre villkor för företagen
            och för människor som lever och verkar på landsbygden. Det som
            behövs är sänkta skatter, minskat regelkrångel och bättre kommunikationer.
            För allt detta krävs en annan regering.
          </note>
          <note type="speaker">
            Anf. 38 Statsrådet SVEN-ERIK BUCHT (S):
          </note>
          <note>
            Fru talman! Är det verkligen sämre att man exempelvis satsar
            på att transportstödet ska omfatta även livsmedelssektorn? Är
            det sämre att satsningar också görs på Norrlandsjordbruket? Är
            det sämre att vi bygger ut bredband i en massmiljardsatsning i
            hela Sverige? Jag tycker att detta verkligen är satsningar på
            landsbygden. Är det sämre att vi ser till att lanthandlarna finns
            kvar? Vi har till och med stoppat butiksdöden.
          </note>
          <note>
            Antalet utförsäkrade
          </note>
          <note type="speaker">
            Anf. 39 JULIA KRONLID (SD):
          </note>
          <note>
            Fru talman! Socialminister Annika Strandhäll berättade i söndagens
            Agenda att den tidigare alliansregeringen hade utförsäkrat nästan
            100 000 individer. Det Strandhäll däremot inte sa var att den
            nuvarande regeringen har nått samma nivå på i princip halva tiden.
          </note>
          <note>
            Regeringen sa att syftet med att avskaffa den bortre tidsgränsen
            var att inga personer som är sjukskrivna skulle bli utförsäkrade.
            Samtidigt framkommer nu att regeringen har fört en hårdare politik
            än alliansregeringen när man ser till antalet utförsäkrade. Det
            framkommer uppgifter om en avslagskvot och om lönepåslag för anställda
            i Försäkringskassan som avslår fler ansökningar. Anser ni i regeringen
            att ni har lyckats med en hållbar politik med rehabilitering för
            sjukskrivna om ni för en hårdare politik än Alliansens och låter
            redan utsatta människor drabbas av era kostnadsbesparingar?
          </note>
          <note type="speaker">
            Anf. 40 Socialminister ANNIKA STRANDHÄLL (S):
          </note>
          <note>
            Fru talman! Det är fascinerande att höra Julia Kronlid ställa
            denna fråga till mig med tanke på att den enda politik som Sverigedemokraterna
            vill ställa sig bakom när det gäller sjukförsäkringen är att återinföra
            den bortre tidsgränsen i sjukförsäkringen, så att människor som
            har behov av att vara sjukskrivna får en bortre gräns. Det är
            den politik som ni vill föra tillsammans med de borgerliga partierna,
            som tänker införa ytterligare en karensdag i sjukförsäkringen.
            Hur många svenskar tycker att detta är en attraktiv politik, tror
            du?
          </note>
          <note>
            Ni och de borgerliga partierna lämnade efter er en sjukfrånvaro
            som hade stigit med 70 procent. Det var 100 000 personer som hade
            utförsäkrats och snurrat runt i försäkringen flera gånger. Det
            hade blivit kostnadsökningar i mångmiljardklassen.
          </note>
          <note>
            Allt är inte perfekt. Människor ska få det stöd som de behöver.
            Vi håller på att renovera sjukförsäkringen steg för steg. Stå
            för er politik!
          </note>
          <note type="speaker">
            Anf. 41 JULIA KRONLID (SD):
          </note>
          <note>
            Fru talman! Nu låter det som om Strandhäll menar att vi satt
            i allians ­ regeringen. Det gjorde vi inte. Men jag hoppas att
            vi kan få sitta i en reger ­ ing i framtiden.
          </note>
          <note>
            Vi vill inte återgå till den politik som Alliansen förde. Det
            vill jag vara tydlig med. Däremot är det uppenbart att det inte
            är en bortre tidsgräns vara eller icke vara som avgör hur många
            som utförsäkras. Det är alldeles uppenbart att regeringen har
            utförsäkrat fler än alliansregeringen gjorde.
          </note>
          <note>
            Det viktiga som vi vill framhålla är en stark rehabiliteringskedja.
          </note>
          <note type="speaker">
            Anf. 42 Socialminister ANNIKA STRANDHÄLL (S):
          </note>
          <note>
            Fru talman! Ni har ett tydligt förslag på det här området, Julia
            Kronlid. Ni i Sverigedemokraterna har till och med gjort ett tillkännagivande
            tillsammans med de borgerliga partierna om att återinföra den
            bortre tidsgränsen i sjukförsäkringen och om att införa ytterligare
            en karensdag i vår sjukförsäkring.
          </note>
          <note>
            Vi jobbar för låga och stabila sjuktal och för att människor
            ska få det stöd de behöver.
          </note>
          <note>
            Undervisning i svenska för nyanlända barn
          </note>
          <note type="speaker">
            Anf. 43 CHRISTER NYLANDER (L):
          </note>
          <note>
            Fru talman! Att vara fattig och utanför är svårt. Att känna att
            man inte kan göra särskilt mycket åt det är sannolikt ännu svårare.
            Att dessutom känna att ens egen situation sannolikt kommer att
            ärvas av ens barn måste vara bland det jobbigaste man kan ställas
            inför som förälder.
          </note>
          <note>
            Av detta skäl har Liberalerna lagt fram förslag om obligatorisk
            språkförskola för dem som kommer nya till landet. Nyanländas barn
            och nyanlända barn ska få chansen att lära sig svenska, gå i förskola,
            duschas av det svenska språket, möta det svenska språket och möta
            svenska kompisar.
          </note>
          <note>
            Jag undrar: Varför har den här regeringen gjort så lite för att
            nyanlända barn ska få chansen att lära sig svenska språket? Varför
            har den här reger ­ ingen inte lagt förslag om att ge dem som
            kommer till Sverige en chans att möta det svenska språket på ett
            strukturerat sätt i en obligatorisk språkförskola? Vilka besked
            har utbildningsministern att ge dessa barn?
          </note>
          <note type="speaker">
            Anf. 44 Utbildningsminister GUSTAV FRIDOLIN (MP):
          </note>
          <note>
            Fru talman! Tack för frågan, Christer Nylander!
          </note>
          <note>
            Jag redovisar gärna det vi gör, som har lett till att vi nu ser
            att fler nyanlända lämnar grundskolan med behörighet till gymnasiet.
            Det gäller inte bara språket, det vill säga det betyg i svenska
            man behöver, utan också betyg i tillräckligt många andra ämnen
            för att man ska få den där livsviktiga biljetten. Det handlar
            bland annat om att stärka rätten till studiehandledning, så att
            man kan läsa flera ämnen samtidigt, om att ha utökad undervisning
            i svenska när man kommer och om att säkra att det finns tillräckligt
            många lärare som kan genomföra undervisning.
          </note>
          <note>
            För dem som kommer tidigt spelar förskolan en jättestor roll.
            Jag slöt för två veckor sedan ett avtal med SKL om att ha fler
            öppna förskolor med svenskundervisning för föräldrarna, vilket
            såklart är extremt viktigt även för barnens svenskundervisning
            – att man kommer in i förskolan. Jag är också fullt beredd att
            titta på det förslag Liberalerna har lagt fram. Det är bra med
            svenskundervisning tidigt för barnen, och det är bra med svenskundervisning
            tidigt för deras föräldrar.
          </note>
          <note type="speaker">
            Anf. 45 CHRISTER NYLANDER (L):
          </note>
          <note>
            Fru talman! Många unga människor går i förskolan i dag, men de
            som behöver förskolan allra mest är de som inte är där så ofta.
            Det är därför Liberalerna nu föreslår en obligatorisk språkförskola
            just för nyanlända – för att de ska få chansen att möta svenska
            språket så tidigt som bara är möjligt. De ska få chansen att lära
            sig svenska språket så tidigt som möjligt för att de ska få chansen
            att sedan klara grundskolan och ta sig vidare ut på arbetsmarknaden
            när de blir vuxna.
          </note>
          <note>
            Det är centralt att göra dessa saker nu när vi har många nya
            i Sverige. Det är många nya som verkligen behöver detta. Därför
            är det tråkigt, fru talman, att regeringen ännu inte har lagt
            fram detta förslag.
          </note>
          <note type="speaker">
            Anf. 46 Utbildningsminister GUSTAV FRIDOLIN (MP):
          </note>
          <note>
            Fru talman! Vi har gjort mycket. Det är därför vi nu ser att
            resultaten för nyanlända elever går upp. Vi kommer att behöva
            göra mer, och det är anledningen till att jag inte avfärdar det
            förslag Liberalerna kom med i går. Det tog alltså tre och ett
            halvt år av den här mandatperioden för er att komma på det här
            förslaget, Christer Nylander, och jag avfärdar det inte dagen
            efter.
          </note>
          <note>
            En av de saker som vi har gjort och som vi ser kan göra stor
            skillnad är dock denna öppna förskola där föräldrar, inte minst
            mammor, som behöver komma ut på arbetsmarknaden får svenskundervisning
            samtidigt som barnen är på väg in i förskolan.
          </note>
          <note>
            En nätombudsman
          </note>
          <note type="speaker">
            Anf. 47 LINDA SNECKER (V):
          </note>
          <note>
            Fru talman! Vi har Facebook, Cambridge Analytica och personlig
            information som ingen vet vem den sprids till. Vi har en valrörelse
            som förutspås bli den hårdaste någonsin. Vi ser att näthat och
            utsatthet på nätet är väldigt stort, särskilt bland unga kvinnor.
            Internet har många sidor som tyvärr inte alltid är särskilt positiva,
            och vi måste skapa ett bättre skydd för oss alla.
          </note>
          <note>
            Gustav Fridolin! Är det inte dags att införa en nätombudsman?
          </note>
          <note type="speaker">
            Anf. 48 Utbildningsminister GUSTAV FRIDOLIN (MP):
          </note>
          <note>
            Fru talman! Tack för frågan, Linda Snecker!
          </note>
          <note>
            Jag tror att det viktigaste är att det i varje del av den svenska
            polismyndigheten finns kompetens för att utreda brotten på internet.
            Det har varit alldeles för mycket av laglöshet. Det som är fullständigt
            olagligt utanför nätet har plötsligt blivit lagligt på nätet,
            i varje fall i betydelsen att när någon anmäler ett regelrätt
            hot, hat eller förtal blir anmälan nedlagd direkt. Det handlar
            ju om att det inte har funnits vare sig resurserna eller kompetensen
            att utreda brotten.
          </note>
          <note>
            Det är en av anledningarna till att vi i omorganisationen av
            polisen har säkrat att man ska prioritera it-brottslighet och
            kompetens för it-brottslighet över hela landet. Det är en av de
            viktigaste delarna för att utreda den typen av brott på internet
            som drabbar enskilda.
          </note>
          <note type="speaker">
            Anf. 49 LINDA SNECKER (V):
          </note>
          <note>
            Fru talman! Tack för svaret, statsrådet! Okej, även om det inte
            blir en nätombudsman håller jag helt med dig om att vi verkligen
            behöver stärka polisens kunskap om brottslighet som sker på nätet.
            Vi kan inte ha det som nu, det vill säga att vår grundläggande
            demokrati och yttrandefrihet hotas på det här sättet. Vänsterpartiet
            har föreslagit att vi ska ha ett slags special ­ polis för brott
            på internet, och jag ser fram emot att vi kan arbeta åt det hållet
            tillsammans. Det här är nämligen ett hot mot oss alla, oavsett
            vilket parti vi kommer ifrån.
          </note>
          <note type="speaker">
            Anf. 50 Utbildningsminister GUSTAV FRIDOLIN (MP):
          </note>
          <note>
            Fru talman! Om detta är vi helt överens. Det måste finnas en
            grundläggande kompetens i hela Polismyndigheten så att man säkrar
            att man när det sker en anmälan vet om den kan utredas vidare.
            Det måste såklart även finnas specialistkompetens som kan göra
            de ofta svåra men väldigt nödvändiga utredningarna av de brott
            som har begåtts på internet.
          </note>
          <note>
            Sedan behöver vi ställa krav också på företagen. Digitaliseringsminister
            Peter Eriksson har öppnat för att inom EU till exempel ställa
            krav på att man ska identifiera sig när man loggar in på de stora
            plattformarna, så att det faktiskt går att se vem som har gjort
            vad.
          </note>
          <note>
            Väntetiderna för cancerpatienter
          </note>
          <note type="speaker">
            Anf. 51 EMMA HENRIKSSON (KD):
          </note>
          <note>
            Fru talman! Skillnaden mellan regeringens sista budget och Kristdemokraternas
            från i höstas är lite drygt 7 ½ miljard på området vård och omsorg.
            Trots att vi har så mycket mer resurser ligger dock inte den största
            skillnaden där, utan den ligger i reformer och framför allt i
            resultat.
          </note>
          <note>
            Det går i dag nästan inte att hitta någon cancerdiagnos där patienterna
            får vård inom den tid som professionen har bedömt att man behöver
            få vården. Socialdemokraterna lovade inför förra valet att ingen
            cancerpatient ska vänta längre än fyra veckor. Nu har vi hört
            att Socialdemokraterna går till val på samma sak igen. Under tiden
            som ni återanvänder ouppfyllda vallöften växer köerna, och förtroendet
            för vården sjunker.
          </note>
          <note>
            Min fråga till statsrådet är därför: Hur många fler patienter
            ska det bli i vårdköerna innan ni inser att ni faktiskt inte klarar
            den här uppgiften?
          </note>
          <note type="speaker">
            Anf. 52 Socialminister ANNIKA STRANDHÄLL (S):
          </note>
          <note>
            Fru talman! Tack för frågan, Emma Henriksson!
          </note>
          <note>
            Vi har från regeringens sida under den här mandatperioden verkligen
            prioriterat upp cancerarbetet. Vi har dessutom gjort det helt
            i linje med det arbete som påbörjades under den tid då Göran Hägglund
            från Kristdemokraterna var socialminister. Vi har infört de standardiserade
            vårdförloppen, tillsammans med professioner och landsting runt
            om i Sverige, för 18 olika cancerdiagnoser. Det täcker 97 procent
            av alla diagnoser. Vi håller långsiktigt på att öka tryggheten
            i den svenska cancervården, och vi kommer i vår med en uppdaterad
            cancerstrategi – allt för att människor ska kunna känna sig trygga
            i den svenska cancervården.
          </note>
          <note type="speaker">
            Anf. 53 EMMA HENRIKSSON (KD):
          </note>
          <note>
            Fru talman! Det är glädjande att ni har fortsatt med det arbete
            vi påbörjade, ministern, men ni har inte kunnat se till att leverera
            det patienterna faktiskt kan förvänta sig. Det bygger på det arbete
            ni har gjort på alla andra områden, där resurser har gått till
            fel saker.
          </note>
          <note>
            Lungcancer är den cancerform som flest dör av i Sverige. Det
            är inte ens hälften av de patienterna som får vård i den tid de
            behöver för att öka chanserna att överleva, utan 44 procent. Skillnaden
            är också väldigt stor mellan landstingen. Vad gör regeringen åt
            detta?
          </note>
          <note type="speaker">
            Anf. 54 Socialminister ANNIKA STRANDHÄLL (S):
          </note>
          <note>
            Fru talman! Emma Henriksson känner ju väl till att regeringen
            har prioriterat cancerarbetet högt under den här mandatperioden.
            Vi har investerat en halv miljard årligen i införandet av de standardiserade
            vårdförloppen, som just syftar till att i hela vårdkedjan öka
            kvaliteten när man ska behandlas för cancer – oavsett var man
            bor i Sverige. Glädjande nog ser vi nu också att just väntetiderna
            inom cancervården minskar när det gäller flera diagnoser.
          </note>
          <note>
            Målen för den svenska livsmedelsproduktionen
          </note>
          <note type="speaker">
            Anf. 55 STAFFAN DANIELSSON (C):
          </note>
          <note>
            Fru talman! Försvarsminister Peter Hultqvist och civilminister
            Ardalan Shekarabi har båda starkt förespråkat att konsumenter
            och offentlig sektor ska handla närodlad mat från Sverige, av
            till exempel miljö- och sårbarhetsskäl samt för att hela Sverige
            ska leva. Även landsbygdsministern talar i denna riktning, och
            det är bra.
          </note>
          <note>
            Riksdagens beslut om en livsmedelsstrategi talar också om vikten
            av att öka hela den svenska livsmedelsproduktionen. Regeringen,
            där även Miljöpartiet ingår, väljer sedan att sätta upp delmål
            där man ensidigt lyfter fram att kommuner och regioner främst
            ska handla ekologiskt från hela världen. Det innebär att det vanliga,
            miljövänliga svenska jordbrukets produkter får mycket lite utrymme
            samtidigt som importen ökar.
          </note>
          <note>
            Mina frågor är enkla: Varför respekterar inte regeringen de mål
            om att hela den svenska livsmedelsproduktionen ska öka som riksdagen
            har beslutat om? Varför lyfter man ensidigt fram bara en mindre
            del av den?
          </note>
          <note type="speaker">
            Anf. 56 Statsrådet SVEN-ERIK BUCHT (S):
          </note>
          <note>
            Fru talman! Jag tackar för frågan!
          </note>
          <note>
            Vi har en knappt 50-procentig självförsörjningsgrad när det gäller
            livsmedel i Sverige. Vi har ett negativt handel sunderskott för
            livsmedel på 52 miljarder årligen. Det är många jobb som har försvunnit,
            inte minst från svensk landsbygd. Därför har regeringen lagt en
            nationell livsmedelsstrategi på riksdagens bord, och den klubbades
            i stor enighet här i riksdagen i fjol. Den handlar om att öka
            livsmedelsproduktionen, såväl ekologisk som konventionell.
          </note>
          <note>
            Regeringen har också satt in åtgärder för hela 1 miljard kronor
            de närmaste åren. Det handlar om 40 olika åtgärder.
          </note>
          <note>
            En av åtgärderna är att stimulera ekologisk produktion, så att
            vi får fram mer ekologiska livsmedel. Hyllorna i affärerna gapar
            nämligen tomma. Konsumenterna efterfrågar det, men det finns inte.
            Vi har också en stor import av ekologiska varor. Vi måste stimulera
            detta.
          </note>
          <note type="speaker">
            Anf. 57 STAFFAN DANIELSSON (C):
          </note>
          <note>
            Fru talman! Låt oss re da ut det här på en halv minut, landsbygdsministern.
          </note>
          <note>
            Vilka signaler ger det att den offentliga sektorn knappt ska
            köpa någon mat alls från världens bästa vanliga miljövänliga jordbruk
            utan endast från en mindre del av det?
          </note>
          <note>
            Kan ministern förstå att den stora majoriteten av Sveriges bönder,
            vars produktion inte är av intresse för kommuner och regioner,
            känner sig åsidosatta? Varför prioriterar regeringen bara en mindre
            del av det svenska jordbruket? Varför respekterar man inte riksdagens
            målbeslut?
          </note>
          <note type="speaker">
            Anf. 58 Statsrådet SVEN-ERIK BUCHT (S):
          </note>
          <note>
            Fru talman! Vi har satt en ny lag på plats. Den möjliggör för
            kommunerna att upphandla närodlat och att ställa krav på miljöhänsyn,
            djurhälsa med mera. Det är också kommunerna som själva beslutar
            vad de prioriterar. De kan ställa krav på ekologiskt. Men det
            är inte nödvändigt. Det står inte i lagen. Friheten finns där.
          </note>
          <note>
            Det är viktigt att vi får fram en större ekologisk produktion.
            De lantbrukare som har ekologisk produktion tjänar nämligen mycket
            bättre. Vi har också möjlighet att exportera mycket mer.
          </note>
          <note>
            Bemanningen i hälso- och sjukvården
          </note>
          <note type="speaker">
            Anf. 59 ANNA-LENA SÖRENSON (S):
          </note>
          <note>
            Fru talman! Förutsättningar för en väl fungerande hälso- och
            sjukvård som är tillgänglig och håller hög kvalitet är att personalen
            finns till hands, att de är tillräckligt många och att de har
            hög kompetens och förutsättningar för att kunna göra ett gott
            jobb. Här vet vi att utmaningarna är stora på sina håll.
          </note>
          <note>
            Dessutom närmar sig sommaren – äntligen. Men vi vet att situationen
            i sjukvården ofta kan bli extra ansträngd då.
          </note>
          <note>
            Min fråga till statsrådet är: Vad gör regeringen för att underlätta
            för bemanningen och kompetensförsörjningen inom hälso- och sjukvården?
          </note>
          <note type="speaker">
            Anf. 60 Socialminister ANNIKA STRANDHÄLL (S):
          </note>
          <note>
            Fru talman! Tack, Anna-Lena Sörenson, för den utomordentligt
            viktiga frågan! Vi vet att många av personalen inom hälso- och
            sjukvården oroar sig inför sommaren.
          </note>
          <note>
            Faktum är att vi under den här mandatperioden verkligen har bytt
            riktning på politiken. Vi har nu fler än 100 000 fler anställda
            i välfärdens verksamheter än när vi tillträdde. Dessutom har vi
            både skapat fler utbildningsplatser och gjort historiska permanenta
            satsningar på landstingen, just för att man ska kunna anställa
            och göra de investeringar som behövs.
          </note>
          <note>
            I vårbudgeten har vi nu också gjort ett särskilt paket. Vi skjuter
            till ytterligare resurser till hälso- och sjukvården för att man
            bland annat ska kunna stärka upp under sommaren eller allokera
            medel på ett sådant sätt att till exempel den nära vården stärks,
            för att dämpa personalens oro och möta medborgarnas behov.
          </note>
          <note>
            Det togs emot mycket väl när det presenterades i veckan.
          </note>
          <note type="speaker">
            Anf. 61 ANNA-LENA SÖRENSON (S):
          </note>
          <note>
            Fru talman! Tack, statsrådet, för svaret!
          </note>
          <note>
            Det är bra att regeringen underlättar för landstingen och regionerna
            att verkligen skapa förutsättningar för en god bemanning i hälso-
            och sjukvården. Det är viktigt.
          </note>
          <note>
            En annan utmaning är att se till att nyckelgrupperna inom sjukvården
            finns. Stora pensionsavgångar är för handen när det gäller dem.
            Finns det något sätt på vilket regeringen kan hjälpa till härvidlag?
          </note>
          <note type="speaker">
            Anf. 62 Socialminister ANNIKA STRANDHÄLL (S):
          </note>
          <note>
            Fru talman! Satsningen som vi presenterade i vårbudgeten tar
            också höjd för att just skjuta till ett antal hundra miljoner
            kronor extra till landstingen. De är riktade för att behålla just
            den speciella bristkompetensen, också efter 65.
          </note>
          <note>
            Vi vet att behoven kommer att öka över tid. Vi kommer att behöva
            ha kvar varenda kompetent hand som orkar i vården. Och det behöver
            vi satsa på.
          </note>
          <note>
            Höghastighetståg
          </note>
          <note type="speaker">
            Anf. 63 EMMA HULT (MP):
          </note>
          <note>
            Fru talman! Jag vill ställa min fråga till statsrådet Gustav
            Fridolin, som i dag också besvarar frågor av allmänpolitisk karaktär.
          </note>
          <note>
            Vår tids största utmaning är klimatutmaningen. För att vi ska
            klara av den behöver samhället ställa om. Och transportsektorn
            är en viktig del i det.
          </note>
          <note>
            Tidigare i veckan kom ett efterlängtat och viktigt besked från
            reger ­ ingen. Socialdemokraterna och Miljöpartiet är nu överens
            om den satsning på höghastighetståg som Sverige ska göra. Däremot
            finns det kritiska röster till projektet. Det finns till och med
            de som hävdar att det kanske inte behöver bli av.
          </note>
          <note>
            Jag vill fråga Gustav Fridolin dels varför det är viktigt att
            vi bygger för höghastighetståg i Sverige, dels varför det är viktigt
            också för de delar av landet som inte kommer att beröras av projektet
            med höghastighetståg.
          </note>
          <note type="speaker">
            Anf. 64 Utbildningsminister GUSTAV FRIDOLIN (MP):
          </note>
          <note>
            Fru talman! Tack för frågan, Emma Hult!
          </note>
          <note>
            Sverige behöver nya stambanor. Vi åker i dag runt på stambanor
            som det planerades för och som byggdes för 100–150 år sedan. Vi
            reser mer, och vi transporterar mer. Dessutom är vi ganska många
            som har stått och frusit på en perrong.
          </note>
          <note>
            För att kunna få bättre pendlingstrafik runt de regioner där
            stambanorna finns men också bättre godstrafik i hela landet måste
            vi avlasta de gamla banorna. Och då bygger vi nya stambanor.
          </note>
          <note>
            När vi bygger de nya stambanorna, vilket är en stor och historisk
            investering, är det för oss självklart att man ska göra det med
            den modernaste och bästa tillgängliga tekniken. Det är ju en investering
            som vi kommer att leva med de kommande 100–150 åren.
          </note>
          <note>
            Därför är det viktigt att man kan göra det genom en bred överenskommelse.
            Regeringen kommer att sätta sig ned och träffa de borgerliga partierna
            och Vänsterpartiet för att förklara hur vi har tänkt att den här
            investeringen kan bära sig och genomföras på ett sådant sätt att
            banorna är färdiga senast 2040–2045.
          </note>
          <note type="speaker">
            Anf. 65 EMMA HULT (MP):
          </note>
          <note>
            Fru talman! Jag tackar för det engagerade svaret.
          </note>
          <note>
            Det befintliga järnvägsnätet är i stort behov av upprustning
            och i viss mån utbyggnad. Det hörs nu oroliga röster runt om i
            landet om vad som ska hända med det befintliga järnvägsnätet när
            vi nu ska satsa på ny järnvägsinfrastruktur på andra platser.
          </note>
          <note>
            Den frågan ställer jag mig också. Jag kommer från ett län där
            järnvägsnät läggs ned och där vi samtidigt talar om att bygga
            för höghastighetståg. Vilken blir relationen mellan det befintliga
            nätet och de nya sträckningarna?
          </note>
          <note type="speaker">
            Anf. 66 Utbildningsminister GUSTAV FRIDOLIN (MP):
          </note>
          <note>
            Fru talman! Infrastrukturministern har varit tydlig med att det
            i den nationella planen för den allra närmaste infrastrukturperioden
            kommer att vara en stark tonvikt på järnvägsinvesteringar. Där
            ryms mycket mer än att vi ska börja bygga för höghastighetståg.
          </note>
          <note>
            Vi måste klara av att både bygga mer i det järnvägsnät vi har
            och börja bygga de nya stambanorna. Men vi behöver de nya stambanorna.
            När man sitter på ett försenat tåg är sannolikheten stor att förseningen
            har skapats av något tåg framför. Det är för många tåg som trängs
            på samma banor, och därför behöver vi nya.
          </note>
          <note>
            Obalans i anslag till universitet och högskolor
          </note>
          <note type="speaker">
            Anf . 67 BETTY MALMBERG (M):
          </note>
          <note>
            Fru talman! Jag har en fråga till statsrådet Helene Hellmark
            Knutsson .
          </note>
          <note>
            Linköpings universitet erbjuder inte bara utbildning av hög kvalitet.
            Det är dessutom ett forskningsuniversitet av rang. Förra året
            rankades det faktiskt bland de 300 främsta i världen på Shanghailistan,
            och det har klättrat 100 placeringar på bara fem år.
          </note>
          <note>
            Universitetet kommer också väl ut i den nationella omfördelningen
            av forskningsresurser, där man tittar på kvalitet och samverkan.
            Samtidigt finns det en stor obalans mellan anslagen som går till
            utbildning och till forskning. Just forskningsanslaget är anmärkningsvärt
            lågt.
          </note>
          <note>
            I dag sitter representanter från universitetet på läktaren.
          </note>
          <note>
            Jag och min partikollega Finn Bengtsson är lite rationella och
            ställer frågan gemensamt. Vi undrar vad statsrådet avser att göra
            för att komma till rätta med den här obalansen på universitet
            där anslagen till utbildning och forskning inte synkar.
          </note>
          <note type="speaker">
            Anf. 68 Statsrådet HELENE HELLMARK KNUTSSON (S):
          </note>
          <note>
            Fru talman! Tack, Betty Malmberg, för den viktiga frågan!
          </note>
          <note>
            Regeringens politik är att vi ska ha forskning och högre utbildning
            i hela landet, och att den ska hålla högsta kvalitet. En av kvalitetsparametrarna
            för att kunna bedriva högre utbildning är att man har ordentligt
            med egna forskningsanslag. Därför har vi nu tillfört 1,3 miljarder
            i forskningspropositionen i så kallade basanslag som går direkt
            till universitet och högskolor.
          </note>
          <note>
            Dessa kommer att fördelas utifrån de gamla kriterierna, som handlar
            om möjligheterna att nå externa anslag. Men vi höjer också det
            anslag som är knutet till vilket utbildningsuppdrag man har.
          </note>
          <note>
            Vi lägger också till en ny parameter som handlar om samverkan.
            Det kommer att gynna de universitet och högskolor som har en hög
            grad av samverkan.
          </note>
          <note type="speaker">
            Anf. 69 BETTY MALMBERG (M):
          </note>
          <note>
            Fru talman! Tack, statsrådet, för svaret!
          </note>
          <note>
            Vi är överens om att det är viktigt att vi stärker forskningen.
            Samtidigt ser vi att vissa universitet och lärosäten halkar efter.
            Trots att Linköpings universitet har blivit ett världskänt forskningsuniversitet
            med internatio ­ nell lyskraft balanserar inte regeringen upp
            forskningsanslagen.
          </note>
          <note>
            Därför undrar jag på vilket sätt regeringen har för avsikt att
            motivera och stimulera andra forskningsuniversitet som klättrar.
          </note>
          <note type="speaker">
            Anf. 70 Statsrådet HELENE HELLMARK KNUTSSON (S):
          </note>
          <note>
            Fru talman! Tack så mycket, Betty Malmberg, för den uppföljande
            frågan!
          </note>
          <note>
            Här har regeringen, som sagt, lagt om politiken. Tidigare var
            det bara de stora och historiskt starka forskningsuniversiteten
            som fick nya basanslag. Nu ser vi till att alla får ta del av
            basanslaget men att det baseras på de här parametrarna.
          </note>
          <note>
            Vi har också tillsatt en utredning som handlar om det framtida
            styr- och resurssystem som våra högskolor ska ha. Det kommer att
            vara det som lägger grunden för 2020-talets högskola och att vi
            når målet.
          </note>
          <note>
            Resurser till lärares for tbildning
          </note>
          <note type="speaker">
            Anf. 71 STEFAN JAKOBSSON (SD):
          </note>
          <note>
            Fru talman! Frågan går till statsrådet Fridolin.
          </note>
          <note>
            I en tidigare diskussion som vi har haft här har statsrådet Fridolin
            deklarerat i talarstolen att han är tveksam till hård fysisk träning.
            Om detta kan vi kanske ha ett längre samtal någon annan dag, men
            all forskning visar samma sak, nämligen att kondition och styrka
            är en färskvara som måste underhållas hela tiden. Samma sak är
            det med kunskap.
          </note>
          <note>
            Lärarutbildningen är bara en avstampsbräda för att komma igång
            med utbildningen. Sedan är fortbildning det som är absolut viktigast.
          </note>
          <note>
            Sverigedemokraterna har tidigare lagt fram ett förslag utifrån
            Singa ­ poremodellen, som innehåller både en obligatorisk och
            en frivillig del. Jag vet att regeringen nu har släppt ett professionsprogram,
            som väl är en lite blek kopia av Sverigedemokraternas Singaporemodell.
            Men det uppfyller i alla fall en del av våra förslag.
          </note>
          <note>
            Det är dock med bestörtning jag läser i vårpropositionen att
            vi ska skära bort 40 miljoner från fortbildningen för lärarna
            till förmån för sfi. Hur tänkte statsrådet där?
          </note>
          <note type="speaker">
            Anf. 72 Utbildningsminister GUSTAV FRIDOLIN (MP):
          </note>
          <note>
            Fru talman! Tack för frågan, Stefan Jakobsson!
          </note>
          <note>
            Tackar som frågar! Jag är igång med träningen , och vi har fattat
            beslut om 100 timmar mer idrott och hälsa i grundskolan, vilket
            är bra bådadera. Det senare kanske har lite större effekt för
            Sverige än det tidigare.
          </note>
          <note>
            Professionsprogrammet är viktigt. Det är framtaget efter samtal
            med Skolkommissionen. Med all respekt för diskussionerna i det
            sverigedemokratiska partikansliet vill jag säga att vi nu tar
            fram detta program tillsammans med profession och forskning. Professionsprogrammet
            ger möjlighet för lärare och rektorer att kontinuerligt utvecklas
            och lära av varandra under hela deras lärargärning, och de ska
            erkännas för lärandet så att löneutveckling och utveckling i arbetsuppgifter
            följs åt under lärargärningen. Det är grunden för professionsprogrammet,
            som nu är ute på remiss.
          </note>
          <note>
            Förändringen i vårändringsbudgeten, där vi för övrigt förstärker
            anslagen till skolan totalt sett, handlar om att vi flyttar pengar,
            som annars inte skulle ha använts, till områden där de kommer
            till användning.
          </note>
          <note type="speaker">
            Anf. 73 STEFAN JAKOBSSON (SD):
          </note>
          <note>
            Fru talman! Som jag sa är jag ganska nöjd med professionsprogrammet.
            Det är åtminstone ett steg i rätt riktning.
          </note>
          <note>
            Att inte alla pengar har använts säger något om svårigheterna
            att söka bidrag bland det gytter av myndigheter som finns, att
            som rektor och lärare försöka hitta de olika bidragen.
          </note>
          <note>
            Sverigedemokraterna har sedan tidigare föreslagit att vi ska
            ha en skolmyndighet, så att man ställer sin ansökan till ett ställe
            och kan fokusera på en sak, och det är faktiskt att vara en bra
            lärare i klassrummet.
          </note>
          <note>
            Vad har statsrådet för tankar kring att återgå till att ha en
            skolmyndighet som styr?
          </note>
          <note type="speaker">
            Anf. 74 Utbildningsminister GUSTAV FRIDOLIN (MP):
          </note>
          <note>
            Fru talman! Tack för följdfrågan, Stefan Jakobsson!
          </note>
          <note>
            Jag har tillsatt en utredning som ska se över myndighetsstrukturen.
            En av de viktigaste delarna där, även om de uppgifter som utförs
            i dag måste utföras hur myndighetsstrukturen än ser ut, är att
            man kommer närmare huvudmännen. Det är så man jobbar mycket inom
            Skolverket, SPSM och Skolinspektionen i dag. Man är ute i skolorna
            och bidrar direkt med kunskap och kompetens och överför erfarenheter
            från en skola till en annan.
          </note>
          <note>
            Regionalisering är alltså en viktig del i utredningen.
          </note>
          <note>
            Sommarkurser på universitet och högskolor
          </note>
          <note type="speaker">
            Anf. 75 FREDRIK CHRISTENSSON (C):
          </note>
          <note>
            Fru talman! Jag vill ställa min fråga till högskoleminister Helene
            Hellmark Knutsson.
          </note>
          <note>
            Snart kommer högskolestudenter att få reda på om de har kommit
            in på de sommarkurser som de har sökt till eller inte. Sommarkurser
            och övriga fristående kurser spelar ju en väldigt viktig roll
            inom den högre utbildningen i Sverige.
          </note>
          <note>
            Relevanta sommarkurser gör att studenter snabbare kan ta sin
            examen och därmed snabbare få ett arbete, och det behövs ju verkligen
            med tanke på situationen på arbetsmarknaden. Det minskar också
            undanträngningseffekterna på arbetsmarknaden för dem som står
            lite längre ifrån så att de kan få ett första jobb, ett sommarjobb.
          </note>
          <note>
            I valrörelsen 2014 lovade Socialdemokraterna att det skulle bli
            fler sommarkurser. Men trots regeringens satsning på sommarkurser
            är det färre sommarkurser 2018 än vad det var 2014.
          </note>
          <note>
            Detta kan inte ses som något annat än ett vallöftessvek från
            Socialdemokraterna, så min fråga till ansvarigt statsråd är om
            hon är nöjd med utvecklingen under sin tid som ansvarigt statsråd.
          </note>
          <note type="speaker">
            Anf. 76 Statsrådet HELENE HELLMARK KNUTSSON (S):
          </note>
          <note>
            Fru talman! Tack, Fredrik Christensson, för din fråga!
          </note>
          <note>
            Den förra regeringen hade en högskolepolitik som byggde på tillfälliga
            satsningar. Man tillförde platser men drog undan platser någon
            annanstans. Detta skapade en enorm osäkerhet ute på våra högskolor
            och universitet och ledde också till att det försvann många platser
            i början av den här mandatperioden.
          </note>
          <note>
            Vi tillför permanenta platser och permanenta pengar, förutsatt
            att det inte blir ett regeringsskifte såklart. Vi har också satsat
            pengar på sommarkurser för att få upp volymerna igen. Det är som
            sagt högskolor och universitet som har att planera för detta.
            Jag utgår från att de kommer att använda dessa pengar och de permanenta
            platspengar som vi har tillfört på ett klokt sätt för att fler
            ska kunna delta i sommarkurser, till exempel yrkesverksamma eller
            de som vill ta sin examen tidigare.
          </note>
          <note type="speaker">
            Anf. 77 FREDRIK CHRISTENSSON (C):
          </note>
          <note>
            Fru talman! Den 10 juli 2014 gav nuvarande finansminister Magdalena
            Andersson ett högskolelöfte. Det skulle bland annat bli fler relevanta
            som ­ markurser. År 2014 fanns det 421 sökbara sommarkurser och
            i år finns 406 sökbara sommarkurser. Siffrorna talar sitt tydliga
            språk och visar att reger ­ ingen totalt har misslyckats med att
            hålla sitt löfte att skapa förutsättningar för fler relevanta
            sommarkurser.
          </note>
          <note>
            Är regeringen nöjd med utvecklingen? Vad tänker man annars vidta
            för åtgärder?
          </note>
          <note type="speaker">
            Anf. 78 Statsrådet HELENE HELLMARK KNUTSSON (S):
          </note>
          <note>
            Fru talman! Vi har väldigt mycket kvar att göra när det gäller
            att få fram fler fristående kurser men också sommarkurser på våra
            högskolor och universitet. Men vägen dit är inte tillfälliga tomtebloss
            utan ett långsiktigt arbete. Vi tillför nu permanenta platser.
            Och den utredning som jag nämn ­ de tidigare handlar om hur vi
            ska modernisera styr- och resurssystemet till våra universitet
            och högskolor så att de tar ansvar för det livslånga lärandet.
          </note>
          <note>
            Betygsättningen i ämnet idrott och hälsa
          </note>
          <note type="speaker">
            Anf. 79 ANNICKA ENGBLOM (M):
          </note>
          <note>
            Fru talman! Min fråga går till utbildningsminister Gustav Fridolin,
            för även denna vecka har jag praktikanter med mig i mitt riksdagsarbete,
            Ida och Mira från Jändelskolan 0–8 utanför Karlskrona.
          </note>
          <note>
            De har en fråga från sin vardag i skolan, som de gärna skulle
            vilja att jag ställer till utbildningsministern. Det handlar om
            idrott som ett av betygsämnena.
          </note>
          <note>
            Eleverna betygsätts bland annat i hur fort de kan springa eller
            hur högt de kan hoppa. Lärarna bedömer alltså elevernas kunskap
            baserat på förutsättningar eller idrottsintresse och inte baserat
            på hur mycket man som individ har lärt sig under tiden i skolan.
          </note>
          <note>
            Hur bra man är på idrott beror ju på förutsättningar och kroppsbyggnad.
            Till exempel påverkar längden hur långt och hur högt man kan hoppa.
            Detta tas det inte hänsyn till över huvud taget, upplever Ida
            och Mira. Varför betygsätts man på detta sätt när alla är så olika?
          </note>
          <note type="speaker">
            Anf. 80 Utbildningsminister GUSTAV FRIDOLIN (MP):
          </note>
          <note>
            Fru talman! Tack, Ida och Mira, för frågan, och tack, Annicka
            Engblom, för att du vidarebefordrar den!
          </note>
          <note>
            Kunskapskraven i ämnet idrott och hälsa är inte formulerade så
            att du ska bedömas utifrån hur snabbt du kan springa eller hur
            högt du kan hoppa. Kunskapskraven ser annorlunda ut.
          </note>
          <note>
            Däremot vet vi, utan att veta exakt hur det ser ut på er skola,
            att vi behöver utveckla kvaliteten i ämnet idrott och hälsa. Det
            är en av anledningarna till att regeringen dragit igång ett rörelsenätverk.
            Allt kan inte en regering göra själv, utan här jobbar vi ihop
            med de lärosäten som utbildar lärare i ämnet idrott och hälsa,
            med forskare och med idrottsrörelsen i stort för att säkra att
            kunskapsämnet idrott och hälsa engagerar alla elever och att alla
            elever får med sig det man behöver för livet, nämligen möjligheten
            och lusten att fortsätta röra sig och att känna till hur rörelse
            och hälsa hänger ihop under hela livet.
          </note>
          <note type="speaker">
            Anf. 81 ANNICKA ENGBLOM (M):
          </note>
          <note>
            Fru talman! Jag tackar utbildningsministern för svaret.
          </note>
          <note>
            Ida och Mira tycker att idrott ska vara roligt och visa på vikten
            av att röra på sig och inte vara något som många känner ångest
            över och inte vill delta i. De undrar om utbildningsministern
            tror att fler skulle delta på lek ­ tionerna om man tog bort betygen
            eller åtminstone ändrade på hur man bedömer eleverna individuellt.
          </note>
          <note type="speaker">
            Anf. 82 Utbildningsminister GUSTAV FRIDOLIN (MP):
          </note>
          <note>
            Fru talman! Ja, Annika Engblom, Ida och Mira, det är viktigt
            att man inte upplever att man blir bedömd enbart utifrån sin fysiska
            prestation utan utifrån det som kunskapskraven faktiskt stadgar
            i ämnet idrott och hälsa. Idrott och hälsa är definitivt ett av
            de ämnen där vi har behov av en sådan utveckling, och det är anledningen
            till att vi har dragit igång ett rörelsenätverk och vill stärka
            fortbildningen för lärare och utbilda fler lärare att bli behöriga
            i ämnet.
          </note>
          <note>
            Missförhållanden på Försäkringskassan
          </note>
          <note type="speaker">
            Anf. 83 LEIF NYSMED (S):
          </note>
          <note>
            Fru talman! Min fråga går till socialminister Annika Strandhäll.
          </note>
          <note>
            Under den gånga veckan har vi kunnat läsa i medierna hur handläggare
            på Försäkringskassan vittnar om allvarliga missförhållanden. Det
            görs gällande att handläggare som ger avslag på många ansökningar
            om sjukpenning belönas med högre lön.
          </note>
          <note>
            Så är inte systemet konstruerat, och vi socialdemokrater accepterar
            inte ett sådant system. Därför är jag övertygad om att socialministern
            kommer att agera, om hon inte redan har gjort det.
          </note>
          <note>
            Vad ämnar socialministern göra för att gå till botten med dessa
            anklagelser inom Försäkringskassan?
          </note>
          <note type="speaker">
            Anf. 84 Socialminister ANNIKA STRANDHÄLL (S):
          </note>
          <note>
            Fru talman! Jag tackar Leif Nysmed för frågan.
          </note>
          <note>
            För både mig och hela regeringen är det givetvis fullständigt
            oacceptabelt att avslag inom sjukförsäkringen ger lönepåslag.
            Så fort jag fick höra om detta genom den rapportering som var
            i ETC för en tid sedan, alltså långt före Agenda i söndags, tog
            både jag och Socialdepartementet upp dessa uppgifter med Försäkringskassans
            ledning.
          </note>
          <note>
            Jag vet att det pågår ett arbete på Försäkringskassan med att
            gå till botten med detta och se om det ligger någon sanning bakom
            dessa uppgifter. I sådana fall har man givetvis ett tydligt uppdrag
            från regeringen att åtgärda detta.
          </note>
          <note type="speaker">
            Anf. 85 LEIF NYSMED (S):
          </note>
          <note>
            Fru talman ! Jag tackar statsrådet för svaret.
          </note>
          <note>
            Att förtroendet för Försäkringskassan måste stärkas är vi överens
            om. Jag har gamla arbetskamrater i byggbranschen och nära vänner
            som tyvärr inte har fått det stöd av Försäkringskassan som de
            förväntade sig. Jag gläds därför åt att statsrådet tar så allvarligt
            på frågan och jobbar för att Försäkringskassan ska vara en myndighet
            man kan lita på framöver vid sjukdom.
          </note>
          <note type="speaker">
            Anf. 86 Socialminister ANNIKA STRANDHÄLL (S):
          </note>
          <note>
            Fru talman! Regeringen beslutade redan i januari om ett paket
            för att öka stödet till individer i sjukförsäkringen. Försäkringskassan
            har tillsammans med Arbetsförmedlingen fått flera sådana uppdrag.
            Ett uppdrag handlar om hur Arbetsförmedlingen och Försäkringskassan
            kan samarbeta bättre, och det ska redovisas för regeringen i början
            av maj. Vi kommer att följa upp detta med största noggrannhet.
          </note>
          <note>
            Porrfilter på datorer i skolor och förskolor
          </note>
          <note type="speaker">
            Anf. 87 OLA JOHANSSON (C):
          </note>
          <note>
            Fru talman! Utbildningsminister Gustav Fridolin är en av de ledande
            partiföreträdare som har skrivit på uppropet Porrfri barndom.
            Hans motivering var ”Man blir förbannad”.
          </note>
          <note>
            I går röstade riksdagen om saken, och Fridolins partikamrater
            stödde inte Centerpartiets förslag att det ska finnas porrfilter
            på skolors nätverk, datorer och läsplattor och att samtal om pornografi
            ska ges utrymme och stöd inom ramen för sex- och samlevnadsundervisningen.
          </note>
          <note>
            Medan närmare 50 procent av landets skolor har insett behovet
            och har installerat sådana filter i sina nätverk är det många
            som inte ens har funderat på saken. Forskning kan belägga att
            barns och ungas känsloliv och deras syn på jämställd samlevnad
            och sex påverkas av nätporr och att ett beroende kan grundas tidigt.
          </note>
          <note>
            Gustav Fridolin må vara förbannad, men det är inget mot vad jag
            känner över det hyckleri som Miljöpartiet ägnade sig åt i kammaren
            när man röstade nej till Centerpartiets förslag.
          </note>
          <note>
            Hur förklarar Gustav Fridolin detta?
          </note>
          <note type="speaker">
            Anf. 88 Utbildningsminister GUSTAV FRIDOLIN (MP):
          </note>
          <note>
            Fru talman och Ola Johansson! Att bara hälften av Sveriges skolor
            som erbjuder sina elever eller förskolebarn digitala verktyg har
            säkrat att dessa digitala verktyg inte kan användas för att vare
            sig surfa in på porr eller våldsmaterial eller för att kränka
            andra elever är oanständigt. Varenda en som ger ett sådant verktyg
            till ett barn eller en elev har ansvar för arbetsmiljön i detta
            verktyg. Det är tydligt i lagen i dag. Vi ska stödja huvudmännen
            för skolor och förskolor så att alla kan köpa in denna typ av
            tekniska lösningar.
          </note>
          <note>
            Jag lovar dig här och nu, Ola Johansson, att jag jobbar helt
            i enlighet med den goda motion som du med flera centerpartister
            väckt i riksdagen. Det var också anledningen till att regeringspartierna
            inte stödde ett så kallat tillkännagivande. De såg att regeringen
            redan arbetar med det som stod i motionen, och det viktiga är
            ju att något händer.
          </note>
          <note type="speaker">
            Anf. 89 OLA JOHANSSON (C):
          </note>
          <note>
            Fru talman! Nu förklarar Gustav Fridolin att man röstade nej
            för att regeringen arbetar med saken. Men hittills har vi inte
            sett ett enda konkret exempel på det. Förklaringen har varit att
            regeringen samtalar med SKL, vilket jag utgår från att Utbildningsdepartementet
            gör varje dag. Men något konkret exempel annat än ministerns uttalande
            om att han blir förbannad har jag inte sett.
          </note>
          <note>
            Vad var det konkret som gjorde att ni röstade nej? Ge mig ett
            ärligt svar!
          </note>
          <note type="speaker">
            Anf. 90 Utbildningsminister GUSTAV FRIDOLIN (MP):
          </note>
          <note>
            Fru talman! Jag accepterar mycket, men detta är rent trams. Den
            förra regeringen tog inte på åtta år fram ett enda nationellt
            initiativ för digitalisering av skolan. Vi har arbetat fram en
            digitaliseringsstrategi ihop med huvudmännen, och en självklar
            del i den är att stärka säkerheten för eleverna när de använder
            digitala verktyg. För mig är det då en självklar del att man då
            ska ha filter mot porr och våld. Vi gör det. Jag jobbar i enlighet
            med din motion. Jag ger dig det löftet.
          </note>
          <note>
            (Applåder)
          </note>
          <note>
            Tillfällig föräldrapenning till föräldrar med kroniskt sjuka
            barn
          </note>
          <note type="speaker">
            Anf. 91 CHRISTINA ÖRNEBJÄR (L):
          </note>
          <note>
            Fru talman! Jag och statsrådet Strandhäll har mötts flera gånger
            i kammaren och debatterat frågan om hur man kan underlätta för
            föräldrar till barn med kroniskt sjukdom, exempelvis diabetes,
            genom att lära upp personal i förskola och skola om barnens behov.
            Tidigare hade föräldrar rätt till ersättning för vård av barn
            för att lära upp personalen, men det har de inte längre.
          </note>
          <note>
            I de debatter vi har haft har statsrådet hänvisat till en pågående
            utredning där bland annat den tillfälliga föräldrapenningen ingår.
            Nu har utredningen kommit, och den konstaterar bland annat att
            detta är ett problem som behöver åtgärdas. Det finns dock inte
            ett enda förslag på hur detta ska lösas.
          </note>
          <note>
            Min fråga är därför tämligen självklar och densamma som många
            gånger förut: Vad gör statsrådet för att dessa barn ska ha en
            säker skoldag?
          </note>
          <note type="speaker">
            Anf. 92 Socialminister ANNIKA STRANDHÄLL (S):
          </note>
          <note>
            Fru talman! Jag tackar Christina Örnebjär för att hon åter lyfter
            upp denna fråga.
          </note>
          <note>
            Jag har vid tidigare tillfällen svarat att arbete pågår. Det
            här kom inte fram inom ramarna för den föräldraförsäkringsutredning
            som satt, och det handlade mycket om att det inte hanns med i
            det arbete som utredningen gjorde.
          </note>
          <note>
            Vi har varit tydliga med att vi vill göra en fullständig översyn
            av den tillfälliga föräldrapenningen, och den kommer att göras.
            Vi måste dock vara försiktiga eftersom det handlar om en förändring
            av tillämpningen av vab-dagar, och Försäkringskassan har stöd
            för den tolkning man gör.
          </note>
          <note>
            Det handlar inte om att lyfta över skolans ansvar för att säkerställa
            skolmiljön för barn med kroniska sjukdomar på föräldrarna, för
            det måste fungera i skolan med eller utan föräldrar.
          </note>
          <note>
            Regeringen fortsätter att arbeta på att lösa den fråga som Christina
            Örnebjär har lyft upp.
          </note>
          <note type="speaker">
            Anf. 93 CHRISTINA ÖRNEBJÄR (L):
          </note>
          <note>
            Fru talman! Jag tror att vi har debatterat detta hela mandatperioden,
            och nu är den snart slut.
          </note>
          <note>
            I en interpellationsdebatt sa statsrådet: Vi tittar också på
            föräldraförsäkringen och tillämpningen av den tillfälliga föräldrapenningen.
            Vi kommer att återkomma. Jag svarade: Det är jättebra att det
            görs en utredning, men det hjälper inte de barn och föräldrar
            som drabbas i dag.
          </note>
          <note>
            Samma sak gäller fortfarande. Vi behöver ett snabbt svar. När
            kommer ett förslag som löser detta problem?
          </note>
          <note type="speaker">
            Anf. 94 Socialminister ANNIKA STRANDHÄLL (S):
          </note>
          <note>
            Fru talman! Det gäller som sagt att ha ordning och reda i debatten.
            Christina Örnebjär vet lika väl som jag att om man ska göra lagstiftningsförändringar
            måste man ha ett beredningsunderlag så att man vet vad man gör.
          </note>
          <note>
            Därför är det viktigt att man tar ett grepp om den tillfälliga
            föräldrapenningen – vad den ska användas till, var gränserna ska
            dras, var gränsen mellan skolans och föräldrarnas ansvar går och
            vad socialförsäkringen ska stå för.
          </note>
          <note>
            Jag är alltjämt tydlig: Det ska tas fram en lösning på detta.
          </note>
          <note>
            Kostnaden för höghastighetståg
          </note>
          <note type="speaker">
            Anf. 95 JOSEF FRANSSON (SD):
          </note>
          <note>
            Fru talman! Jag har en fråga till utbildningsminister Gustav
            Fridolin.
          </note>
          <note>
            Det gäller de höghastighetståg som man planerar mellan våra tre
            största städer och som jag menar har varit ett fantasiprojekt
            ända från början. Med kostnadskalkyler på flera hundra miljarder
            borde denna fråga vara stendöd sedan länge. Enligt till exempel
            Konjunkturinstitutet skulle varenda tågbiljett behöva subventioneras
            med 700–800 kronor.
          </note>
          <note>
            I ärlighetens namn är jag ganska övertygad om att den ena delen
            av regeringen, nämligen Socialdemokraterna, är väl medveten om
            att projektet inte kommer att bli av. Det är helt enkelt alldeles
            för dyrt. Inte minst har vi det faktum att projektet skjuts framåt
            i tiden till någon annan reger ­ ing, som i så fall ska exekvera
            förslaget någon gång i framtiden.
          </note>
          <note>
            När kommer polletten att trilla ned hos den andra delen av regeringen?
            Är det inte tämligen oärligt att låtsas inför väljarna att detta
            projekt fortfarande lever?
          </note>
          <note type="speaker">
            Anf. 96 Utbildningsminister GUSTAV FRIDOLIN (MP):
          </note>
          <note>
            Fru talman! Vi kan inte ha lika lite järnvägsspår i Sverige som
            vi hade för 100–150 år sedan. Det håller inte. Vi reser mycket
            mer, våra företag måste transportera mycket mer gods än man gjorde
            då och vi behöver mycket mer regional pendling. Då behöver det
            byggas nya stambanor.
          </note>
          <note>
            Nya stambanor är en mycket stor investering. Det är en investering
            i hundramiljardersklassen, absolut! Den måste slås ut under en
            tid så att den verkligen bär sig, på samma sätt som vi gör med
            andra stora infrastruktur ­ investeringar. Men när vi bygger den
            är det rimligt att bygga den på ett sådant sätt att vi vet när
            den är färdigställd, så att man kan planera för bostadsbyggande
            och andra samhällsekonomiska vinster, och att vi bygger den med
            den mest moderna tillgängliga tekniken.
          </note>
          <note>
            I denna investering tar vi på oss att ansvara för vilken teknik
            som ska användas för att köra tåg om 100–150 år.
          </note>
          <note>
            (Applåder)
          </note>
          <note type="speaker">
            Anf. 97 JOSEF FRANSSON (SD):
          </note>
          <note>
            Fru talman! Jag funderar på hur seriöst man kan ta en regering
            som ställer ut ett slags löfte nu när det är valtider för en regering
            många mandatperioder framåt och som låtsas att denna fråga är
            vid liv.
          </note>
          <note>
            I sin retorik låtsas man sedan helt plötsligt att man kan införa
            ett kostnadstak. Alla vet hur hiskligt stora summor det handlar
            om, och därför har man kommit på det politiskt lite finurliga
            att säga att det max får kosta så här mycket.
          </note>
          <note>
            Så funkar det inte i verkligheten.
          </note>
          <note type="speaker">
            Anf. 98 Utbildningsminister GUSTAV FRIDOLIN (MP):
          </note>
          <note>
            Fru talman! Det är precis den typen av instruktioner man kan
            ge när man gör detta i ett samlat projekt till en organisation.
          </note>
          <note>
            Med Josef Franssons logik skulle vi i princip inte kunna göra
            några som helst infrastrukturinvesteringar. Väldigt få av dem
            är planerade, påbörjade och slutförda inom en mandatperiod. De
            flesta tar faktiskt lite längre tid.
          </note>
          <note>
            När det gäller höghastighetstågen vill vi påbörja bygget under
            denna mandatperiod genom Ostlänken, som finns i den nuvarande
            planen, och sedan fortsätta så att vi har banor färdiga till 2040–2045.
          </note>
          <note>
            (Applåder)
          </note>
          <note>
            Försäkringskassans uppdrag
          </note>
          <note type="speaker">
            Anf. 99 LOTTA FINSTORP (M):
          </note>
          <note>
            Fru talman! Jag har en fråga till socialministern.
          </note>
          <note>
            Under valrörelsen 2014 var tonen högljudd från Socialdemokraterna
            avseende den bortre tidsgränsen i sjukförsäkringen. Löftet var
            att den skulle tas bort om S kom till makten, och så gjordes också.
          </note>
          <note>
            Men hur blev det rent faktiskt under den rödgröna regeringens
            maktinnehav för den drabbas av sjukdom? Vårdköerna har fördubblats,
            och under 2016 fick nästan dubbelt så många sjuka personer avslag
            jämfört med 2014. Det innebär såväl lidande som ekonomiska svårigheter
            för den som drabbas.
          </note>
          <note>
            Den förda politiken går stick i stäv med den högljudda retorik
            som fanns i valrörelsen. Regeringen har mycket tydliga skall-krav
            i regleringsbrevet till Försäkringskassan. Myndigheten ska bidra
            till att sjukfrånvaron ligger på en långsiktigt stabil och låg
            nivå. Det finns också skrivet att antalet nybeviljade sjukersättningar
            inte får överstiga 18 000.
          </note>
          <note>
            Uppdraget till Försäkringskassan är tvetydigt. Hur anser ministern
            att denna balansakt ska ske från myndigheten?
          </note>
          <note type="speaker">
            Anf. 100 Socialminister ANNIKA STRANDHÄLL (S):
          </note>
          <note>
            Fru talman! Tack, Lotta Finstorp!
          </note>
          <note>
            Jag blir väldigt förvånad över att denna frågeställning kommer
            på detta sätt från dig, som är väl insatt i sjukförsäkringen och
            vet precis varför regeringen har formulerat regleringsbrevet på
            det sätt som vi gjort.
          </note>
          <note>
            Faktum är, Lotta Finstorp, att det årtal du nämnde var när ni
            fullständigt hade tappat kontrollen över sjukfrånvaron i Sverige
            och den hade ökat med 70 procent under ert regeringsinnehav mellan
            2010 och 2014, samtidigt som ni utförsäkrade 100 000 personer
            och prövade arbetsförmågan hos endast hälften av dem som hade
            behov av det. Jag tycker att detta tarvar en viss ödmjukhet.
          </note>
          <note>
            År 2010 däremot, när ni införde den bortre tidsgränsen i sjukförsäkringen,
            tryckte ni ned sjukpenningtalen till 6,0, inte 9,0. Då led människor
            på riktigt.
          </note>
          <note>
            Vi ska ha en trygg försäkring, vi ska ha ordning och reda i sjukförsäkringen
            och människor ska få det stöd de behöver.
          </note>
          <note>
            (Applåder)
          </note>
          <note type="speaker">
            Anf. 101 LOTTA FINSTORP (M):
          </note>
          <note>
            Fru talman! Det är just för att jag är engagerad i detta som
            jag ställer denna fråga. Jag är bekymrad över den nyhet som kom
            och som flera ledamöter har tagit upp i dag, nämligen att man
            tydligen till och med har gett högre lön till de tjänstemän som
            avslår människors ansökningar om sjukpenning hos Försäkringskassan.
          </note>
          <note>
            Vårdköerna och sjukförsäkringen hänger mycket samman, och jag
            skulle vilja höra vad ministern säger om det.
          </note>
          <note type="speaker">
            Anf. 102 Socialminister ANNIKA STRANDHÄLL (S):
          </note>
          <note>
            Fru talman! Nu känner jag att jag har väldigt svårt att förstå
            vad Lotta Finstorp menar och på vilket sätt detta hänger ihop.
          </note>
          <note>
            Vi har numera kontroll på sjuktalen. Vi jobbar stenhårt för att
            öka tryggheten för individen i försäkringen. Vi ska ha ordning
            och reda i Sveriges finanser, vi ska ha ordning och reda i våra
            socialförsäkringar och vi ska ha ordning och reda också i hälso-
            och sjukvården.
          </note>
          <note>
            Vi ägnar oss inte åt popcornpolitik, till skillnad från Moderaterna.
          </note>
          <note>
            Hot mot lantbrukare
          </note>
          <note type="speaker">
            Anf. 103 MARIANNE PETTERSSON (S):
          </note>
          <note>
            Fru talman! Min fråga går till landsbygdsministern.
          </note>
          <note>
            I en undersökning som LRF har gjort säger var femte lantbrukare
            att de är oroliga för att utsättas för hot eller kränkningar på
            grund av sitt jobb. Var fjärde lantbrukare säger också att de
            har drabbats av det. Det handlar om hot som framförs på telefon
            och i sociala medier. Jag misstänker att det mest berör djurbönder
            som hotas av aktivister.
          </note>
          <note>
            Min fråga till Sven-Erik Bucht är: Hur ser regeringen på detta,
            och vad tänker regeringen göra åt det?
          </note>
          <note type="speaker">
            Anf. 104 Statsrådet SVEN-ERIK BUCHT (S):
          </note>
          <note>
            Fru talman! Tack för frågeställningen!
          </note>
          <note>
            Det är mycket allvarligt att lantbrukare blir hotade. Det är
            helt oacceptabelt, liksom att de blir hotade på sin arbetsplats
            när många av dem har en kombination av arbetsplats och hem. Det
            är helt oacceptabelt att så sker.
          </note>
          <note>
            Polisen jobbar tillsammans med Säpo med dessa frågor. De benämner
            det som brottsaktiv inhemsk extremism. Det är alltså allvarliga
            saker vi talar om.
          </note>
          <note type="speaker">
            Anf. 105 MARIANNE PETTERSSON (S):
          </note>
          <note>
            Fru talman! Hoten gör att det kan bli svårt att få folk att vilja
            jobba som lantbrukare. Vi vill ju att mat ska fortsätta att odlas
            i framtiden i Sverige.
          </note>
          <note>
            Hur ska vi fortsatt kunna intressera människor för att bli lantbrukare
            i Sverige?
          </note>
          <note type="speaker">
            Anf. 106 Statsrådet SVEN-ERIK BUCHT (S):
          </note>
          <note>
            Fru talman! Det är viktigt att vi tar tag i dessa frågor. Därför
            jobbar polisen med att ta fram regionala it-brottscentrum, för
            att stävja denna brottslighet.
          </note>
          <note>
            Vi har förändrat lagen från den 1 juli när det gäller skydd,
            ofredande och hot på internet, och vi har höjt minimistraffet
            för detta. Vi får också en ny lag på plats den 1 januari 2019,
            som handlar om olaga hot när man bryter sig in i bostäder. Vi
            för även en dialog med LRF om detta.
          </note>
          <note>
            Det är viktigt att vi tar tag i det här, så att vi får de unga
            att välja lantbruket.
          </note>
          <note>
            Vårdköerna i barn- och ungdomspsykiatrin
          </note>
          <note type="speaker">
            Anf. 107 KATARINA BRÄNNSTRÖM (M):
          </note>
          <note>
            Fru talman! Jag har en fråga till statsrådet Strandhäll.
          </note>
          <note>
            Jag blev uppringd häromdagen av en förtvivlad förälder som har
            en dotter som behöver hjälp av en barn- och ungdomspsykiatrisk
            klinik. Föräldern hade fått beskedet att det var mer än ett års
            väntetid och var alldeles förtvivlad när vi talade i telefon.
          </note>
          <note>
            Sanningen är att köerna har tredubblats inom BUP. Det är förfärligt.
          </note>
          <note>
            I Kronobergs län, som detta handlade om – jag är från Växjö –
            är vårdköerna i allmänhet sex gånger längre än i vårt grannlän
            Halland. Människor får söka vård på annat håll. Krisen är djup,
            och det är svårt att se någon lösning på den med förtvivlade patienter
            och framför allt denna förälder som var oerhört ledsen.
          </note>
          <note>
            Hur ska regeringen och ansvariga göra för att se till att människor
            får vård i tid, framför allt dessa unga människor som verkligen
            far illa?
          </note>
          <note type="speaker">
            Anf. 108 Socialminister ANNIKA STRANDHÄLL (S):
          </note>
          <note>
            Fru talman! Jag tackar Katarina Brännström för en oerhört angelägen
            fråga. Det är otroligt tråkigt och hemskt att den psykiska ohälsan
            bland unga har ökat så kraftfullt som den har gjort de senaste
            tio åren i Sverige.
          </note>
          <note>
            Vad det handlar om i mycket stor utsträckning är att vi måste
            möta detta med satsningar och inte skattesänkningar. Det är därför
            som reger ­ ingen under denna mandatperiod har fördubblat satsningarna
            på psykiatrin i Sverige och gjort rejäla satsningar på att just
            bygga ut första linjens psykiatri för barn och unga och också
            gjort stora satsningar på elevhälsan. Vi har i dag 700 fler som
            arbetar i elevhälsan i Sverige jämfört med när vi tillträdde just
            för att möta upp dessa elever, så att inte alla behöver hamna
            i kö till BUP. Det är nämligen inte alla som ska till den specialiserade
            psykiatrin, utan de ska fångas upp tidigare. Där har vi ett mycket
            starkt fokus i vårt arbete.
          </note>
          <note>
            (Applåder)
          </note>
          <note type="speaker">
            Anf. 109 KATARINA BRÄNNSTRÖM (M):
          </note>
          <note>
            Fru talman! Jag vet att det görs jättemycket, och vi delar uppfattningen
            att det måste satsas jättemycket på personal och annat. Nu visar
            det sig att det inte räcker, och det är sorgligt.
          </note>
          <note>
            Jag kan ändå inte låta bli att reagera när statsrådet talar om
            skattesänkningar. Kronobergs läns landsting höjde skatten i fjol,
            och det har blivit katastrofalt mycket sämre. Köerna växer snabbast
            i Sverige där. Det räcker därför inte med skattehöjningar. Det
            är inte heller någon lösning.
          </note>
          <note type="speaker">
            Anf. 110 Socialminister ANNIKA STRANDHÄLL (S):
          </note>
          <note>
            Fru talman! Nej, det räcker inte med bara skattehöjningar. Men
            det måste finnas resurser för att man ska kunna anställa, och
            det måste finnas resurser för att man ska kunna bygga ut första
            linjens vård.
          </note>
          <note>
            Det finns i dag två problem med BUP. Det första är att vi chokar
            upp BUP därför att första linjens psykiatri för att fånga upp
            dessa barn och elevhälsan inte är tillräckligt rustade. Det andra
            är bristen på personal och kompetens. Vi kommer inte att vända
            detta på en kvart, utan det är ett långsiktigt arbete som behöver
            vara målmedvetet.
          </note>
          <note>
            Rätten till assistansersättning
          </note>
          <note type="speaker">
            Anf. 111 LARS-AXEL NORDELL (KD):
          </note>
          <note>
            Fru talman! Jag riktar min fråga till statsrådet Gustav Fridolin.
          </note>
          <note>
            Domen i Högsta förvaltningsdomstolen i fredags visar att Försäkringskassan
            under två års tid nekat alldeles för många assistansersättning.
          </note>
          <note>
            Tycker statsrådet att regeringen har tagit sitt ansvar när det
            nu har visat sig att man under två års tid har gjort så att alldeles
            för många har nekats assistansersättning?
          </note>
          <note type="speaker">
            Anf. 112 Utbildningsminister GUSTAV FRIDOLIN (MP):
          </note>
          <note>
            Fru talman! Jag tackar Lars-Axel Nordell för frågan. Regeringen
            – ansvarigt statsråd Lena Hallengren, jag och resten av regeringen
            – har såklart läst domen, vad domen innebär och hur mycket den
            kommer att kunna innebära för många i assistanssystemet.
          </note>
          <note>
            Domen är i sig ett bevis för hur osäker själva lagstiftningen
            är. Olika domar har lett till väldigt olika utfall, vilket i sin
            tur har kommit att drabba de assistansbehövande väldigt mycket
            och skapat en ännu större oro bland många fler. Det är en av anledningarna
            till att regeringen har tillsatt en bredare utredning för att
            säkra att den som har rätt till assistans också ska få assistans.
          </note>
          <note>
            Just nu träffar Lena Hallengren företrädare för funktionshindersrättsrörelsen
            för att diskutera hur vi ska göra mer för att nå detta mål. Jag
            tror att den dom som kom från Högsta förvaltningsdomstolen definitivt
            är en väckarklocka för detta arbete.
          </note>
          <note type="speaker">
            Anf. 113 LARS-AXEL NORDELL (KD):
          </note>
          <note>
            Fru talman! Om det är en väckarklocka eller inte får vi återkomma
            till. Men regeringen har faktiskt i sina direktiv krävt att utredningen
            ska lämna förslag om att skära ned assistansersättningen. Det
            framgår av direktiven. Det ligger också i linje med tidigare regleringsbrev
            2015 att man ska dra ned på antalet timmar.
          </note>
          <note>
            Hur ser statsrådet på detta?
          </note>
          <note type="speaker">
            Anf. 114 Utbildningsminister GUSTAV FRIDOLIN (MP):
          </note>
          <note>
            Fru talman! Jag tackar Lars-Axel Nordell för följdfrågan. Det
            finns en anledning till att den skrivningen inte finns kvar i
            Försäkringskassans regleringsbrev.
          </note>
          <note>
            Det har också läckt ett antal förslag som inte har varit förslag
            från ut ­ redningen men som har diskuterats i utredningen. Det
            är förslag som reger ­ ingen helt har avfärdat och som inte kommer
            att förverkligas. Det är en av anledningarna till att Lena Hallengren
            nu träffar företrädare för rörelsen för att se hur vi ska ta denna
            fråga vidare, så att den som har behov av assistans också ska
            kunna känna sig trygg.
          </note>
          <note>
            (Applåder)
          </note>
          <note>
            Frågestunden var härmed avslutad.
          </note>
          <note>
            § 10 (forts. från § 8) Våldsbrott och brottsoffer (forts. JuU17)
          </note>
          <note>
            Anf. 115 PATRICK RESLOW (-):
          </note>
          <note>
            Fru talman! I detta betänkande behandlas 63 motioner från allmänna
            motionstiden. De berör bland andra frågor om hedersrelaterat våld,
            våld i nära relationer och brottsoffer.
          </note>
          <note>
            Fru talman! Inledningsvis yrkar jag bifall till reservationerna
            4 och 15. Jag vill också meddela kammaren att vi står bakom det
            förslag till tillkännagivande som finns i betänkandet.
          </note>
          <note>
            I stället för att värna om brottsoffren har Sverige under lång
            tid snarare satt i system att tycka synd om brottslingar. Kriminalitet
            förklaras i termer av fattigdom och andra socioekonomiska begrepp.
            Det straffrättsliga systemet präglas av permissioner och villkorlig
            frigivning i kombination med låga straff. Dömda våldtäktsmän slipper
            utvisning för att det skulle drabba deras psykiska hälsa. Vi måste
            ändra på denna ordning. Det är inte brottslingarna som ska skyddas
            utan den som utsätts för brott.
          </note>
          <note>
            Det är en dyster bild som präglar utvecklingen i Sverige, där
            de kriminella gängen härjar i utanförskapsområdena och styr över
            stora områden. Det ser vi inte minst i min hemstad Malmö. Detta
            skapar otrygghet för dem som bor där och för andra som kanske
            vill vistas i dessa områden och som kanske utövar idrott eller
            annat på dessa platser. Man vågar inte gå ut i sitt eget närområde.
            Detta är signaler som vi måste ta på fullt allvar. Våldet utgör
            med andra ord en allvarlig inskränkning av den frihet som vi alla
            är berättigade till.
          </note>
          <note>
            Bristerna i skyddet av brottsoffer handlar inte bara om våld.
            Det kan också handla om mycket praktiska saker, som när ett inbrott
            sker i en bostad. Där ser vi att uppklaringsprocenten är oroväckande
            låg, särskilt när det gäller lägenheter. Men det behöver inte
            handla om bara bostäder. Det kan handla om stölder av cyklar,
            stölder av bilar eller skadegörelse. Där ser vi att brottsoffren
            inte får den upprättelse som de faktiskt borde ha.
          </note>
          <note>
            För den person som upplever en kränkning i fråga om den privata
            bostaden eller den privata egendomen är det ingen trygghet att
            möta en nedlagd polisutredning som dessutom oftast är mycket knaper.
          </note>
          <note>
            Problematiken hänger givetvis samman med att vi har för få poliser
            i kombination med en växande befolkning. För detta bär såväl nuvarande
            som tidigare regeringar ansvaret. Från Sverigedemokraternas sida
            har vi under flera år konsekvent pekat på behovet av fler poliser.
            Detta kunde vi också höra i tisdagens debatt om bemanningssituationen
            inom polisen, där det blev tydligt att Sverige brottas med problemet
            att öka antalet utbildade poliser i relation till just befolkningsökningen.
            Det är allvarligt. Fler poliser är den enskilt nödvändigaste åtgärden
            för att bekämpa brott och minska antalet brottsoffer. Hade övriga
            partier i denna kammare anslutit sig till vår linje tidigare hade
            vi haft en annan situation i dag.
          </note>
          <note>
            Sverige har också haft en mycket långsam process när det gäller
            att agera mot hedersproblematik. Många gånger var man också naiv
            och verklighetsfrånvänd när det gällde orsakerna till denna situation.
            Bland annat kunde vi se hur Vänsterpartiet, på den tiden det begav
            sig, fullständigt negligerade förekomsten av hedersproblematik.
            Man ville inte erkänna att det fanns en sådan problematik.
          </note>
          <note>
            I dag är det lyckligtvis en annorlunda bild som präglar debatten.
            Men det är också en verklighet som många, främst unga kvinnor,
            lever i. Det kan handla om inskränkningar i rätten att röra sig
            fritt och umgås med sina vänner. Det har vi exempelvis sett i
            min hemstad när de unga flickornas bröder står och väntar utanför
            när skolan är slut för att de ska se till att deras systrar kommer
            in i bilen och de kan ta dem till hemmet. De ska inte umgås med
            andra; de ska inte umgås med sina klasskompisar eller ägna sig
            åt fritidssysselsättningar som man inte har någon koll över. Det
            är allvarliga inskränkningar i deras frihet, och det måste vi
            ta på allvar.
          </note>
          <note>
            Lagstiftningen hänger heller inte med i samhällsutvecklingen.
            Ett bra exempel på detta är de fall då ett barn bevittnar hedersvåld
            i sin familj. Det finns inte någon större frihet att förhöra barnet
            om inte föräldrarna ger sitt godkännande. Vi hör hur konstigt
            det låter. Vårdnadshavarna måste ge sitt godkännande för att polisen
            ska kunna höra barnet när det förekommer hedersvåld i familjen.
          </note>
          <note>
            Är det någon som på fullt allvar tror att det kommer att leda
            fram till ett effektivt förhör eller ens ett förhör? Men så funkar
            det svenska rättssystemet, skydda de kriminella och glöm brottsoffren.
            Vi har därför valt att ställa sig bakom ett motionsyrkande om
            att just kunna genomföra förhör med barn under 15 år som bevittnat
            hedersvåld utan att vårdnadshavarna ska behöva godkänna detta.
          </note>
          <note>
            Sverigedemokraterna har länge drivit frågan om att reformera
            systemet gällande skadestånd och utbetalning av brottskadeersättning.
            Vår inställning rent generellt är att skadestånden, i varje fall
            vad gäller brott mot person, måste öka. För grova våldsbrott och
            sexualbrott vill vi se en kraftig höjning av skadestånden.
          </note>
          <note>
            Men utöver de relativt låga ersättningsnivåerna i dagens system
            är även själva systemet för utbetalning av skadestånd i samband
            med brott undermåligt och måste förändras. I dag är det brottsoffret
            som får lägga ner tid och kraft för att få det rättmätiga skadeståndet
            inbetalt. När domen vunnit laga kraft får brottsoffret först aktivt
            meddela Kronofogdemyndigheten ifall man vill ha hjälp med att
            få in skadeståndet. Ofta faller detta platt, eftersom gärningsmannen
            inte har pengar att betala hela eller delar av skadeståndet. I
            det läget får brottsoffret vända sig till försäkringsbolagen.
            Om inte heller det hjälper kan man vända sig till Brottsoffermyndigheten
            och ansöka om brottsskadeersättning. Det är alltså i tredje hand
            som man får vända sig till Brottsoffermyndigheten.
          </note>
          <note>
            Det här är ett typexempel på att svensk lagstiftning saknar ett
            tydligt brottsofferperspektiv. Lika självklart som det är att
            staten ansvarar för verkställighet av straff, lika självklart
            borde det vara att staten tar ansvar för att utdömda skadestånd
            i samband med en dom verkligen utbetalas. Att lägga bördan på
            den som utsatts för brott och i många fall lider av trauman efter
            brottet är inte värdigt ett modernt rättssamhälle.
          </note>
          <note>
            Av den anledningen har vi föreslagit en statlig skadeståndsgaranti.
            Vi menar att staten ska gå in och betala det skadestånd till brottsoffret
            som utdömts av domstol. På så sätt får brottsoffret direkt sin
            rättmätiga ersättning och kan snabbare gå vidare i livet. Därefter
            ska staten ta över ansvaret och aktivt driva in skulden från gärningsmannen
            så att det i slutändan alltid garanteras att han eller hon i praktiken
            aldrig undkommer skadeståndsansvar. Vi har därför ställt oss bakom
            de motioner som lyfter fram frågan om ett statligt ansvarstagande
            i skadeståndsfrågan.
          </note>
          <note type="speaker">
            Anf. 116 SANNE LENNSTRÖM (S):
          </note>
          <note>
            Fru talman! I dag debatterar justitieutskottet betänkande 17
            Våldsbrott och brottsoffer . Hashtaggarna #tystiklassen, #tystnadtagning
            och #imaktenskorridorer. Under hösten 2017 lyftes många berättelser
            om övergrepp och kränkningar på olika arbetsplatser fram. Ungdomar
            och barn har också en arbetsplats. Den kallas skolan. Under hashtaggen
            #tystiklassen beskrevs övergrepp och kränkningar som aldrig ska
            tolereras i skolan. Vi har en samtyckeslagstiftning som under
            lång tid arbetats fram. Det är en lagstiftning som är tydlig med
            att passivitet inte är frivillighet.
          </note>
          <note>
            Men detta räcker inte. Vi måste också arbeta för att våldtäkten
            aldrig sker. Vi måste förebygga. I vårändringsbudgeten föreslår
            regeringen att över 100 miljoner kronor tillförs för förebyggande
            och kompetenshöjande arbete med koppling till hashtaggen #metoo
            och mäns våld mot kvinnor, varav hälften tillförs skolan.
          </note>
          <note>
            Grunden för övergreppen har ofta lagts när män varit pojkar.
            Därför är det viktigt att vi har en stark och likvärdig sex- och
            samlevnadsundervisning som kan samverka med skolans arbete för
            trygghet och mot kränkningar. För att utreda sexualbrott snabbare
            ska också en del av de pengar som avsatts för polisen i vårbudgeten
            användas. I vårbudgeten ligger ett tillskott till polisen på 200
            miljoner, och det är utöver den stora satsning på polisen som
            gjordes i höstas.
          </note>
          <note>
            Kvinnor och flickor världen över upplever fortfarande en stor
            brist på rättigheter, representation och resurser. Även om framsteg
            har gjorts för jämställdhet återstår väldigt mycket kvar att göra.
            Könsrelaterat våld innefattar våld i nära relationer, sexuellt
            våld, människohandel för sexuella ändamål och hedersrelaterat
            våld och förtryck samt kvinnlig könsstympning.
          </note>
          <note>
            Världens alla kvinnor har allvarliga hinder för åtnjutande av
            basala mänskliga rättigheter. En uppskattning är att 30 procent
            av alla kvinnor blir utsatta för våld någon gång under sin livstid.
            Det är en global fråga som vår regering jobbat länge med. Denna
            vecka äger en jämställdhetskonferens rum här i Stockholm. Där
            träffas ledare från hela världen för att diskutera metoder och
            verktyg för jämställdhetsarbetet och bidra till gemensamma lösningar
            på globala utmaningar. Debatten i dag handlar om brottsoffer,
            och många av de motioner som ingår i betänkandet handlar om frågor
            som rör just kvinnliga brottsoffer.
          </note>
          <note>
            Fru talman! Mäns våld mot kvinnor är ett allvarligt samhällsproblem
            som orsakar ett stort lidande både fysiskt och psykiskt. Det är
            den yttersta konsekvensen av den obalans som finns mellan kvinnor
            och män. Det övergripande målet för jämställdhetspolitiken ska
            vara att kvinnor och män ska ha samma makt att forma samhället
            och sina egna liv. Bland delmålen finns målet att mäns våld mot
            kvinnor ska upphöra och att kvinnor och män, flickor och pojkar
            ska ha samma rättigheter till sin egen kropp och samma möjligheter.
          </note>
          <note>
            Som regeringen påpekar är våldet trots detta fortfarande omfattande
            och kostsamt, framför allt mätt i lidandet för den enskilda kvinnan
            men också för samhället. Regeringen vill både förhindra att våld
            utövas och att våld upprepas. Det krävs också skarpare åtgärder
            vad gäller skydd och brottsbekämpning. Det kräver ett bredare
            och mer konstruktivt engagemang av män och pojkar och en uppgörelse
            med machonormer som rättfärdigar våld och begränsningar av kvinnors
            och flickors handlingsutrymme och livsval.
          </note>
          <note>
            Det kräver att fler män får kunskap om och engagerar sig i frågor
            som kanske inte direkt rör dem. Men det rör en syster, en granne,
            en dotter eller kanske bara helt enkelt en medmänniska. Jag hoppas
            att många män därute lyssnar på dagens debatt och att fler tar
            strid. För i dag ser jag alldeles för få män i sammanhang som
            rör frågor kring våldtäkt, sexualbrott eller våld i nära relationer.
          </note>
          <note>
            Fru talman! Vi behöver en strategi. Vi måste få fler att säga
            nej till våldet och ja till jämställdheten. Att bekämpa mäns våld
            mot kvinnor är ett högt prioriterat område inom vilket regeringen
            bedriver ett kraftfullt arbete. Det omfattar såväl lagstiftning
            som resursökningar till myndigheter och ideella organisationer
            som verkar på området.
          </note>
          <note>
            Regeringen har en tioårig strategi på området mäns våld mot kvinnor
            som började gälla den 1 januari i år. Vi har också en jämställdhetsmyndighet
            som inrättades i början av året. Den ska hålla i alla trådar och
            se till att samordningen och samverkan fungerar när det gäller
            arbetet mot människohandel i sexuella syften, våld i nära relationer
            och hedersrelaterat våld.
          </note>
          <note>
            Det framtida arbetet ska i högre grad inriktas mot att förebygga
            olika former av mäns våld mot kvinnor. Om vi kan ska vi förhindra
            att brottsoffer och gärningsperson någonsin skapas. De samlade
            åtgärderna inom området omfattar över 900 miljoner kronor för
            perioden 2017–2020. Det är pengar som kan bekämpa våld men också
            rädda liv.
          </note>
          <note>
            Fru talman! Trots att vi lägger mycket resurser på att förebygga
            att våld någonsin uppstår ser verkligheten ut så att våldet redan
            finns mitt bland oss. Många kvinnor lever i dag med rädsla för
            att bli förföljda, trakasserade eller skadade av ett ex.
          </note>
          <note>
            För att förbättra skyddet för de personer som förföljs eller
            trakasseras har en utredare haft i uppdrag att se över användandet
            av fotboja vid kontaktförbud. Bl and annat föreslås att möjligheterna
            för att använda fotboja för att övervaka kontaktförbud et ska
            utökas. Regeringen avsätter också 100 miljoner kronor årligen
            till kvinnojourer och har höjt avgiften dömda betalar till Brottsofferfonden
            så att stöd ska finnas hos Brottsofferjouren när brottsoff ren
            behöver det.
          </note>
          <note>
            Fru talman! Jag kommer från Uppsala län. En annan som bodde där
            var Fadime Sahindal. Fadime mördades 2002 av sin pappa. Hon mördades
            för att släktens heder vägde tyngre än hennes liv. Detta kan aldrig
            accepteras. I Sverige ska mänskliga rättigheter och svensk lag
            alltid råda. Samhället måste agera hårdare mot det hedersförtryck
            som finns.
          </note>
          <note>
            Enligt Unicef har över 700 miljoner kvinnor världen över ingått
            äktenskap som barn. I Sverige är det inte tillåtet för barn att
            gifta sig, men det förekommer att barn kommer hit som redan har
            ingått äktenskap utomlands. Migrationsverket uppskattade år 2016
            att 129 flickor och 3 pojkar var gifta. Barnäktenskap drabbar
            främst flickor och är ett sätt för släkten att kontrollera dem.
          </note>
          <note>
            Att stärka skyddet mot barnäktenskap är en barnrättsfråga och
            en jämställdhetsfråga. Utredaren Mari Heidenborg föreslår nu skärpta
            regler. Utländska barnäktenskap där ingen av parterna har anknytning
            till Sverige ska inte erkännas om någon av parterna var under
            18 år vid ankomsten till Sverige.
          </note>
          <note>
            I somras gav regeringen också utredaren i tilläggsuppdrag att
            analysera och ta ställning till möjligheterna att införa mer effektiva
            verktyg för att förebygga och förhindra att personer med anknytning
            till Sverige tvingas ingå äktenskap eller könsstympas utomlands.
            Risken för detta brukar vara som störst under sommarloven.
          </note>
          <note>
            Regeringen gav i mars 2017 också utredaren i uppdrag att undersöka
            om det finns behov av åtgärder i syfte att säkerställa ett starkare
            skydd och möjlighet att upptäcka hedersrelaterat våld och förtryck
            i stort. Detta gäller exempelvis socialtjänst och skola. Här kan
            det handla om omhändertagande eller spärr av pass och reseförbud.
            Utredaren ska också ta ställning till om det behövs en särskild
            straffskärpningsgrund för brott med hedersmotiv. Uppdraget ska
            slutredovisas den 1 september 2018, alltså i år.
          </note>
          <note>
            Det är också välkommet att Nationellt centrum för kvinnofrid
            i Uppsala har fått 5 miljoner för att utbilda om våld i nära relationer
            på relevanta högskoleutbildningar. Detta kommer att öka kunskapen
            om hedersrelaterade frågor hos de yrken som möter dessa personer.
            Vi avsätter också i vårbudgeten 50 miljoner extra till kvinnojourerna,
            så att de som är utsatta för hedersrelaterat våld kan få stöd.
          </note>
          <note>
            Fru talman! J ag har redogjort för en rad åtgärder som går ut
            på att förhindra att människor utsätts för brott och att ge stöd
            när någon redan är utsatt. Vi har gjort mycket , men detta arbete
            måste ständigt fortsätta . J ag hoppas att vi har en feministisk
            regering även nästa mandatperiod. Jag vill härmed yrka bifall
            till utskottets förslag och avslag på samtliga reservatio ­ ner.
          </note>
          <note>
            (Applåder)
          </note>
          <note type="speaker">
            Anf. 117 ANNIKA HIRVONEN FALK (MP):
          </note>
          <note>
            Fru talman! Under denna mandatperiod har världens första feministiska
            regering tagit stora och viktiga steg för att motverka våldsbrott,
            mäns våld mot kvinnor, brott mot barn, sexualbrott och brott med
            heder som motiv – frågor som vi debatterar i betänkandet Våldsbrott
            och brottsoffer .
          </note>
          <note>
            Under lång tid har arbetet för att motverka mäns våld mot kvinnor
            i mångt och mycket varit fokuserat på tiden efter det att våldet
            redan har ägt rum. Det är viktigt att vi lagför gärningsmän och
            ger stöd till brottsoffer. Det är mycket värdefullt att regeringen
            har satsat på kvinno- och tjejjourers viktiga verksamhet.
          </note>
          <note>
            Det som utmärker den feministiska regeringens politik är emellertid
            att vi nu sätter fokus ännu tidigare, för att förebygga att våldet
            alls äger rum. Vi sätter ljuset på de destruktiva maskulinitetsnormer
            som skapar förövare av sexuellt våld och våld mot kvinnor. Men
            faktum är att precis den typen av machonormer ligger bakom även
            en del av våldsanvändningen i samband med gängkriminalitet, såsom
            skjutningar. Arbetet mot destruktiva maskulinitetsnormer är centralt
            för att motverka kriminalitet.
          </note>
          <note>
            I regeringens tioåriga nationella strategi lyfts ett antal olika
            förslag fram, som ska förebygga våld, förbättra upptäckten av
            våld och ge starkare stöd och skydd till våldsutsatta kvinnor
            och barn. Här ingår även åtgärder för en effektivare våldsbekämpning
            och för förbättrad kunskap och metodutveckling.
          </note>
          <note>
            Jag är glad över att i detta betänkande se att fler partier har
            anslutit sig till något som vi, och framför allt kvinnorörelsen,
            har drivit under lång tid, nämligen att vi måste se till att kunskap
            om dessa frågor finns på juristprogrammet och på utbildningar
            för olika yrkesgrupper som i sin vardag möter de våldsutsatta.
            Hur mycket kunskap som än finns på övergripande, samhällelig nivå
            är det nämligen ändå centralt att det i mötet mellan ett barn
            och en socialsekreterare finns kunskaper som gör att socialsekreteraren
            kan fånga upp barn som far illa, ser de tecken som finns där och
            vet vilka åtgärder som behöver vidtas.
          </note>
          <note>
            Fru talman! En av de viktigaste åtgärderna på detta område är
            att införa en samtyckeslag. Faktum är att det i dag inte är förbjudet
            enligt svensk lag att ha sex med någon som inte vill. I dag krävs
            det dessutom användande av våld eller hot eller utnyttjande av
            en särskilt utsatt situation. Denna ordning är inte okej. Vi kommer
            nu att se till att införa en samtyckeslag som gör att gränsen
            mellan en straffbar våldtäkt och ett straffritt handlande går
            vid om personen har deltagit frivilligt.
          </note>
          <note>
            Fru talman! Det finns väldigt mycket att lyfta fram på detta
            område – många viktiga åtgärder som har vidtagits och som är på
            gång. En av dessa har debatterats livligt även i medierna den
            senaste tiden: åtgärder för att se till att inget barn kan vara
            gift i Sverige. Trots att riksdagen i bred enighet kriminaliserade
            ingående av barnäktenskap och förbjöd dessa lämnades en liten
            lucka. Barn som kommer till Sverige och är gifta enligt ett annat
            lands lagar kan faktiskt fortfarande anses vara gifta. Detta är
            inte acceptabelt.
          </note>
          <note>
            När vi nu inför barnkonventionen måste vi stå upp för att alla
            barn har rätt att vara barn. Vi måste se till att inget barn i
            Sverige kan vara gift. Även om det någonstans kan finnas någon
            som helt frivilligt har ingått ett sådant äktenskap är barnäktenskap
            globalt sett ett av de grövsta övergreppen på flickor. Flickor
            utsätts för våldtäkter och kontroll och för att behöva bli föräldrar
            innan de själva har blivit vuxna. I Sverige ska vi vara tydliga
            med var gränsen går.
          </note>
          <note>
            Fru talman! Jag yrkar bifall till justitieutskottets betänkande
            17 om våldsbrott och brottsoffer och tackar för det stora engagemang
            för vikten av dessa frågor som det numera råder bred enighet om
            i denna kammare.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 11 Civila samhället inklusive trossamfund
          </note>
          <note>
            Kulturutskottets betänkande 2017/18:KrU3
          </note>
          <note>
            Civila samhället inklusive trossamfund
          </note>
          <note>
            föredrogs.
          </note>
          <note type="speaker">
            Anf. 118 EVA LOHMAN (M):
          </note>
          <note>
            Fru talman! Varje samhälle och varje demokratiskt land är beroende
            av ett starkt och väl fungerande civilsamhälle med engagerade
            medborgare som bär upp det frivilliga arbetet. Det civila samhället
            är ett fundament och en ryggrad i ett demokratiskt samhälle. Det
            är en utvecklingskraft, en demokratiaktör och en samverkanspartner
            till det offentliga.
          </note>
          <note>
            Vi behöver ett starkt och engagerat civilt samhälle för framtida
            utma ­ ningar. Det är viktigt att det civila samhället blir sett
            och bekräftat av det offentliga. Civilsamhället behöver det offentliga
            och vice versa. Men civil ­ samhället behöver också skydd mot
            klåfingrighet från det offentliga. Det är viktigt att hela det
            civila samhället är och förblir oberoende och fritt och kan samverka
            med andra aktörer på sina egna villkor. Länder där det sak ­ nas
            medborgerligt engagemang och det civila samhället är svagt eller
            inte finns är inte demokratiska, väl fungerande länder. I ett
            sådant land vill jag inte bo. Där finns ingen opinion och ingen
            frihet för människor att gå sam ­ man för att påverka, och där
            är det förmodligen inte självklart att man kan uttrycka sina åsikter
            och kanske försöka förändra saker och ting.
          </note>
          <note>
            Här i Sverige är vi överens om att det är det civila samhället
            som bär upp våra grundläggande värderingar och gör att demokratin
            förblir levande. Civilsamhället har många olika funktioner. Det
            är bland annat företrädare för olika grupper, och det är röstbärare
            och opinionsbildare. Det civila samhället inkluderar allt från
            små lokala föreningar som bostadsrättsföreningar och hembygdsföreningar
            till stora organisationer och föreningar som till exempel trossamfund,
            idrottsföreningar, fackföreningar och välgörenhetsorganisationer.
            Också politiska föreningar är en del av civilsamhället. Det rymmer
            alltså stort som smått och är summan av medborgares aktiviteter.
            Alla de olika delarna skapar tillit och ett socialt kapital, vilket
            är önskvärt i ett samhälle. Alla är lika viktiga och vi är måna
            om att de fungerar väl eftersom civilsamhället bidrar till de
            värderingar och normer hos oss i befolkningen som samhällets politiska
            system, lagar och regler vilar på, och det är genom civilsamhället
            som de blir effektiva.
          </note>
          <note>
            Det civila samhället är en viktig partner för det offentliga
            när det gäller att ta sig an de utmaningar vi har i samhället.
            Inte minst gäller det att stimulera sociala företag och stärka
            kunskapen om just sociala företag och sociala entreprenörer. På
            så sätt kan fler bidra till samhället och till den enskildes väl
            och ve.
          </note>
          <note>
            Vi ska ha och vill ha ett samhälle där vi alla är trygga med
            att allmänna medel går till verksamheter som är förenliga med
            de grundläggande värderingar som är formulerade i regeringsformen
            och i de internationella konventionerna om mänskliga rättigheter.
          </note>
          <note>
            Vi kommer alla ihåg hösten 2015 då flyktingströmmen till Sverige
            ökade markant och hur det civila samhället då ställde upp med
            en omfattande verksamhet i själva mottagandet och senare för att
            förenkla integra ­ tionen. Här samverkade det civila samhället
            med flera olika aktörer, bland annat kommunerna och regionerna.
            Vad skulle ha hänt 2015 om vi inte hade haft ett så engagerat
            och omfattande civilt samhälle? Det kommer vi aldrig att få veta,
            men vi kan ju ana oss till hur det hade kunnat bli.
          </note>
          <note>
            Vi inom Alliansen menar att just samarbetet mellan civilsamhället
            och kommunerna, där välfärdens kärnverksamhet finns, ska och behöver
            stärkas. Det ska vara långsiktigt och förutsägbart för det civila
            samhället. Det ska inte bara vara när det offentliga inte mäktar
            med som man kallar på det civila samhället.
          </note>
          <note>
            Förra året kom utredningen Palett för ett stärkt civilsamhälle
            , och i utr edningen finns en mängd förslag för att underlätta
            för det civila samhället att verka långsiktigt och förutsägbart.
            Det finns en mängd intressanta förslag i utredningen som är värda
            att beakta, och jag tänker nämna några av dem – det är så många,
            så skulle jag nämna alla skulle jag stå här väldigt länge.
          </note>
          <note>
            Det är exempelvis viktigt att etablera långsiktiga lokala plattformar
            för civilsamhället i områden där människor bor, framför allt i
            socioekonomiskt utsatta områden. Det är viktigt att de myndigheter
            som är relevanta för det här jobbar med att förenkla för föreningar
            och organisationer och att civilsamhällets organisationer är inkluderade
            när man planerar det framtida arbetet. Det är viktigt att underlätta
            för civilsamhället att kunna bidra till verksamheter för asylsökande
            och verksamheter som förbättrar möjligheterna till en snabbare
            integration. Ett sätt är att använda sig av tidig svenskundervisning
            och sociala mötesplatser.
          </note>
          <note>
            Att till exempel använda sig av hela civilsamhällets resurser
            för asylsökande på anläggningsboenden eller nyanlända i kommuner
            för undervisning i svenska är ett sätt att snabba på integrationen
            och samtidigt göra tillvaron för dem som får undervisningen mer
            innehållsrik. Det finns nästan oändliga möjligheter att anordna
            undervisning i svenska och använda så många av civilsamhällets
            organisationer som möjligt. Det är viktigt att stödet för att
            möta civilsamhällets behov är tydligt. Det är många goda förslag
            i Palett för ett stärkt civilsamhälle , och jag har bara nämnt
            några här. Det är många förslag som är värda att beakta.
          </note>
          <note>
            En annan utredning som har presenterats nyligen är Statens stöd
            till trossamfund i ett mångreligiöst Sverige . Trossamfunden är
            också en del av civilsamhället. Dialogen mellan det offentliga
            och trossamfunden är mycket viktig, och dialogen mellan dessa
            två parter måste stärkas, inte minst på regional och kommunal
            nivå. Syftet är att motverka och tidigt upptäcka antidemokratiska
            idéer och extremism och att motverka radikalisering. Här är ett
            av förslagen ett tydligt demokratikriterium som visar de grundläggande
            värderingar som vi har i Sverige på vilka vår demokrati vilar.
          </note>
          <note>
            Trossamfund som agerar i strid med skyddsvärda grundläggande
            värderingar i det svenska samhället ska inte få något stöd. Det
            kan gälla våld, hot eller tvång mot person. Det kan vara sådant
            som kränker barns rättigheter eller sådant som diskriminerar eller
            överträder principen om alla människors lika värde eller motarbetar
            det demokratiska styrelseskicket. För att göra det tydligt kanske
            man till och med kan säga att sådana föreningar och organisationer
            inte har något existensberättigande i Sverige.
          </note>
          <note>
            Det är viktigt att offentliga medel inte betalas ut till föreningar
            eller organisationer som inte delar våra grundläggande värderingar.
            Jag tänker då på terrorism och stöd till radikalisering eller
            våldsbejakande extremism.
          </note>
          <note>
            Det är viktigt att vi har ett regelverk och en tillsyn som är
            effektiv och som snabbt identifierar och förhindrar att statliga
            medel används på fel sätt. Vi måste bli bättre på att tidigt upptäcka
            sådana tendenser, men vi måste också arbeta förebyggande i områden
            där radik alisering och terror ­ ism uppstår så att vi effektivt
            kan motverka detta.
          </note>
          <note>
            Fru talman! Jag avslutar med att yrka bifall till reservation
            2 under punkt 2 och till reservation 7 under punkt 4.
          </note>
          <note type="speaker">
            Anf. 119 CASSANDRA SUNDIN (SD):
          </note>
          <note>
            Fru talman! Jag vill börja med att yrka bi fall till reservationerna
            3 och 9.
          </note>
          <note>
            För Sverigedemokraterna är det centralt att samhället byggs tillsammans
            av alla dess medborgare. Civilsamhället är en oersättlig faktor
            i detta gemensamma projekt. Inom det civila samhället skapar tusentals
            personer möjligheter och mervärden för andra. Det är en positiv
            kraft som verkar förenande svenska medborgare emellan.
          </note>
          <note>
            Föreningslivet spelar en viktig roll inom området för civilsamhällesfrågor.
            Därför är det av yttersta vikt att offentliga bidrag fördelas
            ansvarsfullt och med respekt för demokratin och skattebetalarnas
            pengar. De som mottar offentliga medel bör kunna uppfylla en viss
            miniminivå vad gäller samhällsnytta och kvalitet. Både tillsyn
            och regelverk bör ses över och skärpas för att icke-demokratiska
            och våldsbejakande organisationer inte ska ha möjlighet att få
            skattefinansierat stöd.
          </note>
          <note>
            Myndigheten för statligt stöd till trossamfund, Myndigheten för
            ungdoms- och civilsamhällesfrågor, Sida och Allmänna arvsfonden
            är exempel på statligt finansierade organisationer som i dag på
            ett eller annat sätt bidrar med ekonomiskt stöd till Muslimska
            brödraskapets underorganisa ­ tioner. Dessa nätverk ägnar i dag
            mycket tid åt att förhindra att svenska muslimer exponeras för
            mycket för västerländska normer och värderingar, varför de gynnas
            av en viss form av segregation i samhället. Detta är ingenting
            som gynnar de svenska skattebetalarna. Regeringen bör därför utreda
            konsekvenserna av att organisationer som ingår i nätverket kring
            Muslimska brödraskapet har fått ta del av offentliga medel.
          </note>
          <note>
            Vi har sett att organisering inom vissa religiösa samfund har
            lett till ökad radikalisering av främst unga troende. Detta anser
            vi har inneburit ökad intolerans och minskad respekt för universella
            mänskliga rättigheter. Vidare har det lett till terroristbrott
            och till aktivt eller indirekt aktivt stöd till brott mot mänskligheten.
            Därför vill vi att regeringen verkar för att möjliggöra stängning
            av samfund med hårdföra tolkningar som tenderar att driva människor
            till att begå brott eller stödja terror.
          </note>
          <note>
            Sverigedemokraterna ser i grunden positivt på trossamfundens
            roll och engagemang i det civila samhället och anser att det är
            motiverat att understödja detta. Tyvärr har det de senaste åren
            visat sig att våldsbejakande föreningar och organisationer som
            uppmanar till lagbrott och som inte ställer sig bakom demokratiska
            grundprinciper såsom stödet för yttrandefrihet och mötesfrihet,
            män och kvinnors lika värde och så vidare har kunnat erhålla skattefinansierat
            stöd, vilket naturligtvis är helt oacceptabelt.
          </note>
          <note>
            Organisationer som fjärmar sig och sina medlemmar från – snarare
            än närmar sig – majoritetssamhället genom att inte leva upp till
            kraven på demokrati och jämställdhet på ett tillfredsställande
            sätt bör inte finansieras med gemensamma resurser. Vi vill dock
            utöka stödet till de organisationer och föreningar som verkar
            för att bevara, synliggöra, levandegöra och tillgängliggöra det
            svenska kulturarvet.
          </note>
          <note>
            Vi vill se ett stärkande av kulturarvets roll i regional utveckling,
            samhällsbyggnad och stadsplanering. Vi vill också se ett ökat
            stöd till bevarandet av kulturhistoriskt betydelsefulla kyrkobyggnader
            och inrättandet av ett nationellt kyrkohistoriskt museum.
          </note>
          <note>
            Vidare vill vi tillskjuta medel till MUCF för att organisationer
            som företräder ungdomar med funktionsvariation ska kunna äska
            medel för kulturella verksamheter som de själva väljer.
          </note>
          <note>
            Civilsamhällets kanske viktigaste roll i dagens samhälle är att
            öka sammanhållningen och tryggheten. Sverigedemokraterna arbetar
            för ett Sverige där samhället präglas av en historiskt rotad,
            gemensam svensk kultur som skapar sammanhållning och solidaritet
            mellan medborgarna.
          </note>
          <note>
            Sverigedemokraterna arbetar för ett Sverige där det svenska kulturarvet
            respekteras och levandehålls, där kreativitet uppmuntras och där
            en positiv, kvalitativ och folkligt förankrad kultur tillgängliggörs
            för alla grupper i samhället – ett Sverige med en livskraftig
            och framgångsrik idrottsrörelse och med ett starkt civilsamhälle.
          </note>
          <note type="speaker">
            Anf. 120 PER LODENIUS (C):
          </note>
          <note>
            Fru talman! Jag vill inleda med att säga att jag står bakom samtliga
            gemensamma alliansreservationer. Jag väljer dock för tids vinnande
            att yrka bifall bara till Centerpartiets reservation nr 4.
          </note>
          <note>
            Fru talman! I Centerpartiet ser vi att civilsamhället ofta lyckas
            väldigt bra med sådant som statliga myndigheter med många miljarder
            i anslag misslyckas med. Därför vill vi förstärka denna effekt
            och ge civilsamhället bättre möjligheter att utveckla sitt arbete.
            Det civila samhället gör redan i dag ovärderliga insatser med
            att skapa framtidstro och sammanhållning och att vara en kontaktskapande
            yta.
          </note>
          <note>
            Centerpartiet har under hela mandatperioden lyft fram den betydelse
            som civilsamhället har för att till exempel bidra till en bättre
            integration. Vi har i våra budgetmotioner satsat specifika medel
            på civilsamhället för att förbättra integrationen.
          </note>
          <note>
            Det är också civilsamhällets aktörer som ofta är snabbt på plats
            när det uppstår behov av samarbete mellan människor. Inte minst
            kunde vi se detta när det under en kort men intensiv period var
            många människor som sökte skydd i vårt land. Då fanns civilsamhällets
            organisationer först och snabbt på plats.
          </note>
          <note>
            Vi ser det även nu när det behövs stöd för att komma in i vårt
            samhälle. Då finns till exempel Röda Korset, kyrkan och trossamfunden
            liksom idrottsklubben och bygdegårdsföreningen på plats. Där finns
            också folkbildningen och kulturföreningen.
          </note>
          <note>
            Men det är viktigt att vi från det offentliga uppmärksammar och
            ger stöd till civilsamhällets viktiga insatser, för det finns
            problem som behöver tas på allvar. Det finns problem med projektbidrag
            på bekostnad av grundstöd som gör att verksamheten blir svårstyrd
            och som kan innebära hinder för utveckling av verksamheten. Projekt
            är bra när man vill utveckla verksamheten och kanske hitta nya
            vägar och prova nya idéer för sin verksamhet. Men det måste också
            finnas möjlighet att få jobba med sin verksamhet utan att hela
            tiden behöva söka nya projektbidrag.
          </note>
          <note>
            Det måste därför bli enklare att inte bara vara beroende av medel
            från det offentliga. Tyvärr tog regeringen bort avdragsrätten
            för bidrag till ideella organisationer. Den vill vi i Centerpartiet
            i stället återinföra. Vi vill också utreda en breddning av denna
            avdragsrätt. Det är kort sagt dags för en föreningsrättsutredning
            – en utredning med syfte att tydliggöra och stärka civilsamhällets
            särart och skapa rimliga regelverk för civilsamhället.
          </note>
          <note>
            Fru talman! När en idéburen organisation vill samarbeta med det
            offentliga för att göra samhällsinsatser uppstår ofta svårigheter
            som beror på att det inte finns tydliga modeller – likt modeller
            vid exempelvis offentlig upphandling – att använda. Det kan finnas
            oklarheter om det juridiska upplägget som gör att samarbetet riskerar
            att helt enkelt inte bli av.
          </note>
          <note>
            Därför vill vi utveckla modeller för ett sådant partnerskap mellan
            idéburna organisationer och det offentliga. Då ges också möjligheter
            för att fler samarbeten ska kunna komma till stånd.
          </note>
          <note>
            Från Centerpartiets sida vill vi förbättra möjligheterna för
            det civila samhället att göra samhällsinsatser. Men då behövs
            det bättre kunskap om de utmaningar som finns i samhället. Här
            kan det offentliga bli bättre på att bjuda in det civila samhället
            för samtal och samverkan.
          </note>
          <note>
            I Sverige ökar också antalet kyrkor och samfund. Det är en rikedom
            att vårt samhälle kan rymma denna mångfald – en mångfald och en
            rikedom som är ett uttryck för såväl religionsfrihet som ett mångkulturellt
            och öppet samhälle.
          </note>
          <note>
            Men samtidigt som religionsfriheten alltid ska värnas går det
            inte att blunda för att det finns sammanhang där det pågår en
            ökad radikalisering med antidemokratiska förtecken. Det är en
            utmaning att se och tala om radikalisering utan att generalisera;
            det måste vi vara noga med och akta oss för. Här behövs ett arbete
            med att ta fram förslag på hur samhället ska kunna bidra till
            en fördjupad dialog med alla samfund om begrepp som religionsfrihet,
            demokrati och jämställdhet samt om vilka värderingar som håller
            ihop vårt samhälle. Dialogen mellan det offentliga och trossamfunden
            behöver stärkas för att förebygga antidemokratiska idéer och motverka
            radikalisering och samtidigt stoppa offentliga medel till organisationer
            som accepterar hedersrelaterad brottslighet.
          </note>
          <note>
            Fru talman! Civilsamhällets, idrottens och föreningslivets arbete
            spelar en mycket viktig roll för en positiv samhällsutveckling.
            Om fler barn och unga får upp ögonen för föreningslivet kan det
            bli ett sätt att motverka segregation och att bygga broar inom
            städer, mellan områden och sociala grupper.
          </note>
          <note>
            I Centerpartiets idéprogram står det: ”Demokratin, den demografiska
            utvecklingen och människors önskan om ökad makt över sin egen
            vardag kräver ökat utrymme för ideella insatser, föreningsarbete
            och socialt och kulturellt entreprenörskap. Idrott, frivilligt
            socialt arbete och amatörkultur är tydliga exempel på hur civilsamhället
            skapar sammanhållning, integra ­ tion och engagemang. Politikens
            uppgift är att riva hinder och röja väg för denna utvecklingskraft.
            Om det offentliga blir allt för ambitiöst, tar på sig allt fler
            uppgifter och garanterar allt fler delar av människors liv, riskerar
            detta motverka de frivilliga initiativ som skulle ha uppkommit
            i dess ställe.”
          </note>
          <note>
            Men, fru talman, från Centerpartiets sida vet vi att politiken
            kan stödja civilsamhället genom att involvera det i fler processer,
            finansiera dess infrastruktur och beskatta det så lite som möjligt.
          </note>
          <note>
            (Applåder)
          </note>
          <note>
            (forts. § 14)
          </note>
          <note>
            Ajournering
          </note>
          <note>
            Kammaren beslutade kl. 15.51 på förslag av förste vice talmannen
            att ajournera sammanträdet till kl. 16.00, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 12 Beslut om ärenden som slutdebatterats den 18 april
          </note>
          <note>
            NU12 Näringspolitik
          </note>
          <note>
            Punkt 1 (Stöd till innovation och företag)
          </note>
          <note>
            1. utskottet
          </note>
          <note>
            2. res. 1 (M, C, L, KD)
          </note>
          <note>
            Votering:
          </note>
          <note>
            169 för utskottet
          </note>
          <note>
            114 för res. 1
          </note>
          <note>
            66 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 95 S, 32 SD, 21 MP, 17 V, 4 -
          </note>
          <note>
            För res. 1: 67 M, 18 C, 15 L, 14 KD
          </note>
          <note>
            Frånvarande: 18 S , 16 M, 10 SD, 4 MP, 4 C, 4 V, 4 L, 2 KD, 4
            -
          </note>
          <note>
            Punkt 6 (Övrigt om kvinnors företagande, unga företagare och
            företagare med utländsk bakgrund)
          </note>
          <note>
            1. utskottet
          </note>
          <note>
            2. res. 13 (C)
          </note>
          <note>
            3. res. 15 (L)
          </note>
          <note>
            Förberedande votering:
          </note>
          <note>
            18 för res. 13
          </note>
          <note>
            15 för res. 15
          </note>
          <note>
            251 avstod
          </note>
          <note>
            65 frånvarande
          </note>
          <note>
            Kammaren biträdde res. 13.
          </note>
          <note>
            Huvudvotering:
          </note>
          <note>
            154 för utskottet
          </note>
          <note>
            18 för res. 13
          </note>
          <note>
            112 avstod
          </note>
          <note>
            65 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 95 S, 33 SD, 21 MP, 1 V, 4 -
          </note>
          <note>
            För res. 13: 18 C
          </note>
          <note>
            Avstod: 67 M, 16 V, 15 L, 14 KD
          </note>
          <note>
            Frånvarande: 18 S, 16 M, 9 SD, 4 MP, 4 C, 4 V, 4 L, 2 KD, 4 -
          </note>
          <note>
            Punkt 7 (Socialt företagande)
          </note>
          <note>
            1. utskottet
          </note>
          <note>
            2. res. 17 (V)
          </note>
          <note>
            3. res. 18 (KD)
          </note>
          <note>
            Förberedande votering:
          </note>
          <note>
            18 för res. 17
          </note>
          <note>
            14 för res. 18
          </note>
          <note>
            252 avstod
          </note>
          <note>
            65 frånvarande
          </note>
          <note>
            Kammaren biträdde res. 17.
          </note>
          <note>
            Huvudvotering:
          </note>
          <note>
            253 för utskottet
          </note>
          <note>
            17 för res. 17
          </note>
          <note>
            14 avstod
          </note>
          <note>
            65 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 5 S, 67 M, 33 SD, 21 MP, 18 C, 15 L, 4 -
          </note>
          <note>
            För res. 17: 17 V
          </note>
          <note>
            Avstod: 14 KD
          </note>
          <note>
            Frånvarande: 18 S, 16 M, 9 SD, 4 MP, 4 C, 4 V, 4 L, 2 KD, 4 -
          </note>
          <note>
            Punkt 20 (Övrigt om regelförenkling)
          </note>
          <note>
            1. utskottet
          </note>
          <note>
            2. res. 38 (SD)
          </note>
          <note>
            Votering:
          </note>
          <note>
            161 för utskottet
          </note>
          <note>
            37 för res. 38
          </note>
          <note>
            86 avstod
          </note>
          <note>
            65 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 95 S, 21 MP, 17 V, 14 L, 14 KD
          </note>
          <note>
            För res. 38: 33 SD, 4 -
          </note>
          <note>
            Avstod: 67 M, 18 C, 1 L
          </note>
          <note>
            Frånvarande: 18 S, 16 M, 9 SD, 4 MP, 4 C, 4 V, 4 L, 2 KD, 4 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            NU17 Myndighetsuppgifter på elområdet
          </note>
          <note>
            Kammaren biföll utskottets förslag.
          </note>
          <note>
            § 13 Beslut om ärenden som slutdebatterats vid dagens sammanträde
          </note>
          <note>
            JuU14 Straffrättsliga frågor
          </note>
          <note>
            Punkt 17 (Våld mot tjänsteman)
          </note>
          <note>
            1. utskottet
          </note>
          <note>
            2. res. 8 (M, C, L, KD)
          </note>
          <note>
            Votering:
          </note>
          <note>
            170 för utskottet
          </note>
          <note>
            114 för res. 8
          </note>
          <note>
            65 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 95 S, 33 SD, 21 MP, 17 V, 4 -
          </note>
          <note>
            För res. 8: 67 M, 18 C, 15 L, 14 KD
          </note>
          <note>
            Frånvarande: 18 S, 16 M, 9 SD, 4 MP, 4 C, 4 V, 4 L, 2 KD, 4 -
          </note>
          <note>
            Punkt 19 (Narkotikabrott)
          </note>
          <note>
            1. utskottet
          </note>
          <note>
            2. res. 9 (M)
          </note>
          <note>
            Votering:
          </note>
          <note>
            217 för utskottet
          </note>
          <note>
            66 för res. 9
          </note>
          <note>
            66 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 95 S, 33 SD, 21 MP, 18 C, 17 V, 15 L, 14 KD, 4
            -
          </note>
          <note>
            För res. 9: 66 M
          </note>
          <note>
            Frånvarande: 18 S, 17 M, 9 SD, 4 MP, 4 C, 4 V, 4 L, 2 KD, 4 -
          </note>
          <note>
            Punkt 25 (Livstidsstraff)
          </note>
          <note>
            1. utskottet
          </note>
          <note>
            2. res. 13 (SD, -)
          </note>
          <note>
            Votering:
          </note>
          <note>
            180 för utskottet
          </note>
          <note>
            37 för res. 13
          </note>
          <note>
            67 avstod
          </note>
          <note>
            65 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 95 S, 21 MP, 18 C, 17 V, 15 L, 14 KD
          </note>
          <note>
            För res. 13: 33 SD, 4 -
          </note>
          <note>
            Avstod: 67 M
          </note>
          <note>
            Frånvarande: 18 S, 16 M, 9 SD, 4 MP, 4 C, 4 V, 4 L, 2 KD, 4 -
          </note>
          <note>
            Punkt 36 (Det straffrättsliga skyddet för personer med funktionsnedsättning)
          </note>
          <note>
            1. utskottet
          </note>
          <note>
            2. res. 22 (V)
          </note>
          <note>
            Votering:
          </note>
          <note>
            266 för utskottet
          </note>
          <note>
            18 för res. 22
          </note>
          <note>
            65 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 5 S, 67 M, 33 SD, 21 MP, 18 C, 15 L, 14 KD,
            3 -
          </note>
          <note>
            För res. 22: 17 V, 1 -
          </note>
          <note>
            Frånvarande: 18 S, 16 M, 9 SD, 4 MP, 4 C, 4 V, 4 L, 2 KD, 4 -
          </note>
          <note>
            Punkt 40 (Utvisning)
          </note>
          <note>
            1. utskottet
          </note>
          <note>
            2. res. 25 (L)
          </note>
          <note>
            Votering:
          </note>
          <note>
            270 för utskottet
          </note>
          <note>
            14 för res. 25
          </note>
          <note>
            65 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 5 S, 67 M, 33 SD, 21 MP, 18 C, 17 V, 1 L, 14
            KD, 4 -
          </note>
          <note>
            För res. 25: 14 L
          </note>
          <note>
            Frånvarande: 18 S, 16 M, 9 SD, 4 MP, 4 C, 4 V, 4 L, 2 KD, 4 -
          </note>
          <note>
            Christina Örnebjär (L) anmälde att hon avsett att rösta nej men
            markerats ha röstat ja.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            JuU17 Våldsbrott och brottsoffer
          </note>
          <note>
            Punkt 6 (Stärkta insatser mot hedersrelaterat våld och förtryck)
          </note>
          <note>
            1. utskottet
          </note>
          <note>
            2. res. 2 (M)
          </note>
          <note>
            Votering:
          </note>
          <note>
            217 för utskottet
          </note>
          <note>
            67 för res. 2
          </note>
          <note>
            65 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 95 S, 33 SD, 21 MP, 18 C, 17 V, 15 L, 14 KD, 4
            -
          </note>
          <note>
            För res. 2: 67 M
          </note>
          <note>
            Frånvarande: 18 S, 16 M, 9 SD, 4 MP, 4 C, 4 V, 4 L, 2 KD, 4 -
          </note>
          <note>
            Punkt 9 (Förhör med barn under 15 år utan vårdnadshavares godkännande)
          </note>
          <note>
            1. utskottet
          </note>
          <note>
            2. res. 4 (M, SD, -)
          </note>
          <note>
            Votering:
          </note>
          <note>
            180 för utskottet
          </note>
          <note>
            104 för res. 4
          </note>
          <note>
            65 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 95 S, 21 MP, 18 C, 17 V, 15 L, 14 KD
          </note>
          <note>
            För res. 4: 67 M, 33 SD, 4 -
          </note>
          <note>
            Frånvarande: 18 S, 16 M, 9 SD, 4 MP, 4 C, 4 V, 4 L, 2 KD, 4 -
          </note>
          <note>
            Punkt 19 (Barn som brottsoffer)
          </note>
          <note>
            1. utskottet
          </note>
          <note>
            2. res. 13 (V)
          </note>
          <note>
            Votering:
          </note>
          <note>
            266 för utskottet
          </note>
          <note>
            17 för res. 13
          </note>
          <note>
            1 avstod
          </note>
          <note>
            65 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 5 S, 67 M, 33 SD, 21 MP, 18 C, 14 L, 14 KD,
            4 -
          </note>
          <note>
            För res. 13: 17 V
          </note>
          <note>
            Avstod: 1 L
          </note>
          <note>
            Frånvarande: 18 S, 16 M, 9 SD, 4 MP, 4 C, 4 V, 4 L, 2 KD, 4 -
          </note>
          <note>
            Punkt 22 (Automatisk utbetalning av skadestånd)
          </note>
          <note>
            1. utskottet
          </note>
          <note>
            2. res. 15 (SD, KD, -)
          </note>
          <note>
            Votering:
          </note>
          <note>
            233 för utskottet
          </note>
          <note>
            51 för res. 15
          </note>
          <note>
            65 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 95 S, 67 M, 21 MP, 18 C, 17 V, 15 L
          </note>
          <note>
            För res. 15: 33 SD, 14 KD, 4 -
          </note>
          <note>
            Frånvarande: 18 S, 16 M, 9 SD, 4 MP, 4 C, 4 V, 4 L, 2 KD, 4 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 14 (forts. från § 11) Civila samhället inklusive trossamfund
            (forts. KrU3)
          </note>
          <note type="speaker">
            Anf. 121 MOMODOU JALLOW (V):
          </note>
          <note>
            Herr talman! Under 2015 såg vi en humanitär katastrof i Sverige,
            en humanitär katastrof som benämndes flyktingkrisen. Det var en
            tid då vår förmåga att visa solidaritet med varandra prövades,
            en tid då vår förmåga att visa medmänsklighet prövades. De ansvariga
            politikerna valde att stänga sina hjärtan, men civilsamhället
            öppnade sina. De mobiliserade, skapade beredskap och levererade.
            De släppte in flyktingar i sina hus och ordnade lokaler och madrasser.
            De bistod med information, pengar, telefonkort, tågbiljetter,
            mobilladdare, mediciner, kläder, skjuts med bil och framför allt
            mycket kärlek. Det var någonting man inte hade sett i Sverige
            sedan andra världskriget och de vita bussarna i Malmö.
          </note>
          <note>
            Jag är väldigt stolt över Malmö och dess befolkning. Men det
            här var någonting helt annat. Hela Malmö mobiliserade på Centralen
            och tog emot folk som behövde hjälp.
          </note>
          <note>
            Detta är en folkrörelse som bygger på kärlek, solidaritet och
            medmänsklighet. Därför vill jag passa på, när jag står här i dag
            och pratar om civilsamhället, att tacka just dessa organisationer,
            som ställde upp när det behövdes, dessa organisationer som visade
            medmänsklighet, dessa organisationer som visade solidaritet, dessa
            organisationer som valde att ge hopp till de hopplösa. Jag vill
            passa på att tacka alla dessa organisationer och alla dessa individer
            som gick ut och hjälpte till.
          </note>
          <note>
            Det gäller organisationer i Malmö som till exempel Kontrapunkt,
            Ensamkommandes Förbund, Malmö fristad för papperslösa, Rådgivningsbyrån,
            Amnesty, Röda Korset, Rädda Barnen, Asylgruppen, Individuell Människohjälp,
            Vänsterpartiets egen fristadsfond, Svenska kyrkan, Civil Rights
            Defenders, RFSL Newcomers, Afrosvenskarnas Forum för Rättvisa,
            Hela Malmö, idrottsföreningar och så vidare. Jag vill tacka er
            som tog den tiden och visade just den solidariteten när det behövdes.
          </note>
          <note>
            Herr talman! Det byggdes en folkrörelse. Folkrörelsen och hela
            det civila samhället spelar en viktig roll i inkluderingen och
            etableringen av ensamkommande barn. Genom föreningars aktiviteter
            och löpande verksamhet kan kontakter skapas utanför boendena och
            skolan. Svårigheten att komma i kontakt med och få tillgång till
            föreningars och organisationers reguljära verksamhet utgör dock
            ett hinder för att potentialen i föreningslivet ska förverkligas.
            De aktiviteter som finns är ofta riktade speciellt till gruppen
            ensamkommande och riskerar att snarare förstärka exkludering än
            verka för inkludering. Jag anser att det är viktigt att undanröja
            de hinder som finns för att få en ökad inkludering och etablering
            i samhället.
          </note>
          <note>
            Herr talman! Flera organisationer har uppmärksammat problem med
            krav på omfattande administration och krångliga regelverk för
            både bidrag och upphandlingar från kommunernas och myndigheternas
            sida. Vid sidan av mer strukturella hinder beskriver organisationerna
            också en rad praktiska svårigheter, till exempel svårigheter att
            få tillträde till olika anläggningsboenden samt bristen på samordning
            mellan organisationerna och kommunsektorn.
          </note>
          <note>
            Herr talman! Att undanröja dessa hinder utgör viktiga vägar till
            ökad inkludering och etablering i samhället. Det finns därmed
            ett behov av att förenkla regelverken, minska de administrativa
            kraven, erbjuda mer långsiktiga förutsättningar, öka kunskapen
            om civilsamhället samt hitta alternativa vägar för att främja
            och uppmuntra det spontana engagemang som sker utanför de etablerade
            organisationerna.
          </note>
          <note>
            För att den verksamhet som sker uppsökande ute på boendena ska
            fungera bra och leda till verklig inkludering av de asylsökande
            i föreningarna behövs en fungerande samverkan mellan kommun, boenden
            och föreningsliv. Det är väldigt viktigt att denna samverkan äger
            rum och att det blir ett partnerskap mellan föreningarna och kommunen.
          </note>
          <note>
            Jag kommer från Malmö, där jag under de senaste 20 åren har varit
            väldigt aktiv inom civilsamhället och fortfarande är det. Jag
            ser hur civilsamhället dagligen kämpar för att kunna klara sig.
            Vi har sett att civilsamhället spelar en viktig roll i det här
            landet. Flera tidigare talare har nämnt vikten av att ha ett civilsamhälle,
            men vi måste också som politiker se till att skapa förutsättningar
            för detta civilsamhälle at t kunna fungera på ett bra sätt som
            ett komplement till det arbete som vi gör. Vi är dock inte där
            än, och d et är därför vi i Vänsterpartiet tycker att det är viktigt
            att just det arbetet förbättras.
          </note>
          <note>
            Herr talman! Därför säger vi att regeringen bör återkomma med
            förslag om hur förutsättningarna för civilsamhället att bedriva
            inkluderande verksamhet på asylboenden kan stärkas. Detta bör
            riksdagen ställa sig bakom och ge regeringen till känna.
          </note>
          <note>
            Jag yrkar bifall till Vänsterpartiets reservation 5.
          </note>
          <note type="speaker">
            Anf. 122 CHRISTINA ÖRNEBJÄR (L):
          </note>
          <note>
            Herr talman! Jag och Liberalerna står givetvis bakom alla våra
            reservationer, men för tids vinnande yrkar jag bifall endast till
            Liberalernas reservation 6 samt den alliansgemensamma reservation
            2, som det redan tidigare yrkats på.
          </note>
          <note>
            Civilsamhället, den tredje sektorn, idéburen sektor, ideellt
            arbete, social ekonomi – kärt barn har många namn. Det här representerar
            ett engagemang som är sprunget ur viljan att förändra och skapa
            bättre livsvillkor. Många av oss som sitter här i kammaren är
            engagerade i många föreningar inom allt från det lokala, såsom
            idrotten, till det nationella och internationella, som exempelvis
            Röda Korset.
          </note>
          <note>
            Allt handlar om enskilda människor och organisationer som bidrar
            till samhällsutvecklingen med sitt engagemang, oftast på fritiden
            och oftast helt utan betalning. Utan det här engagemanget skulle
            samhället stanna. Att vara med i en förening bidrar till en meningsfull
            fritid, vare sig man är gammal eller ung. Föreningslivet är också
            en skola i demokrati. Utan det ideella arbete som utförs av alla
            lokala föreningar runt omkring, alla volontärer och alla våra
            samfund vore det hart när omöjligt att genomföra olika typer av
            arrangemang, att utveckla bygder och att stötta såväl ungdomar
            som äldre. Det lönar sig i längden, både socialt och ekonomiskt,
            att det offentliga värnar föreningslivet och det civila samhället.
          </note>
          <note>
            Många här har pratat om hösten 2015, herr talman, och hur viktigt
            det civila samhället och det frivilliga arbetet var då. Ja, det
            var oerhört viktigt, och det är fortsatt oerhört viktigt. Det
            är inte så att behovet upphörde efter att gränsen stängdes. Varje
            dag i varenda kommun runt om i Sverige finns föreningar och enskilda
            som gör stordåd. Vi har Hitta Hem i min egen kommun Kumla. Det
            är en förening som ser till att de som har kommit som ensamkommande
            och av olika anledningar är hemlösa nu får någonstans att bo.
            Det var engagerade människor som tog initiativet och ville göra
            skillnad.
          </note>
          <note>
            Herr talman! År 2015 frågade man i en undersökning unga i åldern
            16 − 25 år om de upplevde att de fick vara tillsammans med vem
            de ville. 87 procent svarade att familjen inte styrde deras val
            av partner. Det kan ju låta bra med 87 procent, men betänk då
            a tt det samtidigt innebär att 13 procent har en familj som uppenbarligen
            styr deras val. Det är också stora skillnader mellan unga med
            svensk bakgrund och unga med utländsk bakgrund. Endast 69 procent
            av dem med utländsk bakgrund upplever att de får vara tillsammans
            med vem de vill. För dem med svensk bakgrund är siffran 93 procent.
          </note>
          <note>
            Det handlar om tiotusentals unga människor. En undersökning från
            2009 säger att det är 70 000. Utredningen om stärkt skydd mot
            tvångsäktenskap och barnäktenskap uppskattar att minst 250 – 300
            personer under 2011 upplevde en akut eller ganska akut risk att
            bli gifta mot sin vilja.
          </note>
          <note>
            Det är viktigt att synliggöra det hedersrelaterade våldet och
            förtrycket i samhället och att följa utvecklingen. Det saknas
            återkommande undersökningar om omfattningen av det hedersrelaterade
            våldet och förtrycket. Liberalerna har krävt en nationell kartläggning.
            I februari 2017 gav reger ­ ingen Socialstyrelsen i uppdrag att
            genomföra en nationell kartläggning av det hedersrelaterade våldet
            och förtrycket. Det är välkommet, för det har saknats. Vi tycker
            att detta borde göras ofta, med jämna mellanrum, så att man kan
            studera utvecklingen över tid.
          </note>
          <note>
            De frivilliga organisationer som arbetar med att synliggöra hedersrelaterat
            förtryck, bilda opinion, sprida kunskap och stötta enskilda gör
            otroligt viktiga insatser. Därför behövs det ökade resurser för
            stöd till sådana organisationer. Samverkan och samarbetet mellan
            det offentliga och civilsamhället behöver förstärkas.
          </note>
          <note>
            Vi liberaler vill också se mer stöd till det som vi kallar för
            förortens feminister, den feministrörelse som har vuxit fram i
            utsatta områden. Det innebär helt klart särskilda utmaningar att
            ifrågasätta just hederstänk i de sociala miljöer där detta är
            särskilt vanligt. På samma sätt är det också avgörande att offentliga
            medel aldrig används för att ge stöd till organisa ­ tioner som
            motarbetar demokratiska principer och jämställdhet. Organisationer
            som accepterar hedersrelaterad brottslighet ska inte ha offentliga
            bidrag.
          </note>
          <note>
            Det civila samhället spelar en viktig roll, inte minst när det
            gäller att främja nyanländas väg in i det svenska samhället. Det
            bidrar till nya kontakter. Det bidrar till nya mötesplatser. Och
            det är en omistlig del av vårt samhälle. Här ska det offentliga
            samverka och bidra med finansiellt stöd till civilsamhället för
            integrationsinsatser. På kommunal nivå ser vi liberaler gärna
            att en integrationspott för mindre och enklare aktiviteter avsätts
            till föreningar och skolor.
          </note>
          <note>
            Civilsamhället – där ingår också studieförbunden, som ligger
            mig väldigt varmt om hjärtat – spelar en viktig roll när det gäller
            att bidra till verksamheter som ger unga färdigheter för framtiden
            och för livet. När de svenska folkrörelserna växte fram betonade
            de alla väldigt starkt just behovet av folkbildning. Det var genom
            litteratur och genom studier som individen skulle skaffa sig verktyg
            för att ta ökat ansvar för sig själv, för andra och för samhället.
            Folkbildningen har alltsedan dess genom sin särart spelat en viktig
            roll för att höja just kunskapsnivån i samhället. Genom att den
            är fri och genom att den är frivillig når den också och lyfter
            människor som kanske inte annars hade kommit i kontakt med det
            vanliga formella utbildningssystemet. Framför allt hade de inte
            kommit till sin rätt.
          </note>
          <note>
            Ett exempel på hur folkbildningen framgångsrikt förbereder unga
            gäller de med intellektuell funktionsnedsättning som kommit till
            arbete och studier genom kulturcollegemodellen. Kulturcollegemodellen
            har jag många gånger stått och pratat om här i talarstolen, och
            förmodligen kommer jag att fortsätta att prata om den, för detta
            är någonting som jag är oerhört stolt över. Det sker på lokal
            nivå, och jag tycker att det borde finnas på fler ställen. Det
            är också någonting som vi liberaler har drivit många gånger i
            våra budgetar.
          </note>
          <note>
            Jag började med att ge ett antal synonymer till det som vi pratar
            om – det engagemang som i mångt och mycket fungerar som ett kitt
            mellan oss. Förening betyder just det: att förena. Det är någonting
            som vi verkligen behöver mer av i hela samhället.
          </note>
          <note>
            (Applåder)
          </note>
          <note type="speaker">
            Anf. 123 ROLAND UTBULT (KD):
          </note>
          <note>
            Herr talman! Först vill jag säga att jag ställer mig bakom samtliga
            reservationer där Kristdemokraterna ingår.
          </note>
          <note>
            Jag har under min livsresa bland annat jobbat i tio år i Göteborg
            med hemlöshet, en tjänst som avslutades 2009. En organisation
            som heter Göteborgs Räddningsmission gör stora insatser bland
            de hemlösa, de som Moder T eresa kallade de fattigaste av de fattiga.
            Det civila inslaget i form av volontärer är betydande. Jag vill
            påstå att de volontärer som finns runt om i vårt land har haft
            och har en avgörande betydelse för vårt samhälles uppbyggnad,
            som vi har hört flera talare nämna här.
          </note>
          <note>
            Det är sant som kristdemokraten Robert Schuman s a : att ett
            samhälle byggs av människor men består genom institutioner. Men
            detta samhällsbygge pågår samtidigt hela tiden.
          </note>
          <note>
            De ideellt arbetande människorna i civilsamhällets organisationer
            kräver sällan någonting tillbaka för sina insatser. Det är personer
            med medkänsla för andra människors bekymmer. Även om de inte kräver
            någonting tillbaka har de ändå funnit hemligheten med hur man
            formar ett bra liv: Den som ger får, och det är faktiskt en större
            glädje att ge än att få.
          </note>
          <note>
            Det är mil mellan Svenska Akademien och de personer som ger sig
            hän i tjänst för de utsatta. Men det paradoxala är att den som
            ger sig hän i tjänst för andra kommer att bli upphöjd bland människor.
            Ett exempel är prästen Carl-Erik Sahlberg i S:ta Clara församling,
            några stenkast härifrån. Han gav sig hän i ett socialt arbete,
            bland annat på Sergels torg, bland de allra mest utsatta. Det
            uppmärksammades av kungen, med en medalj.
          </note>
          <note>
            De som upphöjer sig själva kan däremot riskera att falla tungt.
            Svenska Akademien beskrevs så här i en tidning häromdagen: Tänk
            dig detta: En person som verkat i smyg, med mäktiga beskyddare
            och tystnad, tappar plötsligt byxorna och får en strålkastare
            i ansiktet och inser att den står på en jättelik scen – paniken.
          </note>
          <note>
            Så kan det vara att vara människa. Eller det kan vara som i Hamlets
            första scen: Upp flyga orden. Tanken stilla står. Ord utan tanke
            himlen aldrig når.
          </note>
          <note>
            Herr talman! Det goda samhället skapar vi tillsammans. Det är
            exempelvis när socialkontoren är stängda som Röda Korset, nattvandrarna,
            kyrkor och samfund finns tillgängliga. Under kvällar, helger och
            nätter finns de till stöd för människor i utsatthet. Vi i Alliansen
            menar att en del av svaren på de utmaningar som vi ser i samhället
            finns i ett systematiskt fördjupat och förbättrat samarbete mellan
            skola, sjukvård, socialtjänst, äldreomsorg, kultur och det civila
            samhället. Jag tycker också att det finns inslag från den andra
            sidan, om man kallar det så, med liknande tankegångar.
          </note>
          <note>
            Under alliansregeringens år fördjupades samarbetet mellan den
            offentliga sektorn och civilsamhället, bland annat genom en utredning
            för ett stärkt civil samhälle. Regeringen bör ta vara på erfarenheterna
            från det arbetet på ett bättre sätt, som vi ser det.
          </note>
          <note>
            En fungerande demokrati förutsätter ett starkt medborgarsamhälle.
            Utan ett levande civilt samhälle reduceras medborgarna till väljare,
            arbetskraft och konsumenter. Om vi inskränker det civila samhället
            till att bli utförare av statliga direktiv riskerar vi att kväva
            de många organisationernas unika bidrag till vårt samhälle.
          </note>
          <note>
            För oss kristdemokrater är civilsamhället en av samhällets grundbultar
            – familjen, ideella organisationer, byalag, kooperativ, stiftelser,
            samfund, fackföreningar, ekonomiska föreningar och politiska partier.
            De ideella organisationerna är centrala i demokratiarbetet, och
            genom sitt arbete upprätthåller de demokratiska traditioner liksom
            kunskap om förenings- och mötesfrihet och opinionsbildning.
          </note>
          <note>
            Herr talman! Till sist: Alla frivilliga sammanslutningar är inte
            av godo. Organisationer vars medlemmar begår, eller uppmuntrar
            till, kriminella handlingar blir en fråga för rättsväsendet. Vi
            vill skärpa lagstiftningen och göra det kriminellt att ha samröre
            med terrororganisation eller annan kriminell organisation. Det
            behöver också säkerställas att inga offentliga bidrag går till
            extremistiska organisationer och att medel som utbetalas på felaktiga
            grunder ska krävas tillbaka.
          </note>
          <note>
            Kristdemokraterna vill se en mer självständig ideell sektor,
            mindre av detaljstyrning vid bidragsgivning och mer av grundstöd.
            Genom gåvoskatteavdraget ökade organisationernas självständighet.
            Vi vill återinföra gåvoskatteavdraget och utveckla det. Någon
            av mina allianskamrater ville samma sak, så vi ska nog kunna komma
            överens om det.
          </note>
          <note>
            Det bör slås fast att det finns ett starkt ideellt engagemang
            hos människor i vårt land. Det har vi hört beskrivas. Det finns
            en rörelse som bygger på idealitet och frivillighet. Vår svenska
            folkrörelsetradition lever och frodas alltjämt.
          </note>
          <note>
            Vi har hört om 2015, men jag vill även nämna vad som hände efter
            den 7 april förra året. Jag var på Sergels torg efter terrorattacken,
            och vi såg ett hav av blommor. Vi såg polisbilar, även de övertäckta
            med blommor som ett tack för den stora insats polisen hade gjort.
          </note>
          <note>
            Det jag skulle vilja nämna är också den värme och den känsla
            av gemenskap som fanns då. Vi är säkert fler som var där och som
            kände att det inte fanns några vassa armbågar, utan det fanns
            ett slags respekt för varandra. Jag skulle önska att det alltid
            var så, men efter en tid går man ju tillbaka till sitt normala
            beteende, höll jag på att säga. Men låt oss försöka ha mer respekt
            och visa mer värme mot varandra. Det är en appell.
          </note>
          <note>
            Jag ska avsluta med en lite n tanke från Tage Danielsson innan
            vi går ut i vårsolen:
          </note>
          <note>
            Vi fyller tiden tätt, med hast och id och brukar livet, till
            att spara tid. Men när med tiden, livets tid har varat – var har
            vi då, den tid som vi har sparat?
          </note>
          <note>
            (Applåder)
          </note>
          <note type="speaker">
            Anf. 124 AZADEH ROJHAN GUSTAFSSON (S):
          </note>
          <note>
            Herr talman! Dagligen möts människor i ideella föreningar och
            stiftelser, i folkrörelser och samfund, i kooperativ, aktionsgrupper
            och nätverk. De möts för att förverkliga sina idéer, utveckla
            gemenskapen och tillvarata sina intressen. I dessa möten ges människor
            möjlighet att utveckla sin inre potential och växa tillsammans
            med andra.
          </note>
          <note>
            Friheten att organisera sig, friheten att yttra sig och friheten
            att vara medlem, eller låta bli att vara det, är en av de viktigaste
            förutsättningarna för en stark demokrati. Det är därför inte en
            överdrift att konstatera att ett starkt och levande civilsamhälle
            är grunden för en demokrati.
          </note>
          <note>
            Goda och långsiktiga förutsättningar för folkrörelser och det
            civila samhället är därför av stor vikt. Det leder till att fler
            människor kan organisera sig och att de idéburna organisationerna
            får bättre möjlighet att utvecklas. Det leder till stärkt sammanhållning
            och tillit i samhället.
          </note>
          <note>
            Alla som vill ska kunna delta i det civila samhällets organisationer,
            oavsett kön, etnicitet, religion, sexuell läggning och könsidentitet.
            Inte heller ska plånbokens storlek avgöra möjligheten att samverka
            med andra.
          </note>
          <note>
            Herr talman! Med civilsamhällets olika roller som röstbärare,
            opi ­ nionsbildare och den viktigaste demokratiskolan kommer också
            stora krav. Det är viktigt att civilsamhället inte blir en plats
            där odemokratiska krafter kan agera. Politiken har, liksom sektorn
            själv, ett viktigt ansvar att se till skattemedel inte används
            till verksamhet som kan vara diskriminerande och stå i strid med
            demokratin och mänskliga rättigheter.
          </note>
          <note>
            Därför är det väldigt viktigt att regeringen har påbörjat ett
            arbete med att se över demokratikriterierna i olika former av
            statsbidrag även till civilsamhället. Här kan även myndigheten
            MUCF:s arbete nämnas, som sedan 2016 har skärpt tillämpningen
            av demokratikriteriet och avslagit ett antal ansökningar om statsbidrag.
          </note>
          <note>
            Herr talman! I en tid när en växande misstro och populism försöker
            slå rot i vårt samhälle och i vår omvärld och när det görs tydliga
            försök att tränga undan viktiga demokratiska framsteg är styrkan
            hos civilsamhället avgörande. Den krävs mod och styrka för att
            hålla de odemokratiska krafterna undan och bevara och utveckla
            demokratin.
          </note>
          <note>
            Det är därför inte förvånande att det i länder som till exempel
            Ungern och Polen, där den demokratiska utvecklingen går åt fel
            håll, är just civilsamhällets organisationer som attackeras och
            får försämrade förutsättningar. Det är attacker i syfte att så
            tvivel, bryta ned oliktänkande och på sikt försvaga demokratin.
            Det är en farlig utveckling som måste bekämpas, nationellt som
            internationellt, och det kräver politisk medvetenhet om vikten
            av ett starkt civilsamhälle.
          </note>
          <note>
            Herr talman! Det svenska civilsamhället är på många sätt unikt
            i världen, och det är en enorm resurs för vårt samhälle att så
            många människor väljer att engagera sig ideellt. Det har onekligen
            haft en stor betydelse för samhällsutvecklingen i vårt land och
            för uppbyggnaden av den svenska modellen.
          </note>
          <note>
            Civilsamhället och folkrörelserna har alltid haft en central
            roll i att visa på sociala problem och skapa gemensamma lösningar
            på olika problem som uppstått, något som inte minst visade sig
            2015 i samband med det stora flyktingmottagandet och som i dag
            visar sig i engagemanget för inkludering och integration.
          </note>
          <note>
            Flera av våra offentligt styrda och finansierade välfärdstjänster
            i dag bygger på idéer, även kallade sociala innovationer, som
            startades av idéburna. Som exempel kan folkhögskolor, Mjölkdroppen
            som senare blev BVC, förskolan och biblioteken nämnas. Även i
            dagens samhälle lyfter folkrörelser fram brister i samhällsbygget
            och hittar nya lösningar. Vi har Mattecentrum, Yallatrappan, Missing
            People och många fler.
          </note>
          <note>
            Den sociala ekonomin, som civilsamhällets företagande ofta kallas,
            kommer dock inte automatiskt som följd av ett starkt civilsamhälle.
            Den uppstår med spelregler som åtminstone inte missgynnar idéburna
            intresseorganisationer jämfört med vanliga privata företag. Här
            har den offentliga sektorns samarbetsvilja visat sig vara viktig.
            I kommuner som Göteborg och Malmö har det visats på stor politisk
            vilja att hitta olika samverkansformer med den ideella sektorn,
            främst genom IOP, idéburet offentligt partnerskap.
          </note>
          <note>
            IOP är en samverkansmodell mellan det offentliga och den idéburna
            sektorn. Forum, paraplyorganisationen för idéburna organisationer
            med social inriktning, tog fram modellen 2010 för att möjliggöra
            problemlösning mellan sektorer för ett hållbart samhälle. Modellen
            har visats vara framgångsrik , och allt fler kommuner väljer att
            i dag ingå den formen av samverkan med den idéburna sektorn.
          </note>
          <note>
            För att den sociala ekonomin ska bli en större del av samhällsekonomin
            har regeringen under de senaste åren gjort flera viktiga satsningar.
            I febru ­ ari fastställde regeringen strategin Ett hållbart samhälle
            genom socialt fö ­ retagande och social innovation. Strategin
            har som mål att stärka utveck ­ lingen av sociala företag så att
            dessa bättre kan delta i att lösa utmaningar i samhället. Den
            ska också bidra till att den offentliga sektorn uppmärk ­ sammar
            och använder socialt företagande och sociala företag som värde
            ­ fulla aktörer i utvecklingen av ett hållbart samhälle. För detta
            har reger ­ ingen beslutat att investera 150 miljoner kronor.
          </note>
          <note>
            Det ska såklart inte heller glömmas att det inom kort kommer
            en skrivelse för civils amhället, baserad på utredningsbetänkandet
            Palett för ett stärkt civilsamhälle , en skrivelse som också kommer
            att ha stor betydelse för att förbättra och peka på vilka förutsättningar
            som är viktiga för den här sektorn.
          </note>
          <note>
            Herr talman! Avslutningsvis vill jag beröra trossamfunden. En
            av våra grundläggande fri- och rättigheter är religionsfriheten,
            och alla människor ska ha rätt att få utöva sin religion. Trossamfunden
            bär dock ett gemensamt ansvar för att skapa respekt för olika
            trosuppfattningar och för att värna demokratin och alla människors
            lika värde.
          </note>
          <note>
            För att säkerställa att statens stöd till trossamfunden är anpassat
            till nutida och framtida behov och att demokratikriterierna är
            uppdaterade tillsatte regeringen en utredning , som nu är ute
            på remiss. Att det kommer tydliga demokratikriterier på plats
            är av stor betydelse både för trossamfunden själva och för att
            säkerställa att skattepengar används på rätt sätt och inte går
            till syften som står i strid med våra grundläggande demokratiska
            värderingar.
          </note>
          <note>
            Avslutningsvis vill jag yrka bifall till utskottets förslag och
            avslag på samtliga reservationer.
          </note>
          <note>
            (Applåder)
          </note>
          <note type="speaker">
            Anf. 125 NICLAS MALMBERG (MP):
          </note>
          <note>
            Herr talman! Vår grundlag är solklar. Den offentliga makten ska
            utövas med respekt för alla människors lika värde. Tyvärr har
            inte tillämpningen i alla delar varit lika solklar. Jag tänker
            då bland annat på bidragsgivning till trossamfund. Trots att problemen
            har varit kända i många år är det först nu med en rödgrön regering
            och med en miljöpartistisk kulturminister som vi hanterar problemen
            och går fram med en skärpning av regelverket för bidrag till trossamfund.
          </note>
          <note>
            En utredning har tittat på trossamfundens villkor och lagt fram
            förslag till så kallade exkluderingsgrunder, det vill säga företeelser
            som inte kan accepteras om ett trossamfund ska kunna erhålla bidrag.
            Samtliga föreslagna exkluderingsgrunder är oerhört relevanta och
            viktiga. Frågan är om de är tillräckligt tydligt formulerade.
            Svar på den frågan får vi förhoppningsvis i den pågående remissen.
          </note>
          <note>
            Bland annat föreslås att trossamfund som kränker barns rättigheter
            på sätt som riskerar att påtagligt skada barns hälsa och utveckling
            inte ska erhålla bidrag. Självklart måste sådana regelverk finnas,
            och självklart måste det innebära i tolkningen att ett trossamfund
            som till exempel inte accepterar att barn ges blodtransfusioner
            inte ska kunna erhålla bidrag.
          </note>
          <note>
            Regeringen arbetar vidare med frågan, och det arbete som regeringen
            har initierat kommer regeringen att avsluta. Därför kan de motioner
            som har väckts här om att ge regeringen i uppdrag att arbeta med
            frågorna avslås.
          </note>
          <note>
            För att inte samma typ av missuppfattningar ska spridas i frågan
            som vi såg vid tidigare motionsbehandling vad gäller motioner
            om att uppdra till regeringen att återkomma med skärpt lagstiftning
            vad gäller barnäktenskap, är det viktigt att tydliggöra att avslag
            på dessa motioner inte handlar om att vi nedvärderar frågan och
            inte ser den som allvarlig. Det handlar om att vi har tilltro
            till att regeringen avslutar det arbete som regeringen har initierat.
          </note>
          <note>
            Det är inte bara regelverken för trossamfund som behöver skärpas
            , utan det handlar också om regelverk vad gäller bidrag till övriga
            delar av civilsamhället. Det handlar inte om en njugg inställning
            till föreningsbidrag, utan det handlar om att ge legitimitet åt
            ett starkt bidragssystem. Som många har varit inne på utgör civilsamhället
            en grundbult i vårt samhälle, och civilsamhället ska ges goda
            ekonomiska förutsättningar. Men vi ska aldrig acceptera att bidrag
            ges till föreningar eller organisationer som arbetar i strid med
            våra mest viktiga demokratiska principer.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 25 april.)
          </note>
          <note>
            § 15 Kulturarvsfrågor
          </note>
          <note>
            Kulturutskottets betänkande 2017/18:KrU7
          </note>
          <note>
            Kulturarvsfrågor
          </note>
          <note>
            föredrogs.
          </note>
          <note type="speaker">
            Anf. 126 OLOF LAVESSON (M):
          </note>
          <note>
            Herr talman! Kulturarvet utgörs av vad tidigare generationer
            skapat och hur vi i dag uppfattar, tolkar och för det vidare.
            Kulturarvet är inte statiskt utan något som ständigt förändras
            och omformuleras. Varje tid bildar sig en egen uppfattning om
            vad som är kulturarv och vad det betyder.
          </note>
          <note>
            Herr talman! Detta är varken regeringens definition eller något
            jag själv kommit på, utan det är hur begreppet kulturarv förklaras
            av Wikipedia. Just detta om kulturarvet som något som ständigt
            förändras, omformuleras och även omvärderas tycker jag är centralt.
            Kulturarvet är inget som så lätt låter sig definieras eller stängas
            in. Det är i ständig rörelse.
          </note>
          <note>
            Konsten och kulturen är till sitt väsen inkluderande, dynamisk,
            föränderlig, urban, öppen och tillmötesgående. Det är därmed också
            vårt kulturarv. De enda gränser som kulturarvet sätter är mot
            dem som vill stänga ute och definiera det ena eller andra uttrycket
            som mer rent, genuint eller exklusivt.
          </note>
          <note>
            Det svenska kulturarvet är helt enkelt det kulturarv som har
            vuxit fram i Sverige, men med intryck och uttryck från hela världen.
            Utan öppenheten och globaliseringen finns inget svenskt kulturarv.
            Därför är det också viktigt att markera mot dem som vill sätta
            gränser. Genom att stå upp för öppenheten vårdar vi arvet från
            tidigare generationer, och vi tar ansvar för dem som lever här
            i dag och för dem som kommer att utgöra vår framtid. Kulturarvet
            är i det sammanhanget en grund som skapar trygghet i en värld
            som just nu är allt annat än trygg. Detta har vi alla ett ansvar
            att stå upp för.
          </note>
          <note>
            År 2018 är Europas kulturarvsår, men man skulle kunna säga att
            vi i Sverige också kan se tillbaka på 2017 som ett verkligt kulturarvsår.
            Den kulturarvsproposition som regeringen presenterade förra året
            har gett många tillfällen att diskutera och debattera kulturarvet
            och att rikta såväl beröm som kritik.
          </note>
          <note>
            I dag har vi att behandla ett motionsbetänkande som rör motioner
            från förra motionsperioden, och jag kommer därför att fokusera
            på det motionsyrkande som Moderaterna har väckt och som rör kulturarvet
            under jord.
          </note>
          <note>
            Herr talman! Den första raden i den första boken av Herman Lind
            ­ qvists omfattande svenska historia inleds med följande mening:
            I begynnelsen var Skåne – punkt! Det säger jag inte bara som skåning
            utan för att denna mening sträcker sig tillbaka till när inlandsisen
            först släppte sitt grepp för ca 10 000 år sedan. Strax därefter
            kom de första människorna till Sverige. Det första som fanns i
            Sverige av mänskligt avtryck var därmed invandringen.
          </note>
          <note>
            De äldsta föremål vi i dag gräver fram är daterade till ungefär
            år 3000 före Kristus, det vill säga ca 5 000 år gamla. Vi har
            ett rikt och omfattande kulturarv under jord som bär på unika
            berättelser om vårt land och hur det har vuxit fram. Detta arv
            ska vi vårda och värna för kommande generatio ­ ner.
          </note>
          <note>
            Samtidigt möter detta arv i dag stora utmaningar. Sverige växer,
            och Sverige växer på sina ställen fort. Behoven av utbyggnad är
            stora, framför allt i och omkring våra större städer. Att hitta
            en balans mellan det moderna samhällets krav på nya bostäder och
            infrastruktur och skyddet av kulturarvet är en ofta komplicerad
            uppgift.
          </note>
          <note>
            Bedömningar över landet kan skifta, vilket kan skapa en känsla
            av godtycklighet hos den som försöker utveckla vårt urbana samhälle.
            Ofta får länsstyrelserna klä skott för detta när de upplevs som
            bromsklossar. Detta har inneburit många och i vissa fall onödigt
            skarpa konflikter mellan stat och kommun.
          </note>
          <note>
            Detta gäller inte bara kulturarvet under jord utan även det vi
            bygger över jord. Just nu behandlar kulturutskottet tillsammans
            med civilutskottet en ny politik för gestaltad livsmiljö där vi
            försöker förena behov av snabb och billig utbyggnad med krav på
            hållbara livsmiljöer där vi även ska fylla mellanrummen mellan
            människor med värdefullt innehåll. Men det gäller i synnerh et
            även det som ligger djupt ned i marken under våra fötter – v årt
            gemensamma kulturarv.
          </note>
          <note>
            Kulturutskottet konstaterar i sitt betänkande att detta är ett
            område som styrs av olika regelverk och att ansvaret delas mellan
            olika aktörer, och utskottet betonar att det krävs ett tvärsektoriellt
            ansvar och arbete som kan bidra till ökad samsyn. Utskottet hänvisar
            med detta också till det nyss nämnda arbetet för gestaltad livsmiljö
            och de uppdrag som där riktas till flera myndigheter.
          </note>
          <note>
            Moderaterna menar dock att det behövs en särskild översyn för
            att långsiktigt säkerställa en god balans mellan olika intressen
            i de regelverk som länsstyrelserna har att tillämpa. Syftet ska
            vara att åstadkomma förbättringar i villkoren för byggandet och
            samtidigt värna viktiga delar av kulturarvet under jord. Det måste
            vara möjligt att utveckla vår framtid och samtidigt slå vakt om
            vår historia.
          </note>
          <note>
            Med detta, herr talman, vill jag yrka bifall till reservation
            4.
          </note>
          <note>
            (Applåder)
          </note>
          <note type="speaker">
            Anf. 127 CASSANDRA SUNDIN (SD):
          </note>
          <note>
            Herr talman! Jag vill börja med att yrka bifall till reservationerna
            5 och 9.
          </note>
          <note>
            Det är folkets röst som ska höras, när man läser dessa anteckningar
            – så sa folklivsforskaren Olof Hasslöf om Institutet för språk
            och folkminnens samlingar.
          </note>
          <note>
            Sverigedemokraterna värderar det immateriella kulturarvet högt.
            Det arbete som enskilda, civilsamhället och till exempel Institutet
            för språk och folkminnen gör för insamlandet och tillgängliggörandet
            av vårt immateriella kulturarv är ovärderligt i nutiden och för
            kommande generationer. Det gäller för det svenska men även för
            det estlandssvenska, finlandssvenska, tornedalska och samiska
            immateriella kulturarvet.
          </note>
          <note>
            Institutet för språk och folkminnen samlar in, bevarar och forskar
            om dialekter, ortnamn, personnamn och folkminnen. De arbetar också
            med språkvård och språkpolitik. Uppgiften är att levandegöra,
            sprida kunskap och ge råd i språkfrågor.
          </note>
          <note>
            Vi anser att ambitionsnivån för det immateriella kulturarvet
            bör höjas, framför allt vad gäller arbetet som rör Unescos konvention
            om skydd för det immateriella kulturarvet. Regeringen bör se över
            möjligheterna att tillföra ytterligare resurser för att skynda
            på arbetet med den nationella förteckningen samt nomineringarna
            till de internationella listorna för att säkra att vårt immateriella
            kulturarv får nödvändigt skydd och bevaras till kommande generationer.
          </note>
          <note>
            Sverigedemokraterna förespråkar bland annat att Institutet för
            språk och folkminnens närvaro förstärks i norra Sverige, framför
            allt sedan Dialekt ‑ , ortnamns- och folkminnesarkivet i Umeå
            avvecklats. Vi vill även ge institutet i uppdrag att i samråd
            med Forum för levande historia bygga upp en kunskapsbas om och
            utvärdera behovsomfattningen av åtgärder för att bevara synskadades
            och dövas immateriella och materiella kulturarv.
          </note>
          <note>
            Vidare är det kyrkliga kulturarvet något vi värnar och ser som
            betydelsefullt ur flera perspektiv. Till exempel är svensk arkitektur
            ett område som är starkt färgat av vårt kristna arv, framför allt
            genom våra runt 3 400 svenska kyrkor. Många av dem har ett säreget
            utseende som inte återfinns hos kyrkor i andra länder.
          </note>
          <note>
            Det är Svenska kyrkan som förvaltar dessa anrika fastigheter
            och bevarar dem så att även framtida generationer kan ta del av
            dem. Det senaste århundradets omfattande sekularisering har resulterat
            i att många valt att lämna Svenska kyrkan och därmed avsagt sig
            att betala kyrkoavgift, vilket har medfört en stor minskning av
            Svenska kyrkans resurser. Svenska kyrkan befarar att den inte
            kommer att ha tillräckliga resurser för att ta hand om alla kyrkor
            och att kyrkor som tas ur bruk tillåts förfalla. Det innebär i
            praktiken att Sveriges största samlade fysiska kulturarv som fortfarande
            används i sitt ursprungliga syfte är hotat.
          </note>
          <note>
            Även om kulturmiljölagen skärps ligger förvaltningsbördan för
            dessa kulturhistoriska fastigheter på en organisation som i framtiden
            kommer att ha otillräckliga resurser att sörja för dessa om Svenska
            kyrkans nuvarande medlemsutveckling fortsätter. Vi vill därför
            se en nationell handlingsplan för hur skyddet av det kyrkliga
            kulturarvet ska säkras i framtiden.
          </note>
          <note>
            Herr talman! Kulturen är en byggsten och en bärande balk för
            hur stabilt vi lyckas upprätthålla välfärd och tillit mellan människor
            och till myndigheter och institutioner. Att värna om banden till
            det förflutna är att värna om rätten att tänka fritt.
          </note>
          <note type="speaker">
            Anf. 128 PER LODENIUS (C):
          </note>
          <note>
            Herr talman! Tillgång till ett brett kulturliv i hela landet
            är vår högst prioriterade fråga när det gäller kultur och kulturarv.
            Det står i stark kontrast till regeringens reform om fri entré
            för vuxna på statliga museer, främst de statliga museer som finns
            i Stockholms stad. Från Centerpartiets sida vill vi i stället
            satsa på att öka tillgängligheten till de statliga museerna över
            hela landet, exempelvis genom digitalisering och utställningar
            på turné.
          </note>
          <note>
            För Centerpartiet är det en självklarhet att alla barn och ungdomar
            oavsett ekonomiska förutsättningar, var de bor eller vilka funktionsförutsättningar
            de har ska kunna ta del av den statliga kulturen. Därför är det
            viktigt att kulturen görs tillgänglig över hela landet.
          </note>
          <note>
            För oss i Centerpartiet handlar det inte bara om det kulturarv
            som ryms inom statliga institutioner. Det handlar minst lika mycket
            om det n ära kul ­ turarvet i hela landet. Det finns nationellt
            intressanta och viktiga kulturarv på många håll i vårt land. Det
            statliga ansvaret för kulturarvet och vår historia får därför
            inte stanna vid storstadens gräns. Vi måste också se de många
            kulturarv som finns som en möjlighet att vara en del av utveck
            ­ lingen av regionerna och samhället de finns i. Kulturarv finns
            ju över hela vårt land, och de är värda att bevara och lyfta fram.
            Men vi måste bli bättre på att lyfta fram viktiga kulturarv också
            på ett nationellt plan – även de som inte finns i Stockholms direkta
            närhet.
          </note>
          <note>
            Kulturarv kan vara kopplade till en specifik geografisk plats
            så som till exempel Glasriket i Småland. Glaset och dess tillverkning
            är ett viktigt kulturarv för Sverige, både som bruksföremål och
            som konstföremål. Sats ­ ningen på Glasriket blir här en möjlighet
            att både bevara och lyfta fram det kulturarv glaset och dess industri
            är och samtidigt utveckla Smålands ­ regionen liksom att se möjligheten
            att marknadsföra Sverige på ett interna ­ tio ­ nellt plan.
          </note>
          <note>
            Det finns kort sagt potential i hela landet, och det finns stor
            kompetens inom kulturarvsområdet över hela landet. Samtidigt ligger
            i dag mycket nationell expertis fortfarande i storstäder och då
            främst i vår huvudstad. Mycket av den kunskap som finns ute i
            lan det borde komma fler till del. Kanske kan vi skapa en modell
            som gör att vi lyfter fram spetskompete nsen där den finns i landet,
            i samverkan mellan regionerna och staten. Varför då inte skapa
            en ny modell för den nationella kulturpolitiken som bygger vidare
            på de tankar som gjort samverkansmodellen framgångsrik, en kultursamverkansm
            odell för den nationella nivån?
          </note>
          <note>
            Då skulle vi kanske kunna se Rockarkivet i Hultsfred som den
            natio ­ nella angelägenhet det faktiskt är : som ett viktigt kulturarv
            och en källa till kunskap om Sveriges rika populärmusikhistoria.
            Att arkivet ligger i Hults ­ fred och inte i Stockholm måste väl
            inte innebära att det är en regional angelägenhet för Kalmarregionen?
            Allt av riksintresse måste väl ändå inte ligga i Stockholm?
          </note>
          <note>
            Herr talman! Det rörliga kulturarvet engagerar många i vårt land.
            Det kan handla om en moped, en traktor eller kanske den där bilen
            man drömde om som barn. Det kan vara ett ånglok eller ett flygplan
            av historiskt värde. Det kan vara en segelskuta från förra sekelskiftet,
            då 1800-tal blev 1900-tal, eller en plastbåt från 1970-talet.
            Det gemensamma är att det är fordon som brukats och transporterat
            människor och gods runt om i vårt land, historiebärare från en
            tid då vårt samhälle blev allt mer mobilt.
          </note>
          <note>
            Varje helg och nästan varje vardagskväll under den ljusa årstiden
            finns det evenemang runt om i vårt land där det rörliga kulturarvet
            uppmärksammas och inte minst används. Det är många som lägger
            stor del av sin fritid på att bevara dessa klenoder för eftervärlden.
            Det är ideella krafter som renoverar bilar, båtar och flygplan
            och driver museijärnvägar och museer för dessa klenoder. Samtidigt
            skapar det jobb och företagande på många sätt. Det är försäljning
            av reservdelar. Det är mekaniker, verkstäder och båtvarv med specialistkunskaper.
            Det är besöksmål som genererar handel, restaurangbesök och hotellövernattningar.
            Allt detta skapas ofta på mindre orter och på landsbygden, så
            förutom en del av det viktiga bevarandet av det rörliga kulturarvet
            är det också en del av en levande landsbygd och en möjlighet för
            hela landet att leva.
          </note>
          <note>
            Men det här arbetet har inte alltid fått den uppskattning det
            är värt. Det finns exempel på att både politiska beslut och myndigheters
            tolkningar av regelverk utgjort hinder och till och med lett till
            att kulturarvsföremål gått förlorade. För att det rörliga kulturarvet
            ska kunna bevaras behöver det också brukas och utvecklas . Det
            är en del av vår historia som skulle försvinna om inte alla ideella
            krafter fanns.
          </note>
          <note>
            I samband med behandlingen av kulturarvspropositionen för ett
            år sedan beslutade riksdagen också om ett tillkännagivande som
            rör det rörliga kulturarvet. Tillkännagivandet säger att regeringen
            skyndsamt ska ta fram en lagstiftning som slår fast myndigheters
            skyldigheter och ansvar för historiska transportmedel till lands,
            till sjöss och i luften så att de i sin myndighetsutövning kan
            säkerställa att det rörliga kulturarvet inte avsiktligt eller
            oavsiktligt hindras att brukas eller skadas eller rent av destrueras.
          </note>
          <note>
            Herr talman! Det pågår fortfarande en destruktion av det rörliga
            kulturarvet. Det finns fortfarande stora problem för det rörliga
            kulturarvet att brukas och finnas i vårt samhälle.
          </note>
          <note>
            Så här långt har regeringen i regleringsbrevet för 2018 gett
            i uppdrag till Riksantikvarieämbetet att undersöka och redovisa
            förutsättningarna för lagstiftning till skydd för det rörliga
            kulturarvet. Det är gott så, men det går inte snabbt nog och täcker
            knappast in den bredd som behövs för att skydda och värna det
            rörliga kulturarvet. Här önskar jag mer kraft, muskler, förståelse
            och kunskap från regeringens sida. Men det får vi nog vänta på
            till efter höstens val.
          </note>
          <note>
            (Applåder)
          </note>
          <note type="speaker">
            Anf. 129 CHRISTINA ÖRNEBJÄR (L):
          </note>
          <note>
            Herr talman! Jag vill yrka bifall till reservation nr 1 så att
            jag har det gjort, annars kommer jag förmodligen att glömma det.
          </note>
          <note>
            En del av er här i salen hade kanske förmånen att vara på talmannens
            vårmiddag i går. Om ni var där var ni kanske också nere i Bankhallen
            och minglade lite grann. Måhända såg ni under minglandet att en
            bild av Nils Edén stod där. Jag hör på suset att ni allihop genast
            vet vad jag pratar om.
          </note>
          <note>
            År 2018 har det gått 100 år sedan Sverige blev en demokrati.
            Det finns all anledning att uppmärksamma den man som mer än någon
            annan har förtjänsten av att Sverige blev demokratiskt. Nils Edén
            var en liberal historieprofessor och politiker som ledde en liberal-socialdemokratisk
            regering under de dramatiska åren 1917 –19 20. Då blev Sverige
            en demokrati. Kvinnor fick rösträtt, och den kommunala rösträtten
            blev inte längre graderad. Riksdagens första kammare blev demokratisk,
            dess andra kammare likaså. Det skedde ett stort och intensivt
            reformarbete – man beslöt om åtta timmars arbetsdag och så vidare.
          </note>
          <note>
            Av denna anledning, och av väldigt många fler, anser vi liberaler
            att riksdagen borde lyfta fram och hedra Nils Edéns verk genom
            en permanent påminnelse – en byst eller liknande – samt att Nils
            Edéns verk särskilt ska uppmärksammas under 2018. Fler än de som
            var på talmannens vårmiddag borde få möjlighet att lära sig mer
            om denne man och om den historia som han står för.
          </note>
          <note>
            Då, för 100 år sedan, stod Sverige på randen till en blodig revolution.
            Matbrist och politisk ojämlikhet ledde till kravaller. På Gustav
            Adolfs torg här i Stockholm skedde blodiga kravaller medan riksdagen
            satt och debatterade den allmänna rösträtten. I stället för att
            statens makt vanns med våld slog Sverige in på en fredlig demokratisk
            utveckling med dessa reformer just 1917–1921.
          </note>
          <note>
            I ett läge där vi är nu, där demokratin på många håll ifrågasätts,
            borde firandet och manifesterandet vara en central svensk uppgift
            i en orolig omvärld. Det var just 1918 som Sveriges riksdag efter
            en lång kamp och stort motstånd beslutade att vårt land skulle
            få lika och allmän rösträtt för både kvinnor och män. Det var
            efter en lång kamp mot både kungamakten och den politiska högern
            som liberaler och socialdemokrater lyckades driva igenom allmän
            och lika rösträtt.
          </note>
          <note>
            Att ta demokratin för självklar är kanske det största hot som
            den kan utsättas för. I Sverige utmanas demokratin av extremism
            från höger och vänster, av militant islamism liksom av hot och
            våld mot förtroendevalda och tjänstemän. Men demokratin utmanas
            också av ett minskat engagemang.
          </note>
          <note>
            Regeringen har gett Malmö stad i uppdrag att planera för ett
            migra ­ tions- och demokratimuseum. Vi tycker kanske att migrationsfrågorna
            och migrationshistorien förtjänar en egen institution. Många som
            har kommit till Sverige har flytt från förtryck och förföljelse
            till just den svenska demo ­ kratin. Förhoppningsvis blir detta
            en utgångspunkt för museet i Malmö.
          </note>
          <note>
            Ett annat viktigt politikområde när det handlar om demokrati
            är minori ­ tetspolitiken, där språket är en viktig del av kulturarvet.
            Vi har samer, sverigefinnar, tornedalingar, romer och judar som
            alla har utvecklat sin kultur på svensk mark sedan mycket lång
            tid. Vi liberaler vill att detta syn ­ liggörs genom att de nationella
            minoriteterna och minoritetsspråken nämns i grundlagen. På så
            vis skapas också garantier för att stora föränd ­ ringar av minoritetspolitiken
            föregås av noggrann betänketid. Det behövs, för detta är någonting
            som är ständigt ifrågasatt.
          </note>
          <note>
            Herr talman! Jag tänker nu ta några minuter för att tala om något
            helt annat – någonting som de flesta förmodligen inte har så där
            jättebra koll på men som är oerhört intressant.
          </note>
          <note>
            Jag tänker tala om Kvarntorpshögen. Det är Sveriges största industriminne,
            vars historia startade 1939, när man konstaterade att skiffern
            i området hade hög oljehalt. Olja var någonting man gillade och
            ville ha mer av. År 1940 började man därför fundera på om man
            kunde starta ett oljeskifferverk, vilket man sedan gjorde 1942.
            Sedan höll man på till 1966.
          </note>
          <note>
            Under tiden produktionen var igång var ”Kvarntorpslukten” någonting
            som alla i området kände till. Nära 36 000 ton svavel spreds från
            skorstenarna. Barrträden i området dog, och lövträden stod avlövade.
            Rostangreppen var så svåra att de som bodde i husen runt omkring
            Kvarntorp berättar om att deras traktorer och staket rostade sönder.
            Man berättar också om hur kor dödades av stenar när det sprängdes.
            Det röda stoftet gick inte heller någonsin att städa bort.
          </note>
          <note>
            Så småningom tog Supra AB över och framställde ammoniak av rest-
            och spilloljor fram till 1980-talets början. Förutom att man nu
            har den över 100 meter höga högen blev området svårt förorenat
            och förstört.
          </note>
          <note>
            År 1982 tog Kumla kommun över området, och sedan dess har man
            gjort ett gediget arbete med att utveckla området till ett rekreations-
            och friluftsområde. Där finns bland annat en fast utställning,
            Konst på hög, som drar oerhört många turister och besökare till
            området. Det görs också satsningar på konserter på högen.
          </note>
          <note>
            Många väljer att träna i området. Man kan besegra trappan – den
            trätrappa med 427 steg som går upp till toppen, 157 meter över
            havet. Man ska springa tio varv om man vill besegra trappan. Jag
            kan tala om att det räcker gott och väl med ett varv; sedan vill
            man inte göra fler.
          </note>
          <note>
            Hela högen är väldigt varm. Mätningar visar att det fortfarande
            är ungefär 700 grader i den. Den är instabil, och det rasar lite
            titt som tätt. Det är naturligtvis en fara för dem som knatar
            omkring där uppe, även om det finns skyltar med texten Gå inte
            här, för dina skor kommer att smälta! Vi kan ju inte heller garantera
            att alla kan läsa skyltarna.
          </note>
          <note>
            Vi vet att högen kommer att slockna, men vi vet inte när. När
            den gör det kommer den att släppa ifrån sig en väldig massa oerhört
            otrevliga ämnen, bland annat uran. Siffror på ungefär tre ton
            om året har nämnts.
          </note>
          <note>
            Samtidigt som detta är en framtida miljöbomb är högen ett industriminne
            av rang. Den är unik i sitt slag. Här finns den helt intakta matsalen
            från förr i tiden och många andra minnen från en industriell tid
            i Sverige som nu är svunnen.
          </note>
          <note>
            Jag läser ur boken Konst på hög – återbesökt med text av Stefan
            Nilsson: Askhögen är på en gång ett sorgligt monument över tvingande
            omständigheter och brutal mänsklig framfart, ett rykande Blåkulla
            alldeles på riktigt.
          </note>
          <note>
            I dag börjar fler och fler uppskatta högen. De stora såren i
            folksjälen som den skapade när den byggdes, eller snarare byggdes
            upp, med minnen av svavellukten och röddammet i alla hörn läks
            sakta, och det görs genom konsten och kulturen. Därför är detta
            en viktig fråga för oss i dag.
          </note>
          <note>
            (Applåder)
          </note>
          <note type="speaker">
            Anf. 130 ROLAND UTBULT (KD):
          </note>
          <note>
            Herr talman! Jag yrkar bifall till reservation nr 6.
          </note>
          <note>
            Kulturarvet har blivit ett eget politikområde, och i en föränderlig
            värld betyder den egna kulturidentiteten alltmer. Samtidigt pågår
            EU:s kulturarvsår 2018 för att stärka den europeiska identiteten
            i, som det heter, en värld av mångfald. Det är alltså inte bara
            svenskt utan också europeiskt.
          </note>
          <note>
            Det som jag säger nu handlar inte om att stänga ute någon, men
            jag tror att en kulturell identitet är viktig. Det är ofta kulturen
            som betyder någonting i tider av svårigheter. Ett bra exempel,
            menar jag, är den ryska kulturen, som är så excellent med bland
            annat balett, cirkus, tonsättare och författare av absolut högsta
            rang. Det går inte att kväva kulturen, lika lite som religionen.
          </note>
          <note>
            I kulturarvsdebatten för ett år sedan hade vi från Alliansen
            följande formulering: ”Kulturarvspropositionen borde på ett mycket
            tydligare sätt poängtera läroplanens värdegrund”. Varför nämner
            jag det här? Jo, för att jag tycker det är så vackert. Och vi
            som arbetar i kulturen uppskattar skönhet.
          </note>
          <note>
            Under rubriken ”Skolans värdegrund och uppdrag”, det första kapitlet
            i läroplanen, står: Människolivets okränkbarhet, individens frihet
            och integritet, alla människors lika värde, jämställdhet mellan
            kvinnor och män samt solidaritet med svaga och utsatta är de värden
            som skolan ska gestalta och förmedla. I överensstämmelse med den
            etik som förvaltats av kristen tradition och västerländsk humanism
            sker detta genom individens fostran till rättskänsla, generositet,
            tolerans och ansvarstagande.
          </note>
          <note>
            Jag vet inget ställe där detta beskrivs så vackert som det gör
            i läroplanen. Det handlar alltså om våra grundläggande värden.
          </note>
          <note>
            Tillsammans med den västerländska humanismen har den kristna
            etiken och värdegrunden spelat en avgörande roll som kulturbärare
            och formare av vår demokrati.
          </note>
          <note>
            Jag hade ett replikskifte här i kammaren med den dåvarande representanten
            för Vänsterpartiet, som sa att det inte är i kyrkorna som vi hittar
            kulturarbetarna. Jag fick då påminna personen i fråga om Johann
            Sebastian Bach. Sedan gick vi framåt till våra dagar med konserter
            i kyrkor, en enorm mängd körer och så vidare.
          </note>
          <note>
            Herr talman! S venska A kademien har sjunkit under botten, sa
            den största tidningens kulturredaktör i tv, och kvällspressens
            dito efterfrågade hög moral. I radioprogrammet Godmorgon, världen!
            hävdade en tillkallad expert att moral och etik är oerhört angelägna
            i vår tid.
          </note>
          <note>
            Vi kan väl hoppas att den innevarande valrörelsen ska innehålla
            en rejäl portion av hur vi människor ska leva tillsammans och
            vilka värden och värderingar det är som gör livet lättare och
            relationerna oss emellan mer harmoniska.
          </note>
          <note>
            Den tid är förbi då moral betraktades i det närmaste som nonsens
            och då friheten presenterades som gränslös. Det är som om stenarna
            ropar. Metoo lyfte på ett närmast mirakulöst sätt fram de övergrepp
            som kvinnor utsatts för runt om i världen. Vi hade tidigare i
            dag ett stort seminarium om detta. Det var väldigt intressant
            att höra representanter för Kultur ­ sverige beskriva hur man
            tar tag i dessa frågor och hur man utifrån där man befinner sig
            just nu försöker ta hänsyn till det som har hänt. Jag tycker att
            det var väldigt hoppfullt. Det var ett fantastiskt bra seminarium
            som vi hade. Det handlar om en genomgripande revolution som för
            alltid har förändrat världen. Det tror och hoppas jag.
          </note>
          <note>
            ”Ingenting är längre som förut, alla gamla sanningar är slut”,
            sjöng Anders Fugelstad redan på 1970-talet. Redan då var alltså
            sanningarna slut, men så kan det ju inte vara. Människan är sig
            ju ganska lik.
          </note>
          <note>
            Det arv vi bär med oss vill vi nog ofta göra revolt emot, men
            de riktigt gamla sanningarna om en etik som vägleder och hjälper
            människan kommer, tror jag, att leva också framöver. Det som är
            ditt är ditt, det som är mitt är mitt, men vi behöver varandra,
            och vi behöver respektera varandra.
          </note>
          <note>
            När jag läste historia på universitetet för att bli lärare förstod
            jag vilken utveckling vi har varit med om i det här landet. Christina
            Örnebjär beskrev början av 1900-talet. Jag bara tänker så här:
            Så storslaget det som har hänt är! Vilket land vi har! Det har
            byggts av människor, politiker. Här i enkammarriksdagen och i
            första- och andrakammaren har man byggt med politiska beslut.
            Människor har arbetat, och det har fattats viktiga beslut genom
            tiderna.
          </note>
          <note>
            En del politiska partier kan ta åt sig en stor del av äran för
            det som har hänt under de gångna 100 åren. Min far hade två kusiner
            som jobbade i det gamla riksdagshuset. De var liberaler. På den
            tiden var alla på öarna utanför Göteborg liberaler eller folkpartister.
            Så är det inte riktigt längre.
          </note>
          <note>
            Vi bygger vidare på detta. Vi har ett kulturarv som vi bygger
            vidare för nästa generation. Vi är här nu, och vi bygger framåt.
            Demokratin måste byggas i varje ny generation.
          </note>
          <note>
            (Applåder)
          </note>
          <note type="speaker">
            Anf. 131 ANNA WALLENTHEIM (S):
          </note>
          <note>
            Herr talman! Alla vi som sitter här inne och också alla människor
            utanför den här kammaren är delar av ett arv från flera generationer
            bakåt. Vi bär alla på historier och berättels er från olika delar
            av Sverige och världen , och vi har alla en röst och en möjlighet
            att fylla på detta arv för framtida generationer.
          </note>
          <note>
            Min historia och min berättelse är inte unik, men den är min.
            Faktum är att en del av min historia finns i det som vi i dag
            hänvisar till som Riksdagshuset östra . Det är b erättelser om
            Annie och Adolf Wallentheim , som var gifta och som båda var riksdagsledamöter
            men satt i varsin kammare. Tack vare placeringstavlan i Förstakammarsalen
            vet jag exakt vilken stol Annie hade: stol nr 18. Med jämna mellanrum
            går jag dit, sätter mig ned och andas.
          </note>
          <note>
            I förra veckan hade jag med mig min egen dotter hit till riksdagen.
            Hon fick såklart chansen att sitta i min stol här inne i kammaren.
          </note>
          <note>
            Det är små berättelser om min familj och släkt – s äkert berättelser
            som ingen annan än jag och mina släktingar bryr sig om. Men det
            är mitt arv, och det är jag stolt över .
          </note>
          <note>
            Herr talman! I dag befinner vi oss i kammaren för att diskutera
            betänkandet KrU7 Kulturarvsfrågor . Det är ett betänkande som
            behandlar 80 motionsyrkanden från allmänna motionstiden om bland
            annat statligt stöd till vissa museer, kulturmiljöer och uppmärksammande
            av brott mot mänskligheten.
          </note>
          <note>
            Förra året fick vi i kammaren uppleva något unikt när vi debatterade
            och tog beslut om de n första kulturarvsproposition som någonsin
            lagts fram i Sveriges riksdag – e n propo sition som för första
            gången tog ett helhetsgrepp om kulturarvet som eget politikområde.
            Där ska kulturarvspolitiken bidra till att det gemensamma kulturarvet
            blir en angelägenhet för alla, att det offentliga samtalet vidgas
            och fördjupas och att medskapande och engagemang främjas.
          </note>
          <note>
            Jag är som socialdemokrat otroligt stolt över vår regering och
            över att vi så tydligt har lyft upp kulturarvet på d en kulturpolitiska
            dagordningen. Det gör mig också väldigt stolt att vi har öppnat
            upp dessa skatter genom till exempel reformen med fri entré. D
            et gör mig glad att också höra mina politiska motståndar e tala
            om kulturarvet med sådan värme.
          </note>
          <note>
            Herr talman! I propositionen presenterades också övergripande
            prioriteringar med en rad konkreta förslag, bland annat en museilag.
            Museilagen trädde i kraft den 1 augusti 2017 och reglerar offentlig
            t styrda museer . I den fastställs att museer na ska bidra till
            samhället och dess utveckling. Detta gör de genom att främja kunskap,
            kulturupplevelser och fri åsiktsbildning. Syftet med lagen är
            bland annat att göra museerna självständiga och tydliggöra vem
            som bestämmer över museiverksamhetens innehåll, så att till exempel
            vi politiker inte kan påverka vad museerna ska visa och inte .
          </note>
          <note>
            I tisdag s hade jag förmånen att få besöka museernas vårmöte
            i Malmö. Där lyftes m useilagen fram av flera personer under flera
            punkt er. Museilagen är en välkommen lag för de museer som berörs
            , då man anser att mus e ernas professionell a oberoende äntligen
            fastställs. Men detta är så ­ klart något som också kräver arbete
            och reflektion.
          </note>
          <note>
            Därför känns det extra tryggt a tt Riksantikvarieämbetet sedan
            förra sommaren också har i uppgift att främja utveckling och samarbete
            på mu seiområdet, b land annat genom att samla in och förmedla
            kunskaper men också genom att erbjuda teknik- och metodstöd.
          </note>
          <note>
            Museerna har en central roll i arbetet med att bevara, utveckla
            och använda vårt kulturarv. För många människor är museernas verksamheter
            avgörande för möjligheten att ta del av vårt kulturarv. Museerna
            behövs , och det är bland andra vi po litiker, på nationel l,
            regional eller kommunal nivå, som kan ge rätt förutsättningar
            för museerna .
          </note>
          <note>
            Herr talman! I betänkandet hittar vi också några reservationer
            från de andra partierna. De rör bland annat kulturarvet under
            jorden, det kyrkliga kulturarvet, demokratimuseum, Glasriket,
            v at tenverksamheter som kulturminne med mera. Många av reservationerna
            har en god andemening och goda intentioner. Dock gäller de i vissa
            fall arbeten som regeringen redan är igång med på ett eller annat
            sätt.
          </note>
          <note>
            Som exempel kan nämnas kulturarvet under jorden, där vi, precis
            som motionärerna och Moderaterna, menar att det är viktigt att
            vi hittar en ba ­ lans mellan behovet av att bygga nya bostäder
            och att skydda våra skatter under jorden. Som socialdemokrat finner
            jag det därför glädjande att reger ­ ingen i sin proposition Politik
            för gestaltad livsmiljö bland annat tar upp denna fråga och frågan
            om ansvaret. Det är väldigt komplext. Detta är något vi kommer
            att debattera senare i år, då vi ska behandla propositio ­ nen.
          </note>
          <note>
            Ett annat exempel är tanken på ett demokratimuseum, som bland
            annat Liberalerna lyfter upp. Det är också ett arbete som är igång,
            då vi i bud ­ geten har gett Rörelsernas museum 5 miljoner årligen
            för att jobba med just demokratifrågan. Kanske får vi se ett framtida
            demokratimuseum i Mal ­ mö.
          </note>
          <note>
            Herr talman! Låt mig avsluta med orden att vi lever i en fantastisk
            tid, en spännande tid men på vissa sätt också en orolig tid. Aldrig
            förr har nog de små berättelserna varit så viktiga som nu – berättelser
            om vår historia, berättelser som får oss att reflektera över vår
            samtid och berättelser som får oss att drömma om framtiden. Det
            är vårt fantastiska och rika kulturarv som står för många av dessa
            berättelser. Det är berättelser som återfinns på museum, oavsett
            om vi talar om de nationella museerna eller om arbetslivsmuseum.
            Men det är också berättelser som återfinns i våra kulturmiljöer,
            i våra kyrkor och på våra fantastiska arkiv. Därmed vill jag passa
            på att gratulera Riksarkivet, som faktiskt firar 400 år.
          </note>
          <note>
            Med de orden, herr talman, yrkar jag bifall till kulturutskottets
            förslag och därmed avslag på samtliga reservationer.
          </note>
          <note>
            (Applåder)
          </note>
          <note type="speaker">
            Anf. 132 NICLAS MALMBERG (MP):
          </note>
          <note>
            Herr talman! För ungefär ett år sedan fattade riksdagen beslut
            om en ny, fördjupad kulturarvspolitik, bland annat innefattande
            en helt ny museilag. Den politiken tycks ha landat väldigt väl
            i sektorn, och vi ser nu också att krutröken har börjat skingras
            inom politiken – det finns inte en enda reservation i betänkandet
            som mer än ett parti står bakom. Det måste betraktas som ett väldigt
            gott betyg till regeringens politik.
          </note>
          <note>
            Jag kan också konstatera att det finns ett växande intresse för
            kulturarvsfrågor i vårt samhälle. På biblioteksmässan i Göteborg
            märkte jag att de populäraste seminarierna ofta var de som handlade
            om den här typen av frågor, och jag har även förundrats över hur
            många som till och med låter analysera sitt DNA för att på något
            sätt härleda sitt eget genetiska ursprung. För det mesta finner
            man förstås att man har ett ursprung i många delar av världen.
          </note>
          <note>
            Det vi måste vara på det klara med är dock att kulturarvsbegreppet,
            precis som teknik och mycket annat, kan användas av både det goda
            och det onda. Vi ser krafter som försöker använda kulturarv för
            att piska fram en nationalistisk strömning. Vi ser till och med
            hur politiska ledare i Europa försöker blicka tillbaka mot konflikter
            som ägde rum för 600 år sedan för att motivera nya krig och kasta
            in sina folk i dem. Men vi ser också det goda: hur ökad kunskap
            kring kulturarv skapar ökad tolerans, ökad solidaritet och ökad
            förståelse för demokrati.
          </note>
          <note>
            Vi firar i år ett väldigt viktigt hundraårsjubileum i Sverige.
            Det var ju 1918, för 100 år sedan, som våra företrädare här i
            riksdagen tog ett väldigt viktigt beslut i demokratiseringsprocessen
            i Sverige, nämligen att införa allmän rösträtt för både kvinnor
            och män. Det är någonting vi måste hjälpas åt att lyfta fram och
            tydliggöra för att öka kunskapen kring demokratiseringsprocessen
            i Sverige, men också för att öka kunskapen och förståelsen för
            att vår demokrati står på bräcklig grund. Den kan inte tas för
            given.
          </note>
          <note>
            Under många decennier trodde vi nog a tt vi kunde ta den för
            given. I början av 70-talet var fortfarande en minoritet av världens
            länder demokratier, men under 70-, 80- och 90-talen var det som
            att en flodvåg av demokratiseringsprocesser svepte fram över världen.
            Allt fler länder blev demokratier, och det var en flodvåg vi nog
            inte trodde skulle hejdas eller stoppas. Under de senaste åren
            har vi dock sett bakslagen komma och sett att länder även i vår
            omedelbara närhet avdemokratiseras.
          </note>
          <note>
            Det här är ingenting vi är immuna mot i Sverige; det kan hända
            också här. Kanske ett av de främsta vaccinen mot en sådan utveckling
            är kunskap. Våra museer är viktiga kunskapsinstitutioner, som
            ofta på förträffliga sätt levandegör historia och levandegör sina
            samlingar. De väcker intresse och engagemang med sina berättelser.
            Den viktiga uppgift vi har från politikens sida är att sänka trösklarna
            in till museerna, så att fler grupper besöker dem.
          </note>
          <note>
            Med ökad kunskap följer också ofta ökad förståelse för att det
            här med kulturarv inte är något statiskt utan att vårt kulturarv
            är ständigt föränderligt. Det som i dag ses som utmanande samtidskonst
            eller det vi ser som exotiska inslag i vår vardag kan i morgon
            vara fullständigt självklara delar av det svenska kulturarvet.
          </note>
          <note>
            Är det något vi har lärt oss av den senaste tidens stridigheter
            inom Svenska Akademien är det att traditioner inte nödvändigtvis
            är bra att upprätthålla bara för att de är gamla. Ibland behöver
            vi vädra ut och ta nya tag. Men det vi alltid måste göra då är
            att bevara kunskapen och se till att de kollektiva minnena har
            förutsättningar att leva vidare.
          </note>
          <note>
            Jag yrkar bifall till utskottets förslag och avslag på samtliga
            reserva ­ tioner.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 25 april.)
          </note>
          <note>
            § 16 Interparlamentariska unionen (IPU)
          </note>
          <note>
            Utrikesutskottets betänkande 2017/18:UU16
          </note>
          <note>
            Interparlamentariska unionen (IPU) (redog. 2017/18:RS3)
          </note>
          <note>
            föredrogs.
          </note>
          <note type="speaker">
            Anf. 133 KRISTER ÖRNFJÄDER (S):
          </note>
          <note>
            Herr talman! Man måste ju ta tillfället i akt och försöka att
            så gott det går sprida så mycket kunskap man kan om organisationen
            Interparlamentariska unionen. Detta är sista chansen under den
            här valperioden, så jag tänkte skicka med lite information till
            dem som ska komma härefter framåt hösten – så att de har någonting
            med sig och förhoppningsvis en större förståelse för vad detta
            innebär. Därför ska jag börja med att försöka vara lite pedagogisk,
            herr talman, med en förhoppning om att fortsättning följer.
          </note>
          <note>
            Riksdagens IPU-delegation har under mandatperioden 2014–2018
            följande sammansättning:
          </note>
          <note>
             ordförande Krister Örnfjäder
          </note>
          <note>
             förste vice ordförande Anti Avsan (M)
          </note>
          <note>
             andre vice ordförande Monica Green (S)
          </note>
          <note>
             Ulrika Karlsson i Uppsala (M)
          </note>
          <note>
             Teres Lindberg (S).
          </note>
          <note>
            Samtliga av IPU-delegationens medlemmar har framträdande poster
            inom IPU:s permanenta kommittéer och arbetsgrupper.
          </note>
          <note>
            Jag har haft förmånen att vara internrevisor och även ordförande
            för IPU:s parlamentariska styrgrupp för WTO-frågor. Förste vice
            ordförande Anti Avsan är ordförande för IPU:s permanenta kommitté
            för FN-frågor och medlem av den rådgivande arbetsgruppen för motverkande
            av terror ­ ism och våldsam extremism, som har instiftats under
            året i samarbete mellan IPU och United Nations Office on Drugs
            and Crime. Andre vice ordförande Monica Green är medlem av IPU:s
            kommitté för främjande av respekt för internationell humanitär
            rätt. Ulrika Karlsson är medlem av IPU:s rådgivande arbetsgrupp
            för hälsofrågor. Teres Lindberg är styrelsemedlem i IPU:s permanenta
            kommitté för hållbar utveckling, finans och handel.
          </note>
          <note>
            Det var en lång uppräkning, och jag vill nu bara försöka förklara
            att detta inte är en tillfällighet. Man kan säga att arbetet påbörjades
            2006 i och med att vi fick en permanent delegation på fem personer.
            Den permanenta delegationen har lyckats göra avtryck inom ramen
            för IPU:s organisation, och de avtrycken har i sin tur gjort det
            möjligt för dessa personer att få uppdrag. Många andra länder
            har kvar det gamla system som vi en gång i tiden hade, där man
            hela tiden byter ut folk. Det gör det svårt för ett land att göra
            avtryck, och då är det svårt att få positioner.
          </note>
          <note>
            Jag vill med denna inledning säga följande: Själv kommer jag
            inte att kandidera, och inte heller Anti Avsan och Monica Green,
            men jag hoppas verkligen att de som kommer efter oss till hösten
            ska kunna – tillsammans med de två övriga ledamöterna – hamna
            i motsvarande situation som vi har haft förmånen att befinna oss
            i under den här perioden.
          </note>
          <note>
            Herr talman! Under 2017 har delegationsmöten hållits vid flera
            tillfällen. Mötena har till stor del ägnats åt substansfrågor
            och förberedelser inför IPU:s två årliga församlingsmöten.
          </note>
          <note>
            Den svenska IPU-delegationen utgör också styrelsen för riksdagens
            interparlamentariska grupp som har förmånen att förvalta Stiftelsen
            Braathens fond. Interparlamentariska gruppen höll också sitt sedvanliga
            årsmöte under året. IPU-delegationen har under året arrangerat
            flera seminarier i riksdagen för att belysa aktuella frågor.
          </note>
          <note>
            Det huvudsakliga arbetet inom IPU och för den svenska delegationen
            utförs inför och under de två årliga församlingarna.
          </note>
          <note>
            Herr talman! IPU har numera 178 medlemsländer. Det är alltså
            15 mindre än FN har – om jag är rätt underrättad. Det är inget
            självändamål, utan det visar på en styrka i vårt arbete och gör
            det möjligt att förhoppningsvis utvidga och förbättra demokratin
            i världen och i parlamenten.
          </note>
          <note>
            Frågor som har varit i fokus under 2017 har bland annat handlat
            om att minska ojämlikheter och bidra till ökad välfärd för alla
            med koppling till hållbarhetsmål 10, parlamentens roll vad gäller
            ingripande i suveräna staters inre angelägenheter vid allvarliga
            kränkningar av mänskliga rättigheter och ökat internationellt
            samarbete kring Agenda 2030-målen, med särskild tonvikt på inkluderingen
            av kvinnor som katalysatorer för ekonomisk utveckling.
          </note>
          <note>
            IPU har också behandlat frågor om situationen för minoritetsbefolkningen
            rohingya, främjande av kulturell mångfald och fred genom dialog
            mellan olika kulturer, religioner och trosinriktningar, cybersäkerhet,
            spridning av kärnvapen och den privata sektorns roll i främjandet
            av förnybar energi.
          </note>
          <note>
            Som ni märker av den uppräkningen har uppdraget utvidgats betydligt
            sedan organisationen bildades för 125 år sedan. Det är på både
            gott och ont. Det innebär att ambitionerna hos medlemsländerna
            har ökat. Men för att kunna göra det här måste man också ha muskler.
            Med muskler menar jag personal men i slutänden också ekonomiska
            resurser. Man kan säga att önskemålen vida överstiger tillgången
            på kapital. Och det är något som vi behöver jobba med långsiktigt.
          </note>
          <note>
            Sverige har ingenting att skämmas för när det gäller de förhållandena.
            Med hjälp av Sidastöd har vi kommit i en situation där vi kan
            hjälpa organisationen med 10 procent av deras budget. Vi är alltså
            en stormakt i organisationen. Därför är det ännu mer nödvändigt
            att se till att vi har personer på positioner som leder till att
            vi på goda grunder kan tycka att det är väl investerade pengar.
          </note>
          <note>
            Herr talman! Den svenska IPU-delegationen har fortsatt att hålla
            en hög ambitionsnivå. Det har inkluderat ett aktivt deltagande
            i framtagandet av resolutioner och i kommittéer och arbetsgrupper
            i samband med IPU:s årliga vår- och höstförsamlingar. De har under
            2017 ägt rum i Dhaka, där vi hade förmånen att ha med talmannen
            som vår ledare, och i Sankt Petersburg, Ryssland.
          </note>
          <note>
            År 2017 var det också 125 år sedan Sveriges riksdag blev medlem
            i IPU, och det 125-åriga medlemskapet i organisationen har under
            året uppmärksammats genom olika aktiviteter i riksdagen. En aktivitet
            var att skapa den här boken, som jag nu visar för kammarens ledamöter.
            Den är inte ny, utan den är moderniserad och uppdaterad. Jag tänkte
            rent symboliskt överlämna den till talmannen, med en extra sidhänvisning.
            Jag rekommenderar sidan 8. Inte utan anledning – jag tror att
            talmannen kommer att känna igen sig.
          </note>
          <note>
            Delegationen avser att under 2018 fortsätta att arbeta aktivt
            för demokrati och mänskliga rättigheter, jämställdhet, internationell
            fred och säkerhet, hållbar utveckling och inte minst samarbetet
            med FN, som står högt på dagordningen.
          </note>
          <note>
            Jag vill tacka alla som jag har haft förmånen att arbeta tillsammans
            med, i den här organisationen och här i riksdagen, både förtroendevalda
            och anställda. Jag vill speciellt nämna Helena Lundstedt och Björn
            Sondén, som är de som för närvarande hjälper oss att lyckas så
            väl.
          </note>
          <note>
            Jag vill tacka så mycket för den här tiden. Jag önskar dem som
            blir valda till hösten all lycka. Jag tror – där får väl talmannen
            hjälpa till – att de har förutsättningar att lyckas. Men vi vore
            tacksamma om vi slapp byta personal. Det skulle underlätta skiftet
            betydligt.
          </note>
          <note>
            (Applåder)
          </note>
          <note>
            (TALMANNEN: Talmannen instämmer i de goda orden.)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 25 april.)
          </note>
          <note>
            § 17 Den parlamentariska församlingen för Unionen för Medelhavet
            (PA-UfM)
          </note>
          <note>
            Utrikesutskottets betänkande 2017/18:UU17
          </note>
          <note>
            Den parlamentariska församlingen för Unionen för Medelhavet (PA
            ‑ UfM) (redog. 2017/18:RS2)
          </note>
          <note>
            föredrogs.
          </note>
          <note type="speaker">
            Anf. 134 YASMINE LARSSON (S):
          </note>
          <note>
            Herr talman! I dag ska vi debattera om den årliga skrivelsen
            för den svenska delegationen till den parlamentariska församlingen
            för Unionen för Medelhavet, PA-UfM.
          </note>
          <note>
            Jag vill börja med att yrka bifall till förslaget att lägga skrivelsen
            till handlingarna.
          </note>
          <note>
            Den parlamentariska församlingen för Unionen för Medelhavet,
            PA ‑ UfM, är en mötesplats för parlamentariker från EU och Medelhavsländerna.
            Den har som mål att skapa fred, stabilitet och välstånd runt Medelhavet.
            Jag är ledamot av delegationen, och är också vice ordförande i
            kvinnoutskottet.
          </note>
          <note>
            Olle Thorell, som skulle ha hållit det här anförandet, är ordförande
            i den svenska delegationen och brukar i dessa debatter hålla anföranden
            på ett alldeles förtjänstfullt sätt. Men då han har fått förhinder
            att delta i dagens debatt har jag fått i uppdrag att redovisa
            hur arbetet i delegationen har fortlöpt under 2017.
          </note>
          <note>
            Herr talman! Jag tänker passa på att också delge några tankar
            om vägen framåt. Jag vill av den anledningen anmäla att jag kanske
            kommer att överskrida den anmälda talartiden något.
          </note>
          <note>
            Arbetet i PA-UfM har under året, liksom förgående år, fortlöpt
            med en relativt låg intensitet. Det har till stor del att göra
            med organisationens administrativa tillkortakommanden och bristfälliga
            organisering. Vår delegation jobbar dock på och tar varje tillfälle
            i akt att konstruktivt kritisera och föreslå förbättringar. Det
            är förbättringar som vi nu kan se inom till exempel kvinnoutskottets
            arbete och organisering.
          </note>
          <note>
            Frågor som har varit i fokus under 2017 har bland annat varit
            hållbar utveckling och nya arbetstillfällen i Medelhavsområdet.
            PA-UfM har under året också behandlat frågor som är kopplade till
            migrationsströmmar, projektverksamhet i Gaza, innovationsfrågor
            och strategisk forskning, miljöfrågor för främjande av blå arbetstillfällen
            och tillväxt i Medelhavsområdet.
          </note>
          <note>
            Ett annat tema har varit bekämpandet av radikalisering, islamism
            och islamofobi. Och ytterligare andra teman har varit ungdomars
            framtidsutsikter, kvinnors deltagande i beslutsfattandet, trafficking
            samt villkor för kvinnor i väpnade konflikter.
          </note>
          <note>
            Sverige valdes 2017 in som medlem i kvinnoutskottet som en av
            tre vice ordförande, ett uppdrag som jag nu innehar. Ambitionen
            är att fortsät ­ ta med detta arbete.
          </note>
          <note>
            Delegationen har nyligen också genomfört en studieresa, i april
            2018, till Tunisien för att visa hur vi i delegationen, trots
            de tillkortakommanden som finns inom PA-UfM:s organisation, arbetar
            för dess syften, det vill säga att främja att interkulturell dialog
            och demokrati fortskrider.
          </note>
          <note>
            Herr talman! Precis som tidigare år bl ev det få utskottsmöten
            inom PA ‑ UfM under 2017. Antalet möten varierade mellan utskotten,
            och det ekonomiska utskottet utmärkte sig med en högre mötesfrekvens
            än de andra utskotten.
          </note>
          <note>
            De svenska ledamöterna har huvudsakligen deltagit i de utskottsmöten
            som legat i anslutning till församlingssessionen, med undantag
            för det ekonomiska utskottets möte i Lissabon i december, där
            jag och Olle Thorell deltog.
          </note>
          <note>
            Det politiska utskottet har under 2017 framför allt fokuserat
            på implementeringen av UfM:s projekt i Gaza och the Euro-Mediterranean
            agenda for managing migration in the Mediterranean. Utskottets
            årliga rekommendation riktar sig till såväl UfM, EEAS och EU som
            till den egna församlingens utskott och medlemmar fokuserade på
            aktuella utmaningar såsom pågående konflikter, migration, terrorism
            och radikalisering.
          </note>
          <note>
            Det ekonomiska utskottet har under 2017 till stor del diskuterat
            utbildningsfrågor, bland annat Innovation and Higher Education
            in the Euro-Mediterranean Region och Job Creation – Policy and
            Joint Projects in the PA-UfM-countries. Även frågor kring Europas
            digitala framtid och Bluemedinitiativet om strategisk forskning
            och innovation för att skapa stordriftsfördelar och främja blå
            arbetstillfällen och tillväxt i Medelhavsområdet har diskuterats.
          </note>
          <note>
            Miljöutskottet har under året haft frågor på agendan kring utsläpp
            och föroreningar, vattenbrist, förnybar energi, behovet av snabba
            åtgärder i flyktingområden i fråga om vatten, energi, återvinning,
            avfall och så vidare.
          </note>
          <note>
            Kulturutskottet har under året fokuserat på frågan om radikalisering
            och mer specifikt orsakerna till radikalisering.
          </note>
          <note>
            Kvinnoutskottet har diskuterat kvinnors deltagande i beslutsfattande,
            trafficking samt UfM:s Worthproject (Womens Right to Health).
            I tillägg har två stående teman stått på dagordningen: villkor
            för kvinnor i väpnade konflikter samt kvinnor och migration. I
            samband med församlingssessio ­ nen i Rom ledde jag mötet i ordförande
            Chettaouis frånvaro. Därmed var jag även talesperson för utskottet
            vid församlingssessionen, där rekommendationen presenterades och
            också godkändes av församlingen.
          </note>
          <note>
            Årets rekommendation i Rom hade det överordnade temat Participation
            of women in the leadershi p positions and decision making: Challenges
            and prospects .
          </note>
          <note>
            PA-UfM:s trettonde församlingssession ägde rum den 12 maj 2017
            i Rom under italienskt ordförandeskap. Huvudtemat var hållbar
            utveckling och nya arbetstillfällen i Medelhavsområdet. Församlingssessionen
            avslutades med att det roterande ordförandeskapet överlämnades
            till Egyptens parlament.
          </note>
          <note>
            Herr talman! I dag handlar det om återrapportering, men naturligtvis
            är det framtiden och det pågående verksamhetsåret som vi fokuserar
            på.
          </note>
          <note>
            Förberedelserna inför årets församlingssession, som äger rum
            i Kairo den 28–29 april, är i full gång. Samtidigt äger toppmötet
            för medlemsländernas talmän rum. Under besöket kommer den svenska
            PA-UfM-delega ­ tionen att delta i ett studiebesöksprogram som
            svenska ambassaden anordnar med fokus på bland annat jämställdhetsfrågor,
            ekonomisk inkludering och utbildning i Egypten. Besök på Svenska
            institutet i Alexandria och Anna Lindh Foundation planeras också.
          </note>
          <note>
            Delegationen avser att under 2018 söka mer dialog med sekretariatet
            och relevanta medlemsländer för att på det viset verka för bättre
            organisering och effektivare verksamhet. Under 2018 har PA-UfM-delegationen
            som ambition att på olika sätt arbeta aktivt med informationsspridning
            och väcka debatt.
          </note>
          <note>
            I år planeras också ett seminarium i Sveriges riksdag med titeln
            Kvinnor som fredsbyggare – kvinnors roll och deltagande i fred
            och konflikt i Mellanöstern.
          </note>
          <note>
            Avslutningsvis, herr talman, ser delegationen fram emot det kommande
            verksamhetsåret och att fortsatt få återrapportera och debattera
            om sitt arbete i riksdagens kammare.
          </note>
          <note>
            Vi vill också från hela delegationen framföra vårt kända tack
            till Helena Lundstedt och alla andra på RIK som har gjort ett
            strålande arbete för att stödja oss i vårt arbete. Tack så mycket!
          </note>
          <note>
            (Applåder)
          </note>
          <note type="speaker">
            Anf. 135 SOTIRIS DELIS (M):
          </note>
          <note>
            Herr talman! I dag debatterar vi den årliga redogörelsen för
            verksamheten inom den parlamentariska församlingen för Unionen
            för Medelhavet.
          </note>
          <note>
            Jag vill be om överseende ifall jag överskrider den anmälda talartiden.
          </note>
          <note>
            Moderaterna ansluter sig till utskottets förslag att godkänna
            redogörelsen och lägga den till handlingarna.
          </note>
          <note>
            En debatt i kammaren har som mål att ledamöterna ska få möjlighet
            att utbyta tankar och ståndpunkter samt sprida kunskap och information
            till allmänheten.
          </note>
          <note>
            Medelhavsunionen har sitt ursprung i Barcelonaprocessen, som
            startade genom ett partnerskap på regeringssidan mellan Europeiska
            unionen och Medelhavsländerna med start 1995.
          </note>
          <note>
            Herr talman! Medelhavsunionen är en mötesplats för parlamentariker.
            Dess arbete vilar på Barcelonadeklarationen med fyra huvudinriktningar
            på sin agenda: politik, ekonomi, kultur och migration. Målet är
            att stärka fred och stabilitet i världen, inte minst i området
            runt Medelhavet, som enligt min bedömning i dag har nått en kritisk
            kokpunkt och riskerar att utvecklas till ett allvarligt hot mot
            världsfreden. Dess arbete bedrivs i fem parlamentariska fackutskott.
            Utskotten hanterar frågor inom politik, ekonomi, kultur, miljö
            och kvinnorättigheter. I kvinnoutskottet deltar Sverige som medlem
            och valdes 2017 in som en av tre vice ordförande, som vi hörde
            nyss.
          </note>
          <note>
            Viktigt att peka på också, herr talman, är det faktum att organisationen
            är den enda där Israel och den palestinska myndigheten träffas
            samt stora delar av arabvärlden.
          </note>
          <note>
            Under 2017 var de olika arbetstemana kopplade till migrations
            ­ strömmar, miljö- och arbetsfrågor samt tillväxt i Medelhavsområdet,
            radi ­ kalisering, islamism och islamofobi, trafficking, väpnade
            konflikter med mera.
          </note>
          <note>
            Ordförandeskapet roterar på årsbasis och övergick i maj 2017
            från Italiens parlament till Egyptens dito.
          </note>
          <note>
            Den så kallade byrån, bestående av ett antal talmän bland de
            deltagande länderna, ansvarar för att koordinera organisationens
            arbete samt företräda denna i relationerna med andra institutioner.
          </note>
          <note>
            Unionen för Medelhavet syftar till att främja fred, demokrati
            och välstånd i Medelhavsområdet, som jag sa tidigare, genom att
            stärka regionalt samarbete och integration mellan företrädesvis
            EU-länder och ett antal länder i Mellanöstern och Nordafrika.
          </note>
          <note>
            Den parlamentariska församlingen är sedan 2003 en mötesplats
            för parlamentariker från EU-länder och partnerländerna Algeriet,
            Egypten, Israel, Jordanien, Libanon, Marocko, den palestinska
            myndigheten, Syrien, Tunisien och Turkiet. I församlingen ingår
            280 parlamentariker från de deltagande länderna, från de olika
            nationella parlamenten och från Europaparlamentet.
          </note>
          <note>
            Herr talman! Situationen vid östra Medelhavet börjar nå oacceptabla
            nivåer. Cypernproblematiken och Turkiets dagliga provokationer
            mot grannen Grekland oroar Nato, Europeiska unionen och USA. Situationen
            på västra Balkan är inte bättre. Här har Ryssland, Turkiet och
            Kina sina aspirationer. Detta bör bli ett ämne till diskussion
            i Medelhavsunionen på det kommande mötet.
          </note>
          <note>
            Herr talman! Den svenska delegationen består av tre ordinarie
            ledamöt ­ er och tre suppleanter. Ordinarie är Olle Thorell, Socialdemokraterna,
            Eva Lohman, Moderaterna och Yasmine Larsson, Socialdemokraterna.
            Supp ­ leanter är Adnan Dibrani, Socialdemokraterna, Amir Adan,
            Moderaterna och Kalle Olsson, Socialdemokraterna.
          </note>
          <note>
            Jag har inte själv haft förmånen att delta i delegationen, men
            jag har läst rapporterna, intervjuat de svenska delegaterna och
            efterlyst informa ­ tion i ett bredare perspektiv. Det jag har
            kommit fram till är att den svenska delegationen har varit och
            är mycket aktiv och drivande, vilket parlamentet och dess talman
            bör informeras om. Dock fortsätter dessvärre den negativa trenden
            att arbetet präglas av ineffektivitet och brist på organisation,
            något Sverige inte är orsak till. Situationen är med andra ord
            otillfredsställande.
          </note>
          <note>
            Herr talman! Inte minst under dessa tider borde ett sådant här
            forum vara en väsentlig drivande faktor i utvecklingen av en region
            som präglas av komplexa problem som kan leda till större utmaningar
            än i dag för världsfreden.
          </note>
          <note>
            Den svenska delegationen avser att under 2018 söka mer dialog
            med organisationens sekretariat och på detta sätt verka för bättre
            organisering och effektivare verksamhet inom ramen för organisationens
            målsättningar. På den punkten föreligger inga som helst konflikter
            mellan regeringen och mitt parti. Sverigedemokraterna däremot,
            trogna sin isolationistiska dogm, vill att Sverige lämnar Medelhavsunionen.
            Jag anser att det vore fel.
          </note>
          <note>
            Låt mig avsluta mitt inlägg med att poängtera att Sverige både
            vill och kan spela en viktig roll i detta ytterst känsliga geopolitiska
            område, och det brådskar.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 25 april.)
          </note>
          <note>
            § 18 Bordläggning
          </note>
          <note>
            Följande dokument anmäldes och bordlades:
          </note>
          <note>
            Propositioner
          </note>
          <note>
            2017/18:225 En ny paketreselag – ett starkare resenärsskydd
          </note>
          <note>
            2017/18:226 Ny resegarantilag
          </note>
          <note>
            2017/18:231 Ny kamerabevakningslag
          </note>
          <note>
            2017/18:232 Brottsdatalag
          </note>
          <note>
            2017/18:233 Utökade möjligheter till utbyte av läkemedel
          </note>
          <note>
            2017/18:234 Lag om flygpassageraruppgifter i brottsbekämpningen
          </note>
          <note>
            2017/18:236 Skriftväxling till skatteavtalet mellan Sverige och
            Schweiz
          </note>
          <note>
            2017/18:248 Kriminalvårdsdatalag – en ny lag med anpassning till
            EU:s dataskyddsförordning
          </note>
          <note>
            2017/18:251 Solidaritet vid kris i naturgasförsörjningen
          </note>
          <note>
            2017/18:252 Extra ändringsbudget för 2018 – Ny möjlighet till
            uppehållstillstånd
          </note>
          <note>
            Skrivelse
          </note>
          <note>
            2017/18:170 Riksrevisionens rapport om omvandlingen av Kiruna
            och Malmberget
          </note>
          <note>
            § 19 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 18 april
          </note>
          <note>
            2017/18:497 Situationen på Migrationsverkets förvar
          </note>
          <note>
            av Johan Forssell (M)
          </note>
          <note>
            till statsrådet Heléne Fritzon (S)
          </note>
          <note>
            2017/18:498 Bärgning av bilar
          </note>
          <note>
            av Lars Beckman (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:499 Effekterna av den nya postförordningen
          </note>
          <note>
            av Saila Quicklund (M)
          </note>
          <note>
            till statsrådet Peter Eriksson (MP)
          </note>
          <note>
            2017/18:500 Flexjobb
          </note>
          <note>
            av Lars Beckman (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2017/18:501 SJ:s utveckling
          </note>
          <note>
            av Jonas Sjöstedt (V)
          </note>
          <note>
            till närings- och innovationsminister Mikael Damberg (S)
          </note>
          <note>
            § 20 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 18 april
          </note>
          <note>
            2017/18:1190 Målet om 100 procent förnybar el
          </note>
          <note>
            av Rickard Nordin (C)
          </note>
          <note>
            till miljöminister Karolina Skog (MP)
          </note>
          <note>
            2017/18:1191 Nedsättning av energiskatten för andelsägd förnybar
            elproduktion
          </note>
          <note>
            av Rickard Nordin (C)
          </note>
          <note>
            till statsrådet Ibrahim Baylan (S)
          </note>
          <note>
            § 21 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 18 april
          </note>
          <note>
            2017/18:1149 Tullen som samverkande och brottsbekämpande myndighet
          </note>
          <note>
            av Cecilia Widegren (M)
          </note>
          <note>
            till finansminister Magdalena Andersson (S)
          </note>
          <note>
            2017/18:1155 GDPR – införande och stöd till företag och företagare
          </note>
          <note>
            av Lars Hjälmered (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2017/18:1151 Hot, våld och kränkande ord mot lärare
          </note>
          <note>
            av Thomas Finnborg (M)
          </note>
          <note>
            till utbildningsminister Gustav Fridolin (MP)
          </note>
          <note>
            2017/18:1152 Polisens skyddsutrustning
          </note>
          <note>
            av Thomas Finnborg (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1150 Polisbristen i Sverige
          </note>
          <note>
            av Thomas Finnborg (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1154 European Plan for Ukraine
          </note>
          <note>
            av Jonas Jacobsson Gjörtler (M)
          </note>
          <note>
            till utrikesminister Margot Wallström (S)
          </note>
          <note>
            2017/18:1153 Kriminellt belastade som offentliga biträden till
            asylsökande
          </note>
          <note>
            av Boriana Åberg (M)
          </note>
          <note>
            till statsrådet Heléne Fritzon (S)
          </note>
          <note>
            2017/18:1156 Normalisering av barnäktenskap
          </note>
          <note>
            av Boriana Åberg (M)
          </note>
          <note>
            till socialminister Annika Strandhäll (S)
          </note>
          <note>
            2017/18:1157 Sveriges bistånd till Palestina
          </note>
          <note>
            av Jonas Jacobsson Gjörtler (M)
          </note>
          <note>
            till statsrådet Isabella Lövin (MP)
          </note>
          <note>
            2017/18:1158 Bältesläggning
          </note>
          <note>
            av Karin Rågsjö (V)
          </note>
          <note>
            till socialminister Annika Strandhäll (S)
          </note>
          <note>
            2017/18:1160 En bred kartläggning av sexualbrott
          </note>
          <note>
            av Ellen Juntti (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1164 Risk- och skyddsbedömning vid omhändertagande enligt
            LVU
          </note>
          <note>
            av Ellen Juntti (M)
          </note>
          <note>
            till statsrådet Lena Hallengren (S)
          </note>
          <note>
            2017/18:1159 Utbyte av uppgifter mellan myndigheter och kommuner
          </note>
          <note>
            av Ellen Juntti (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1161 Skattemässig hantering av virtuella varor
          </note>
          <note>
            av Jörgen Warborn (M)
          </note>
          <note>
            till finansminister Magdalena Andersson (S)
          </note>
          <note>
            2017/18:1163 Säkerheten på landsbygden
          </note>
          <note>
            av Sten Bergheden (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1171 Hat och attacker mot svenska bönder
          </note>
          <note>
            av Björn Söder (SD)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1169 Försämrad kreditvärdighet efter kreditupplysning
          </note>
          <note>
            av Dennis Dioukarev (SD)
          </note>
          <note>
            till statsrådet Heléne Fritzon (S)
          </note>
          <note>
            2017/18:1167 Ökning av antalet brott i Gävleborg
          </note>
          <note>
            av Lars Beckman (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1172 Vårdgarantin som en del av patientlagen
          </note>
          <note>
            av Eva Lohman (M)
          </note>
          <note>
            till socialminister Annika Strandhäll (S)
          </note>
          <note>
            2017/18:1173 Gränskonflikten mellan Etiopien och Eritrea
          </note>
          <note>
            av Anders Österberg (S)
          </note>
          <note>
            till utrikesminister Margot Wallström (S)
          </note>
          <note>
            § 22 Kammaren åtskildes kl. 17.52 .
          </note>
          <note>
            Sammanträdet leddes
          </note>
          <note>
            av tredje vice talmannen från dess början till ajourneringen
            kl. 13.53,
          </note>
          <note>
            av förste vice talmannen därefter till ajourneringen kl. 15.51
            och
          </note>
          <note>
            av talmannen därefter till dess slut.
          </note>
          <note>
            Vid protokollet
          </note>
          <note>
            ANDERS NORIN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Avsägelse
          </note>
          <note>
            § 2 Anmälan om kompletteringsval
          </note>
          <note>
            § 3 Anmälan om subsidiaritetsprövning
          </note>
          <note>
            § 4 Anmälan om fördröjt svar på interpellation
          </note>
          <note>
            § 5 Anmälan om faktapromemorior
          </note>
          <note>
            § 6 Ärende för hänvisning till utskott
          </note>
          <note>
            § 7 Straffrättsliga frågor
          </note>
          <note>
            Justitieutskottets utlåtande 2017/18:JuU14
          </note>
          <note>
            Anf. 1 ANTI AVSAN (M)
          </note>
          <note>
            Anf. 2 ADAM MARTTINEN (SD)
          </note>
          <note>
            Anf. 3 TREDJE VICE TALMANNEN
          </note>
          <note>
            Anf. 4 JOHAN HEDIN (C)
          </note>
          <note>
            Anf. 5 ADAM MARTTINEN (SD) replik
          </note>
          <note>
            Anf. 6 JOHAN HEDIN (C) replik
          </note>
          <note>
            Anf. 7 ADAM MARTTINEN (SD) replik
          </note>
          <note>
            Anf. 8 JOHAN HEDIN (C) replik
          </note>
          <note>
            Anf. 9 LINDA SNECKER (V)
          </note>
          <note>
            Anf. 10 ROGER HADDAD (L)
          </note>
          <note>
            Anf. 11 ANDREAS CARLSON (KD)
          </note>
          <note>
            Anf. 12 LINDA SNECKER (V) replik
          </note>
          <note>
            Anf. 13 ANDREAS CARLSON (KD) replik
          </note>
          <note>
            Anf. 14 LINDA SNECKER (V) replik
          </note>
          <note>
            Anf. 15 ANDREAS CARLSON (KD) replik
          </note>
          <note>
            Anf. 16 LAWEN REDAR (S)
          </note>
          <note>
            Anf. 17 ANTI AVSAN (M) replik
          </note>
          <note>
            Anf. 18 LAWEN REDAR (S) replik
          </note>
          <note>
            Anf. 19 ANTI AVSAN (M) replik
          </note>
          <note>
            Anf. 20 LAWEN REDAR (S) replik
          </note>
          <note>
            Anf. 21 ANNIKA HIRVONEN FALK (MP)
          </note>
          <note>
            Anf. 22 ADAM MARTTINEN (SD) replik
          </note>
          <note>
            Anf. 23 ANNIKA HIRVONEN FALK (MP) replik
          </note>
          <note>
            Anf. 24 ADAM MARTTINEN (SD) replik
          </note>
          <note>
            Anf. 25 ANNIKA HIRVONEN FALK (MP) replik
          </note>
          <note>
            Anf. 26 ANTI AVSAN (M) replik
          </note>
          <note>
            Anf. 27 ANNIKA HIRVONEN FALK (MP) replik
          </note>
          <note>
            Anf. 28 ANTI AVSAN (M) replik
          </note>
          <note>
            Anf. 29 ANNIKA HIRVONEN FALK (MP) replik
          </note>
          <note>
            (Beslut fattades under § 13.)
          </note>
          <note>
            § 8 Våldsbrott och brottsoffer
          </note>
          <note>
            Justitieutskottets betänkande 2017/18:JuU17
          </note>
          <note>
            Anf. 30 PÅL JONSON (M)
          </note>
          <note>
            Anf. 31 JOHAN HEDIN (C)
          </note>
          <note>
            Anf. 32 LINDA SNECKER (V)
          </note>
          <note>
            Anf. 33 ANDREAS CARLSON (KD)
          </note>
          <note>
            (forts. § 10)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 9 Frågestund
          </note>
          <note>
            Anf. 34 FÖRSTE VICE TALMANNEN
          </note>
          <note>
            Kilometerskatten och en levande landsbygd
          </note>
          <note>
            Anf. 35 MARIA MALMER STENERGARD (M)
          </note>
          <note>
            Anf. 36 Statsrådet SVEN-ERIK BUCHT (S)
          </note>
          <note>
            Anf. 37 MARIA MALMER STENERGARD (M)
          </note>
          <note>
            Anf. 38 Statsrådet SVEN-ERIK BUCHT (S)
          </note>
          <note>
            Antalet utförsäkrade
          </note>
          <note>
            Anf. 39 JULIA KRONLID (SD)
          </note>
          <note>
            Anf. 40 Socialminister ANNIKA STRANDHÄLL (S)
          </note>
          <note>
            Anf. 41 JULIA KRONLID (SD)
          </note>
          <note>
            Anf. 42 Socialminister ANNIKA STRANDHÄLL (S)
          </note>
          <note>
            Undervisning i svenska för nyanlända barn
          </note>
          <note>
            Anf. 43 CHRISTER NYLANDER (L)
          </note>
          <note>
            Anf. 44 Utbildningsminister GUSTAV FRIDOLIN (MP)
          </note>
          <note>
            Anf. 45 CHRISTER NYLANDER (L)
          </note>
          <note>
            Anf. 46 Utbildningsminister GUSTAV FRIDOLIN (MP)
          </note>
          <note>
            En nätombudsman
          </note>
          <note>
            Anf. 47 LINDA SNECKER (V)
          </note>
          <note>
            Anf. 48 Utbildningsminister GUSTAV FRIDOLIN (MP)
          </note>
          <note>
            Anf. 49 LINDA SNECKER (V)
          </note>
          <note>
            Anf. 50 Utbildningsminister GUSTAV FRIDOLIN (MP)
          </note>
          <note>
            Väntetiderna för cancerpatienter
          </note>
          <note>
            Anf. 51 EMMA HENRIKSSON (KD)
          </note>
          <note>
            Anf. 52 Socialminister ANNIKA STRANDHÄLL (S)
          </note>
          <note>
            Anf. 53 EMMA HENRIKSSON (KD)
          </note>
          <note>
            Anf. 54 Socialminister ANNIKA STRANDHÄLL (S)
          </note>
          <note>
            Målen för den svenska livsmedelsproduktionen
          </note>
          <note>
            Anf. 55 STAFFAN DANIELSSON (C)
          </note>
          <note>
            Anf. 56 Statsrådet SVEN-ERIK BUCHT (S)
          </note>
          <note>
            Anf. 57 STAFFAN DANIELSSON (C)
          </note>
          <note>
            Anf. 58 Statsrådet SVEN-ERIK BUCHT (S)
          </note>
          <note>
            Bemanningen i hälso- och sjukvården
          </note>
          <note>
            Anf. 59 ANNA-LENA SÖRENSON (S)
          </note>
          <note>
            Anf. 60 Socialminister ANNIKA STRANDHÄLL (S)
          </note>
          <note>
            Anf. 61 ANNA-LENA SÖRENSON (S)
          </note>
          <note>
            Anf. 62 Socialminister ANNIKA STRANDHÄLL (S)
          </note>
          <note>
            Höghastighetståg
          </note>
          <note>
            Anf. 63 EMMA HULT (MP)
          </note>
          <note>
            Anf. 64 Utbildningsminister GUSTAV FRIDOLIN (MP)
          </note>
          <note>
            Anf. 65 EMMA HULT (MP)
          </note>
          <note>
            Anf. 66 Utbildningsminister GUSTAV FRIDOLIN (MP)
          </note>
          <note>
            Obalans i anslag till universitet och högskolor
          </note>
          <note>
            Anf. 67 BETTY MALMBERG (M)
          </note>
          <note>
            Anf. 68 Statsrådet HELENE HELLMARK KNUTSSON (S)
          </note>
          <note>
            Anf. 69 BETTY MALMBERG (M)
          </note>
          <note>
            Anf. 70 Statsrådet HELENE HELLMARK KNUTSSON (S)
          </note>
          <note>
            Resurser till lärares fortbildning
          </note>
          <note>
            Anf. 71 STEFAN JAKOBSSON (SD)
          </note>
          <note>
            Anf. 72 Utbildningsminister GUSTAV FRIDOLIN (MP)
          </note>
          <note>
            Anf. 73 STEFAN JAKOBSSON (SD)
          </note>
          <note>
            Anf. 74 Utbildningsminister GUSTAV FRIDOLIN (MP)
          </note>
          <note>
            Sommarkurser på universitet och högskolor
          </note>
          <note>
            Anf. 75 FREDRIK CHRISTENSSON (C)
          </note>
          <note>
            Anf. 76 Statsrådet HELENE HELLMARK KNUTSSON (S)
          </note>
          <note>
            Anf. 77 FREDRIK CHRISTENSSON (C)
          </note>
          <note>
            Anf. 78 Statsrådet HELENE HELLMARK KNUTSSON (S)
          </note>
          <note>
            Betygsättningen i ämnet idrott och hälsa
          </note>
          <note>
            Anf. 79 ANNICKA ENGBLOM (M)
          </note>
          <note>
            Anf. 80 Utbildningsminister GUSTAV FRIDOLIN (MP)
          </note>
          <note>
            Anf. 81 ANNICKA ENGBLOM (M)
          </note>
          <note>
            Anf. 82 Utbildningsminister GUSTAV FRIDOLIN (MP)
          </note>
          <note>
            Missförhållanden på Försäkringskassan
          </note>
          <note>
            Anf. 83 LEIF NYSMED (S)
          </note>
          <note>
            Anf. 84 Socialminister ANNIKA STRANDHÄLL (S)
          </note>
          <note>
            Anf. 85 LEIF NYSMED (S)
          </note>
          <note>
            Anf. 86 Socialminister ANNIKA STRANDHÄLL (S)
          </note>
          <note>
            Porrfilter på datorer i skolor och förskolor
          </note>
          <note>
            Anf. 87 OLA JOHANSSON (C)
          </note>
          <note>
            Anf. 88 Utbildningsminister GUSTAV FRIDOLIN (MP)
          </note>
          <note>
            Anf. 89 OLA JOHANSSON (C)
          </note>
          <note>
            Anf. 90 Utbildningsminister GUSTAV FRIDOLIN (MP)
          </note>
          <note>
            Tillfällig föräldrapenning till föräldrar med kroniskt sjuka
            barn
          </note>
          <note>
            Anf. 91 CHRISTINA ÖRNEBJÄR (L)
          </note>
          <note>
            Anf. 92 Socialminister ANNIKA STRANDHÄLL (S)
          </note>
          <note>
            Anf. 93 CHRISTINA ÖRNEBJÄR (L)
          </note>
          <note>
            Anf. 94 Socialminister ANNIKA STRANDHÄLL (S)
          </note>
          <note>
            Kostnaden för höghastighetståg
          </note>
          <note>
            Anf. 95 JOSEF FRANSSON (SD)
          </note>
          <note>
            Anf. 96 Utbildningsminister GUSTAV FRIDOLIN (MP)
          </note>
          <note>
            Anf. 97 JOSEF FRANSSON (SD)
          </note>
          <note>
            Anf. 98 Utbildningsminister GUSTAV FRIDOLIN (MP)
          </note>
          <note>
            Försäkringskassans uppdrag
          </note>
          <note>
            Anf. 99 LOTTA FINSTORP (M)
          </note>
          <note>
            Anf. 100 Socialminister ANNIKA STRANDHÄLL (S)
          </note>
          <note>
            Anf. 101 LOTTA FINSTORP (M)
          </note>
          <note>
            Anf. 102 Socialminister ANNIKA STRANDHÄLL (S)
          </note>
          <note>
            Hot mot lantbrukare
          </note>
          <note>
            Anf. 103 MARIANNE PETTERSSON (S)
          </note>
          <note>
            Anf. 104 Statsrådet SVEN-ERIK BUCHT (S)
          </note>
          <note>
            Anf. 105 MARIANNE PETTERSSON (S)
          </note>
          <note>
            Anf. 106 Statsrådet SVEN-ERIK BUCHT (S)
          </note>
          <note>
            Vårdköerna i barn- och ungdomspsykiatrin
          </note>
          <note>
            Anf. 107 KATARINA BRÄNNSTRÖM (M)
          </note>
          <note>
            Anf. 108 Socialminister ANNIKA STRANDHÄLL (S)
          </note>
          <note>
            Anf. 109 KATARINA BRÄNNSTRÖM (M)
          </note>
          <note>
            Anf. 110 Socialminister ANNIKA STRANDHÄLL (S)
          </note>
          <note>
            Rätten till assistansersättning
          </note>
          <note>
            Anf. 111 LARS-AXEL NORDELL (KD)
          </note>
          <note>
            Anf. 112 Utbildningsminister GUSTAV FRIDOLIN (MP)
          </note>
          <note>
            Anf. 113 LARS-AXEL NORDELL (KD)
          </note>
          <note>
            Anf. 114 Utbildningsminister GUSTAV FRIDOLIN (MP)
          </note>
          <note>
            § 10 (forts. från § 8) Våldsbrott och brottsoffer (forts. JuU17)
          </note>
          <note>
            Anf. 115 PATRICK RESLOW (-)
          </note>
          <note>
            Anf. 116 SANNE LENNSTRÖM (S)
          </note>
          <note>
            Anf. 117 ANNIKA HIRVONEN FALK (MP)
          </note>
          <note>
            (Beslut fattades under § 13.)
          </note>
          <note>
            § 11 Civila samhället inklusive trossamfund
          </note>
          <note>
            Kulturutskottets betänkande 2017/18:KrU3
          </note>
          <note>
            Anf. 118 EVA LOHMAN (M)
          </note>
          <note>
            Anf. 119 CASSANDRA SUNDIN (SD)
          </note>
          <note>
            Anf. 120 PER LODENIUS (C)
          </note>
          <note>
            (forts. § 14)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 12 Beslut om ärenden som slutdebatterats den 18 april
          </note>
          <note>
            NU12 Näringspolitik
          </note>
          <note>
            NU17 Myndighetsuppgifter på elområdet
          </note>
          <note>
            § 13 Beslut om ärenden som slutdebatterats vid dagens sammanträde
          </note>
          <note>
            JuU14 Straffrättsliga frågor
          </note>
          <note>
            JuU17 Våldsbrott och brottsoffer
          </note>
          <note>
            § 14 (forts. från § 11) Civila samhället inklusive trossamfund
            (forts. KrU3)
          </note>
          <note>
            Anf. 121 MOMODOU JALLOW (V)
          </note>
          <note>
            Anf. 122 CHRISTINA ÖRNEBJÄR (L)
          </note>
          <note>
            Anf. 123 ROLAND UTBULT (KD)
          </note>
          <note>
            Anf. 124 AZADEH ROJHAN GUSTAFSSON (S)
          </note>
          <note>
            Anf. 125 NICLAS MALMBERG (MP)
          </note>
          <note>
            (Beslut skulle fattas den 25 april.)
          </note>
          <note>
            § 15 Kulturarvsfrågor
          </note>
          <note>
            Kulturutskottets betänkande 2017/18:KrU7
          </note>
          <note>
            Anf. 126 OLOF LAVESSON (M)
          </note>
          <note>
            Anf. 127 CASSANDRA SUNDIN (SD)
          </note>
          <note>
            Anf. 128 PER LODENIUS (C)
          </note>
          <note>
            Anf. 129 CHRISTINA ÖRNEBJÄR (L)
          </note>
          <note>
            Anf. 130 ROLAND UTBULT (KD)
          </note>
          <note>
            Anf. 131 ANNA WALLENTHEIM (S)
          </note>
          <note>
            Anf. 132 NICLAS MALMBERG (MP)
          </note>
          <note>
            (Beslut skulle fattas den 25 april.)
          </note>
          <note>
            § 16 Interparlamentariska unionen (IPU)
          </note>
          <note>
            Utrikesutskottets betänkande 2017/18:UU16
          </note>
          <note>
            Anf. 133 KRISTER ÖRNFJÄDER (S)
          </note>
          <note>
            (Beslut skulle fattas den 25 april.)
          </note>
          <note>
            § 17 Den parlamentariska församlingen för Unionen för Medelhavet
            (PA-UfM)
          </note>
          <note>
            Utrikesutskottets betänkande 2017/18:UU17
          </note>
          <note>
            Anf. 134 YASMINE LARSSON (S)
          </note>
          <note>
            Anf. 135 SOTIRIS DELIS (M)
          </note>
          <note>
            (Beslut skulle fattas den 25 april.)
          </note>
          <note>
            § 18 Bordläggning
          </note>
          <note>
            § 19 Anmälan om interpellationer
          </note>
          <note>
            § 20 Anmälan om frågor för skriftliga svar
          </note>
          <note>
            § 21 Anmälan om skriftliga svar på frågor
          </note>
          <note>
            § 22 Kammaren åtskildes kl. 17.52.
          </note>
          <note>
            Tryck: Elanders Sverige AB, Vällingby 2018
          </note>
        </div>
      </body>
    </text>
  </TEI>
</teiCorpus>
