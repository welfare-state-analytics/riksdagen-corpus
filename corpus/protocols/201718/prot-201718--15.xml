<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201718</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201718</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201718--15</head>
          <docDate when="2017-10-11">2017-10-11</docDate>
        </div>
      </front>
      <body>
        <div>
          <note>
            § 1 Val av förste vice talman
          </note>
          <note type="speaker">
            Anf. 1 TOBIAS BILLSTRÖM (M):
          </note>
          <note>
            Herr talman! Riksdagsledamöter! Allianspartierna Moderaterna,
            Centerpartiet, Liberalerna och Kristdemokraterna föreslår som
            riksdagens förste vice talman Ewa Thalén Finné.
          </note>
          <note>
            Överläggningen var härmed avslutad.
          </note>
          <note>
            Kammaren valde med acklamation Ewa Thalén Finné (M) till förste
            vice talman från och med den 11 oktober till valperiodens slut.
          </note>
          <note>
            (Applåder)
          </note>
          <note>
            § 2 Partiledardebatt
          </note>
          <note type="speaker">
            Anf. 2 Statsminister STEFAN LÖFVEN (S):
          </note>
          <note>
            Herr talman! För några veckor sedan fick jag ett brev från Johanna
            Zetterström. Hennes son Hugo fick cancer när han var fyra år.
            Nu är han sju år; han har genomgått flera operationer, och många
            återstår.
          </note>
          <note>
            Johanna skriver så här: På sjukhuset möts du av en eminent och
            kunnig personal som tar väl hand om dig och ditt barn. Kvällen
            kommer, och ditt barn ska än en gång duschas och skrubbas för
            att döda de få bakterier och levande hudceller som nu finns kvar.
            På med sjukhuskläder. När mörkret kommer får du axla ditt nu sjuåriga
            barns rädslor inför vad som komma skall. Men det blir inte av.
            Läkaren berättar med tyngd och skam i kroppen att det är stopp.
            Stopp för fler operationer i dag. Igen. Orsak? Jo, personalbrist.
          </note>
          <note>
            Det är ett starkt brev, och det är ett argt brev – med rätta.
            En underfinansierad vård blir till slut omänsklig. Det krävs gemensamma
            investeringar för att vi ska finnas där för varandra i svåra stunder.
            För mig är det kännetecknet på samhällsgemenskap.
          </note>
          <note>
            Därför har kommuner och landsting fått nästan 35 miljarder kronor
            sedan 2014 i ökade resurser, och därför gör regeringen nästa år
            den största satsningen på sjukvården i modern tid.
          </note>
          <note>
            Vi investerar inte minst i utbildning. Vi tillför resurser så
            att sjukskö ­ terskor kan utbilda sig till specialistsjuksköterskor
            med bibehållen lön. Personalbristen ska bort. Arbetsvillkoren
            och lönerna ska bli bättre. Det ska finnas tillräckligt många
            välutbildade proffs så att operationer inte ställs in gång på
            gång. Svårt sjuka och deras anhöriga ställs inför en av livets
            svåraste stunder, och då kan inte svaret vara att vi i stället
            för sjuk ­ vården prioriterar jättelika skattesänkningar. Nej,
            för mig går sjukvården och välfärden alltid före.
          </note>
          <note>
            (Applåder)
          </note>
          <note>
            Herr talman! Svensk ekonomi är urstark. Det är först och främst
            tack vare alla hårt arbetande kvinnor och män och framgångsrika
            företagare. Men det beror också på att regeringen har fört en
            stram finanspolitik. Vi har prioriterat hårt, vi har lagt om flyktingpolitiken
            och vi har vänt det stora borgerliga underskottet till växande
            överskott. Statsskulden är nu den lägsta sedan 1977. 200 000 fler
            människor går till jobbet, och nästa år kommer vi att ha det lägsta
            beroendet av våra gemensamma försäkringssystem på mer än 35 år.
            Vi har skapat ett stort ekonomiskt utrymme, och nu står striden:
            Vad ska det användas till?
          </note>
          <note>
            För mig är det självklart: Det ska användas till att öka tryggheten
            i vårt land. Köerna i sjukvården ska kortas. Omsorgen om våra
            barn och äldre ska tryggas. Alla skolor ska vara bra skolor. Den
            starka ekonomin ska komma alla till del, inte bara dem som tjänar
            mest. Barnfamiljers ekonomi förbättras med höjda barnbidrag, och
            den orättvisa skatteklyftan mellan pensionärer och löntagare avskaffas
            – den är oanständig. Det är dags nu att leverera trygghet till
            Sveriges barn och deras föräldrar, till de äldre och deras anhöriga.
          </note>
          <note>
            För att öka tryggheten tar vi nu också i med hårdhandskarna mot
            brottsligheten och kriminaliteten. Det är fullständigt oacceptabelt
            att våldtäktsutredningar läggs på hög, att skjutningar och det
            dödliga våldet ökar, att människor som kommer hem med buss eller
            tåg är rädda för att gå genom sitt eget centrum. Den som begår
            brott ska straffas. Samhället ska reagera hårdare och snabbare.
          </note>
          <note>
            Därför har regeringen också tillfört mer resurser till polisen.
            Det är nästan dubbelt så många poliser som påbörjar en utbildning
            nu jämfört med när vi tillträdde. Fler kan anställas, och nästa
            år görs den största satsningen på polisen på 2000-talet. Vi skärper
            också straffen så att den som går omkring med vapen blir inlåst
            direkt. Vi gör det lättare för polisen att kameraövervaka. Gängledare
            ska inte sitta i lyxbilar; de ska sitta i fängelse.
          </note>
          <note>
            Men mest effektivt på lång sikt är naturligtvis att hindra att
            brottsligheten över huvud taget växer fram. Hopplöshet måste ersättas
            med tro på framtiden, och då är det allra viktigaste jobben. Alla
            som kan jobba ska jobba. Det är så segregationen ska brytas –
            inte genom att slå sönder den svenska modellen, skära ned i välfärden,
            sänka löner och skapa låglönesektorer. Människor som kommer hit
            ska anpassa sig till svensk arbetsmarknad, inte tvärtom.
          </note>
          <note>
            Är man ung ska man utbilda sig. Har man yrkeserfarenhet med sig
            ska man lära sig svenska och snabbt komma in i yrket. Är man äldre
            utan erfarenhet är det naturligtvis jobb som kräver lägre kvalifikationer
            som gäller. Vi ökar nu kraven på att göra sig anställbar. Vi inför
            utbildningsplikt. Vi gör det därför att vi vet att när fler jobbar
            kan vi stärka välfärden och förbättra den. Och, dessutom, med
            egen inkomst kommer också friheten.
          </note>
          <note>
            Herr talman! Vi har bytt riktning på politiken därför att vi
            ska öka tryggheten i Sverige. Det är mycket arbete som återstår,
            och då är valet för mig enkelt: Jag kommer aldrig att acceptera
            nedskärningar för att prioritera sänkt skatt. För mig är det viktigare
            med fler poliser och fler sjuksköterskor.
          </note>
          <note>
            Jag kommer heller aldrig att acceptera att politiker sänker löner
            på svensk arbetsmarknad. Jag står upp för den svenska modellen.
            Det ska löna sig att arbeta. Alla ska arbeta. Men när du jobbar
            ska du också kunna leva på din lön. Det är så vi bygger frihet.
            Det är så vi bygger trygghet i en ny tid.
          </note>
          <note>
            (Applåder)
          </note>
          <note type="speaker">
            Anf. 3 ULF KRISTERSSON (M):
          </note>
          <note>
            Herr talman! Om ett år är det val i Sverige, och jag tror att
            vi fram till dess måste kunna hålla två tankar i huvudet samtidigt.
            För det första finns det sådant i vårt land som är så bra att
            det bara inte får förstöras: tilliten till människor man inte
            redan känner, jämställdheten mellan män och kvinnor, jämlikheten
            mellan människor, trots olika bakgrund och inkomst. Detta är en
            del av det som gör Sverige så svenskt.
          </note>
          <note>
            Det finns också sådant som är riktigt illa i Sverige: utanförskapet,
            gängkriminaliteten, vårdköerna, den växande misstron.
          </note>
          <note>
            Det är lätt att ta allt det som är bra för givet. Och det är
            precis lika lätt att drabbas av svartsyn inför de svåra problemen,
            söka syndabockar och leta efter enkla lösningar. Men uppgivenhet
            har aldrig räddat någon eller något.
          </note>
          <note>
            Så brukar vi inte heller tänka i Sverige, när vi ställs inför
            svåra problem. Tvärtom – vi talar allvar om problem. Vi utreder
            och vrider och vänder. Ibland landar det sedan i 113 förslag skrivna
            av Assar Lindbeck, och vi genomför dem. Eller så landar det i
            ett helt nytt pensionssystem när det gamla hade gått sönder. Vi
            är konstruktiva, vi söker lösningar – det är svensk politik när
            den är som bäst.
          </note>
          <note>
            Låt mig därför i den andan ta upp något som kommer att påverka
            Sveriges öde de kommande decennierna, minst. Herr talman! Vår
            tids globalisering handlar inte längre bara om varor och tjänster,
            inte bara om import och export, utan minst lika mycket om människor,
            kunskap och idéer.
          </note>
          <note>
            Migration i världen kommer att ha fundamental påverkan på ekonomin
            och samhället, men migration är inte svart eller vit. Den kan
            vara löftesrik men är ofta förenad med problem. Den kan vara påtvingad
            men är ofta frivillig. Den kan göra livet materiellt bättre men
            ofta socialt sämre. Den kan öka jämlikheten globalt men lika ofta
            öka ojämlikheten nationellt.
          </note>
          <note>
            För mig finns ingen motsättning mellan den nationella tillhörigheten
            och den internationella öppenheten. Man kan, som jag, vara sörmlänning,
            svensk och europé på samma gång. Tryggheten i svensk identitet
            är viktig, och den är viktig också för integrationen. Den som
            är ny måste inte gilla allt som vi står för, men man måste möta
            ett Sverige som vågar stå upp för sina egna ideal.
          </note>
          <note>
            Herr talman! Precis som William Swing på FN:s migrationsorgan
            IOM påpekade under sitt Sverigebesök häromdagen kommer migrationen
            i värl ­ den att öka i framtiden, inte minska. Klimatförändringar
            gör att människor måste flytta därför att förutsättningar för
            att bo kvar inte längre finns. Krig och förtryck gör att världens
            flyktingar är fler än någonsin: 65 miljoner just nu, enligt UNHCR.
            Tillgången till pengar, information, kommunika ­ tion och transporter
            gör att allt fler söker sig till länder där man hoppas att barnen
            kommer att få det bättre. Så har människor gjort i alla tider,
            men många fler gör det just nu.
          </note>
          <note>
            Inför denna nya situation har vi aldrig rustat Sverige. De senaste
            decenniernas migrationspolitik har varit ogenomtänkt och principlös.
            Den har aldrig tagit ställning till de svåra frågorna om vad som
            är vårt ansvar för världen, som vi fullt ut ska ta, eller till
            frågan om vad Sverige behöver eller klarar av. Det har i stället
            fått bli som det blir. Det är en oseriös hållning till svåra frågor.
          </note>
          <note>
            Hösten 2015 insåg även regeringen att Sverige måste lägga om
            kurs, och inom några få veckor genomfördes en 180-gradig kurssvängning,
            som saknar motsvarighet i modern svensk politisk historia. Men
            nu måste tiden för tvära kast vara slut. Vi som är politiker i
            dag har ett ansvar att skapa långsiktiga och hållbara regler för
            migrationen.
          </note>
          <note>
            Jag ser därför gärna långsiktiga och blocköverskridande överenskommelser
            i svensk politik på områden som måste ligga fast över lång tid.
            Jag vill att Alliansen och Socialdemokraterna gemensamt tar ansvar
            för en öppen och realistisk svensk migrationspolitik. Vi är naturligtvis
            beredda att ge och ta för att nå dit. Men låt mig nämna fyra konkreta
            utgångspunkter för Moderaterna i en sådan diskussion.
          </note>
          <note>
            För det första: Sverige kan inte i grunden ha en helt annan migrationspolitik
            än övriga länder i Europa. Principerna bakom den nuvarande lagen
            bör alltså ligga fast. Det handlar om tillfälliga uppehållstillstånd
            som huvudregel och skärpta försörjningskrav för anhöriginvandrare.
          </note>
          <note>
            För det andra: Det måste vara skillnad på ja och nej när det
            gäller asyl. På fem år kommer 50 000 personer att gå under jorden
            i Sverige. Helt nya skuggsamhällen göder utanförskap, kriminalitet
            och sociala problem som Sverige inte har sett på decennier. Den
            som får nej ska alltså lämna landet. Sverige måste stå upp för
            sin egen lagstiftning.
          </note>
          <note>
            För det tredje: Europeisk migrationspolitik kan bara lösas i
            Europa, men regeringens ovilja att i EU formulera en tydlig svensk
            ståndpunkt är illavarslande. Dagens system är brutalt och orättvist.
            Hittills i år är det 3 000 personer som drunknat eller som saknas
            på Medelhavet. Detta måste få ett slut. EU bör i stället utveckla
            ett system med kvotflyktingar, där asylprövningen sker vid EU:s
            gräns, och Sverige borde driva på för att detta blir EU:s gemensamma
            politik. Internationella problem kräver internatio ­ nella lösningar.
            Det gäller i miljöpolitiken och i migrationsfrågan.
          </note>
          <note>
            För det fjärde: Svenska företag verkar på internationella marknader
            och måste kunna rekrytera kompetens från hela världen. I dag slänger
            vi bokstavligt talat ut högutbildade invandrare som jobbar och
            försörjer sig här i Sverige. Det är en huvudlös politik.
          </note>
          <note>
            Herr talman! Jag är övertygad om att en långsiktig och genomtänkt
            migrationspolitik inte bara är nödvändig; den är en del av Sveriges
            fortsatta konkurrenskraft i internationella sammanhang. Jag är
            inte låst vid enskildheter eller detaljer, men Moderaterna är
            övertygade om att dessa frågor måste hanteras och debatteras med
            respekt både för dem som kommer hit och för alla dem som i generationer
            har bott i vårt land.
          </note>
          <note>
            Sverige har varit en del av den framgångsrika internationaliseringen
            förut. Vi kan och vi måste bli det en gång till.
          </note>
          <note>
            (Applåder)
          </note>
          <note type="speaker">
            Anf. 4 JIMMIE ÅKESSON (SD):
          </note>
          <note>
            Herr talman! Det går bra för Sverige, heter det. Ekonomin går
            på högvarv. Allt annat vore väl ganska konstigt med tanke på att
            vi faktiskt befinner oss mitt i brinnande högkonjunktur. Ändå
            finns det, menar jag, anledning att se med oro på framtiden.
          </note>
          <note>
            Regeringen eldar på finanserna med det fetaste valfläsk i ett
            läge där man kanske i högre grad borde samla i ladorna. Det är
            inget gott tecken. De låga räntenivåerna vittnar om att någonting
            är allvarligt fel. Vad har vi kvar att ta till när konjunkturen
            om ett par år viker nedåt, om både finanspolitiken och räntevapnet
            måste användas redan nu, mitt i brinnande högkonjunktur? Det finns,
            herr talman, anledning att se med oro på framtiden.
          </note>
          <note>
            Och så har vi jobben. Om man lyssnar på Stefan Löfven och regeringen
            har de gjort ett fantastiskt arbete med att bekämpa arbetslösheten.
            Arbetslösheten är rekordlåg, sysselsättningen är den högsta i
            hela EU och så vidare. Detta är mycket riktigt den ena sidan av
            myntet.
          </note>
          <note>
            Det är inte ofta jag citerar Fredrik Reinfeldt, men redan för
            fem år sedan sa han så här: ”Om man tittar på etniska svenskar
            mitt i livet så har vi mycket låg arbetslöshet.” Det är ungefär
            så det fortfarande ser ut. Sysselsättningsgapet mellan inrikes
            och utrikes födda har fortsatt att växa, och det är just det som
            är den stora tickande bomben inför en förestående lågkonjunktur.
          </note>
          <note>
            Faktum är att ingenting av det som regeringen lovade i valrörelsen
            och sedan har sjösatt har fungerat på detta område. Traineejobb,
            extratjänster, beredskapsjobb, snabbspår – resultatet, herr talman,
            är extremt magert. Stefan Löfvens löfte om EU:s lägsta arbetslöshet
            2020 ter sig alltmer avlägset. Det är till och med så att vi halkar
            ned på topplistan.
          </note>
          <note>
            Är du allvarligt sjuk finns det dessutom en överhängande risk
            för att du fastnar i en växande vårdkö. Är du gravid finns en
            överhängande risk för att du får föda ditt barn i bilen på väg
            till BB. Blir du utsatt för våldtäkt finns det en stor risk för
            att ditt ärende läggs till högen av annan outredd brottslighet.
            Våldtäkter mot barn läggs på hög och utreds inte i Sverige 2017.
          </note>
          <note>
            Var tionde ung svensk flicka utsätts för sexualbrott varje år.
            No-go-zonerna blir fler. Maffialiknande klaner sätter skräck i
            hela städer. Antalet skottlossningar är i paritet med de maffiakontrollerade
            områdena i södra Italien. Användandet av handgranater är i paritet
            med Mexiko. Kyrkogårdspersonal måste gå utbildningar i hur man
            hanterar beväpnade gäng. Bilbränder och upplopp har blivit vardagsmat.
          </note>
          <note>
            Nej, det går inte bara bra för Sverige. Då är frågan: Vad är
            det som har gått fel?
          </note>
          <note>
            Det grundläggande problemet, menar jag, är att regeringspartierna
            och övriga partier i den här församlingen tog alldeles för lång
            tid på sig att förstå att de förde en ohållbar och ansvarslös
            politik. Alldeles för länge lät man öppna-hjärtan-politiken råda,
            samtidigt som man ägnade en stor del av sin kraft åt att smutskasta
            dem som varnade. Hur någon enda människa i det här landet är beredd
            att ge övriga partier i den här församlingen nytt förtroende i
            ytterligare fyra år är för mig helt obegripligt.
          </note>
          <note>
            Nu återstår det knappt elva månader till valet. Välfärden, tryggheten
            och inte minst sammanhållningen – vår förmåga att återupprätta
            tillit och samhörighet – står i centrum. Väljarna i Sverige måste
            ställa sig frågan vem de sätter sin tilltro till. Har man fortsatt
            förtroende för dem som har skapat problemen och som dessutom kapitalt
            har misslyckats med varje försök att lösa dem? Eller sätter man
            sin tilltro till dem som tidigt såg farorna, varnade för dem och
            dessutom erbjuder lösningar som inte redan har prövats och misslyckats?
          </note>
          <note>
            Jag hoppas, herr talman, att den misskötsel vi har sett de senaste
            åren får nödvändig effekt på valresultatet nästa år.
          </note>
          <note>
            (Applåder)
          </note>
          <note>
            I detta anförande instämde Tony Wiklander (SD).
          </note>
          <note type="speaker">
            Anf. 5 Utbildningsminister GUSTAV FRIDOLIN (MP):
          </note>
          <note>
            Herr talman! Plasten i havet, såren i berggrunden och utsläppen
            i atmo ­ sfären – vår tidsålder har fått namnet antropocen. Det
            är ett begrepp som ska fånga att människans påverkan på planeten
            nu är så total att den defi ­ nierar hela vår geologiska epok.
          </note>
          <note>
            I antropocen konstateras nu det sjätte massutdöendet av arter.
            Det senaste var för 65 miljoner år sedan, i övergången mellan
            krita och tertiär, då bland annat dinosaurierna dog ut.
          </note>
          <note>
            Sedan 1970 har mängden vilda ryggradsdjur minskat med över 50
            procent. Sötvattensarterna har minskat med över 80 procent. Korallreven,
            som i dag är hem för vart fjärde havslevande djur, dör i en sådan
            takt att om detta fortsätter finns det inga korallrev kvar om
            bara 30 år.
          </note>
          <note>
            Sommarens och höstens rubriker har vittnat om extremväder, gator
            som smälter, orkaner och översvämningar, och bakom ljuder forskningslarmen
            allt högre. Max Planck-institutet rapporterar hur ett ständigt
            varmare sekel kommer att ge Mellanöstern och Nordafrika extremvärme
            i upp till 200 dagar om året. Ökenstormar och hetta riskerar att
            göra stora delar av regionen helt obeboelig.
          </note>
          <note>
            I en annan studie konstaterar amerikanska och kinesiska forskare
            att hettan i dalgångarna till Ganges och Indus om bara 50 år kan
            överskrida det som också en fullvuxen frisk människa klarar att
            vistas i. Där bor i dag en femtedel av jordens befolkning.
          </note>
          <note>
            En tredje studie, publicerad i The Lancet Planetary Health, varnar
            för att antalet människor som drabbas av extremväder här i Europa
            stadigt ökar. I slutet av seklet kan två tredjedelar av befolkningen
            komma att drabbas årligen. 150 000 fler människor riskerar att
            dö i översvämningar, värmeslag, hjärt- och andningsbesvär, infektioner
            och matbrist i Europa varje år.
          </note>
          <note>
            Det som sker kräver en avgörande insikt hos var och en av oss.
            Klimathotet handlar inte längre om isbjörnar. Miljöfrågan har
            blivit civilisationskritisk. Det är vad antropocen betyder. Planetens
            förutsättningar att bära mänsklig civilisation avgörs av människan
            själv. Våra val, enskilda handlingar och gemensamma beslut avgör
            framtiden. Det är bråttom men inte för sent.
          </note>
          <note>
            Forskningens scenarier bygger alla på icke-handling – att vi
            står stilla och fortsätter gräla om sådant som 60 kronor dyrare
            inrikesflyg medan vattenmassorna vräker ned över jordens fattigaste.
            Tar vi oss samman, däremot, kan vi möta klimathotet. Därför behövs
            Sverige.
          </note>
          <note>
            När världen oroas av Trumps ignorans tar vi steg framåt. Vi har
            tillsammans antagit världens kanske ambitiösaste klimatlag. Nu
            fyller vi den med handling: höjd skatt på det som är dåligt för
            miljön, sänkt skatt på reparationer och innovationer. Det är elvägar,
            biobränslen, cykelstråk, smarta och barnvänliga städer, ekomat
            från svenskt, djurvänligt jordbruk, skydd av skog och hav, mindre
            plast, 100 procent förnybar el, snabba tåg och bra regionaltrafik.
            Aldrig tidigare har Sverige satsat så mycket på att bygga ett
            nytt samhälle – världens första fossilfria välfärdsland. Europas
            miljörörelser listar oss nu som etta när det gäller klimatpolitik.
            Det är detta Miljöpartiet slåss för.
          </note>
          <note>
            Tyvärr är detta också sådant som andra partier ofta vill stoppa,
            skära ned på eller prioritera bort. Men det håller inte längre.
            Vi har inte tid att stå stilla. Vi behöver utveckling. Världen
            skriker efter ledarskap. Vi har så många fler steg att ta.
          </note>
          <note>
            Vi ska tillsammans gå från en ekonomi som fyller berg av teknikskrot
            på Afrikas stränder och kontinenter av plast i haven till smarta
            lösningar, slutna kretslopp, återbruk och digitalisering. Vi ska
            gå från en samtid där vi slösar den energi som lagrats i jordskorpan
            i årmiljoner till ett högtek ­ nologiskt samhälle som kan utvecklas
            av den energi som varje sekund träf ­ far jorden. Vi ska gå från
            ett samhälle som bränner ut både planet och människor, där välstånd
            mäts i prylar och konsumtion, till en framtid med tid för varandra
            och oss själva, där att lyssna på vad barnen säger om skol ­ dagen
            får vara viktigare än jobbsamtalet på kvällen. Detta, herr talman,
            är en framtid värd att kämpa för.
          </note>
          <note>
            (Applåder)
          </note>
          <note type="speaker">
            Anf. 6 ANNIE LÖÖF (C):
          </note>
          <note>
            Herr talman! Sverige är på många sätt ett fantastiskt land. Vi
            har stark tillväxt, sysselsättningen ökar och reformutrymmet är
            stort.
          </note>
          <note>
            Vi bor i ett land där kreativiteten sprudlar. Hos oss finns innovativa
            människor hela vägen från norr till söder. Svenska företag finns
            överallt. Svensk landsbygd finns i hela världen.
          </note>
          <note>
            Det är just detta att vi uppmuntrar kreativitet och banar väg
            för entreprenörer och är öppna mot omvärlden som bygger Sverige
            starkt. Det är på detta sätt som vi också måste fortsätta stärka
            vår konkurrenskraft. Vi måste fortsätta se möjligheter och lösningar.
            Vi måste fortsätta se till att Sverige håller ihop.
          </note>
          <note>
            Herr talman! Trots att solen skiner finns det mörka moln på himlen,
            moln som regeringen väljer att blunda för. Även om det går bra
            för många går det inte bra för alla.
          </note>
          <note>
            Nyanlända, långtidsarbetslösa och unga utan utbildning är människor
            som inte vill något annat än att bidra men aldrig får chansen.
            Nästa år är de närmare 80 procent av de arbetslösa. En ny bidragsberoende
            underklass är på väg att permanentas. Det klyver Sverige. Detta
            är något som Centerpartiet, till skillnad från regeringen, inte
            kommer att acceptera. Det är för deras skull som vi vill sänka
            trösklarna. Det är för dem som står utanför som vi vill förändra
            arbetsmarknaden. Det är därför Sverige behöver ett nytt ledarskap.
          </note>
          <note>
            Herr talman! För att hindra klyvningen är jobben den viktigaste
            frågan. Fler måste få chansen att få sitt första jobb. Tillsammans
            med Alliansen vill vi se inträdesjobb – jobb som kombinerar en
            lägre ingångslön och borttagna arbetsgivaravgifter med möjlighet
            att lära på jobbet. Ni har hört mig trumma in detta förut, men
            i den politiska verklighet som vi nu lever i tål det att upprepas.
            Ska vi fixa jobben, ska människor få en chans att bidra och vad
            de går för måste vi satsa på företagen, på jobbskaparna. Då måste
            det bli enklare och billigare att anställa.
          </note>
          <note>
            Vi underlättar generationsväxling i företagen med en mer rättvis
            beskattning och inför lägre beskattning på personaloptioner, vilket
            gör att Sverige kan vara med och konkurrera på den globala, innovativa
            spelplanen. Detta är förslag som gör skillnad på riktigt.
          </note>
          <note>
            Herr talman! Sverige klyvs inte bara när det gäller jobben. Även
            tryggheten brister. Utredningar av brott läggs på hög. Det är
            till och med så illa att barns polisanmälningar om våldtäkter
            hamnar i den anonyma högen av papper. Där människor har det ekonomiskt
            tuffast breder gängkriminalite ­ ten ut sig. Hoten från våldsamma
            extremister ökar.
          </note>
          <note>
            Det måste till en förändring. Rättsstaten ska gälla alla överallt.
            Det är dags att vi på allvar ger de resurser som polisen behöver
            för att de ska kunna bekämpa kriminaliteten och återupprätta rättsstaten
            och respekten för den i hela landet. Det handlar om fler poliser
            som får högre lön och om ökade resurser så att fler brott kan
            utredas och leda till fällande domar. Vanliga människor måste
            få sin frihet och trygghet tillbaka.
          </note>
          <note>
            Herr talman! I dag växer köerna till vården. Under Socialdemokraternas
            arbetspass klyvs landet genom orättvisa regionala skillnader.
            Det drabbar människor när de är som mest utsatta och sårbara.
            Det drabbar dem när samhället borde finnas där och stå för tryggheten,
            hjälpen och vården. Det är inte rimligt att det tar betydligt
            längre tid att få specialistvård i Norrbotten än i Halland. Det
            är inte värdigt ett välfärdsland som Sverige att barns psykiska
            ohälsa ökar, liksom köerna till barn- och ungdomspsykiatrin. Det
            är dags för handling. Det är dags för resultat. Köerna måste kortas,
            och barns utsatthet måste tas på större allvar. Familjer måste
            få den hjälp de behöver. Vården måste komma närmare.
          </note>
          <note>
            Herr talman! Efter att ha minskat under alliansregeringens tid
            ökar nu klimatutsläppen i Sverige – de ökar. Detta sker när Miljöpartiet
            sitter i re ­ geringen och har det politiska ansvaret. Centerpartiet
            står för en annan po ­ litik. Vi satsar på effektiva åtgärder
            som ger miljöresultat. Vi vill se en kraftfull bonus när man köper
            en miljöbil. Vi satsar stort på infrastruktur. Vi lägger över
            1 miljard mer än regeringen på att säkra tillgången till rent
            och friskt dricksvatten i hela landet, på rena hav och på att
            stoppa botten ­ döden i Östersjön. Genom en kraftfull grön skatteväxling
            höjer vi miljö ­ skatterna betydligt mer än regeringen.
          </note>
          <note>
            Herr talman! Sverige är ett fantastiskt land. Det är ett land
            av företagsamma, strävsamma och kreativa människor. Det är ett
            land där vi måste se till att den vibrerande känslan av tillförsikt
            och av framtidstro kan nå fler, även de mest utsatta. Vi måste
            se till att Sverige håller ihop. Med ett nytt ledarskap för Sverige
            kan vi få ett starkare, tryggare och öppnare Sverige.
          </note>
          <note>
            (Applåder)
          </note>
          <note type="speaker">
            Anf. 7 JONAS SJÖSTEDT (V):
          </note>
          <note>
            Herr talman! Häromveckan lyssnade jag på mina två absoluta favoritforskare:
            Kate Pickett och Richard Wilkinson. De är mest kända i Sverige
            för att ha skrivit boken Jämlikhetsanden . De har ägnat sitt forskarliv
            åt att studera vad som händer med samhällen i jämlikhet och i
            ojämlikhet och med de människor som lever i dessa samhällen. Sambanden
            är förbluffan ­ de tydliga.
          </note>
          <note>
            Jämlikhet ger människor bättre hälsa och längre liv. Jämlika
            samhällen tenderar att vara mer framgångsrika när det gäller att
            bekämpa kriminalitet. Den sociala rörligheten, förmågan att byta
            klass, ökar med jämlikheten. När skillnaderna ökar, som de har
            gjort i västvärlden och faktiskt allra mest i Sverige, kan man
            se hur till exempel fler barn far illa i samhället. En tydlig
            trend är att de absolut rikaste drar ifrån. Särskilt intressant
            tyckte jag att det var att se ett samband mellan vissa psykologiska
            tillstånd och ojämlikhet. I ojämlika samhällen som fokuserar på
            tävlan och materiell konsumtion får man mer depressioner. Det
            blir fler som känner att de inte lyckas och att de är otillräckliga,
            och det blir fler narcissister som förhärligar sig själva. Vi
            jämför oss med varandra. Vi är sociala varelser.
          </note>
          <note>
            När man säger detta brukar borgerliga motdebattörer säga: Ja,
            men det viktigaste är inte om vi är ojämlika eller inte utan att
            de som har det sämst har det någorlunda bra. Nej, forskningen
            säger annat. Den säger att ojämlikheten i sig påverkar samhällen
            även om den lägsta levnadsnivån är relativt hög. Människor vill
            ha jämlikhet. Över hela världen önskar människor att samhället
            är mer jämlikt än det de upplever. Samtidigt tror de att det samhälle
            de lever i är mer jämlikt än vad det faktiskt är. Man inser inte
            hur otroligt stor del av våra rikedomar som finns hos ett litet
            antal människor. Så är den värld vi lever i beskaffad.
          </note>
          <note>
            Dessa insikter är viktiga för oss när vi sitter och budgetförhandlar
            med regeringen eller lägger fram våra förslag. Klasskillnader
            ska minska. Den ojämlikhet som finns mellan män och kvinnor ska
            jämnas ut i det svenska samhället.
          </note>
          <note>
            Det är därför vi förhandlar fram och får igenom en skattereduktion
            för fackförbundsavgiften – detta gör vi inte bara för att den
            betyder mest för den som är hotell- och restauranganställd eller
            jobbar i handeln utan också för att en stark fackföreningsrörelse
            har ett direkt samband med ökad ekonomisk jämlikhet.
          </note>
          <note>
            Det är därför vi satsar på sjukvården – det gör vi för att välfärden
            håller ihop ett samhälle och för att det ökar jämlikheten i samhället
            men också för att det är att satsa på kvinnors arbete, de kvinnor
            som är systematiskt underbetalda.
          </note>
          <note>
            Det är därför vi ökar studiebidraget för dem som studerar på
            högskolan så att även de som kommer från ett hem utan studievana
            ska våga sig på högskolestudier.
          </note>
          <note>
            Det är därför vi igen höjer levnadsstandarden för ensamstående
            föräldrar eller ser till att barn kan resa gratis i kollektivtrafiken
            på sommaren.
          </note>
          <note>
            Så ser det ut när Vänsterpartiet är med och förhandlar en budget.
            Det handlar om jämlikhet.
          </note>
          <note>
            En politisk journalist beskrev det som att det finns i Vänsterpartiets
            DNA – ja, det gör det. Jämlikheten har ökat lite grann med dessa
            budgetar. Fördelningsprofilen är ganska tydlig mellan män och
            kvinnor och mellan rika och fattiga. Men det sker för lite, och
            det sker för långsamt. Och de absolut rikaste drar ifrån i Sverige.
            Några få familjer äger många gånger värdet av Sveriges statsbudget.
            Här har vår största oenighet funnits gentemot regeringen. De vill
            inte att de absolut rikaste ska bidra mer. Vi tycker att det är
            mer än rimligt att Sveriges miljardärer bidrar mer.
          </note>
          <note>
            Man kan se på de borgerliga budgetförslagen. De går åt motsatt
            håll. Borgerliga partiledare börjar prata om jämlikhet i denna
            talarstol. Men tittar man på förslagen ser man att det är tvärtom.
            De sänker skatten, och de skär ned i välfärden. Allra värst är
            Liberalerna. Med kirurgisk precision sänker de skatten för de
            rikaste medan de sänker lönen för dem som har minst. Det är att
            aktivt och medvetet öka ojämlikheten i samhället. Ingen tycker
            så illa om den svenska modellen som Centerpartiet, som går till
            frontalangrepp på systemet med fria förhandlingar och starka fackföreningar
            som bygger jämlikhet. Man vill lagstifta om lägre lön.
          </note>
          <note>
            Någonstans här, mina vänner, finns valet för Sverige och väljarna
            i valet 2018. Det handlar om jämlikhet och välfärd med vänstern
            eller om ökad ojämlikhet i samarbete med högern. Jag vet vad jag
            väljer. Jag vet vilken väg jag vill att Sverige ska gå. Det är
            skillnad på vänster och höger i politiken.
          </note>
          <note>
            (Applåder)
          </note>
          <note type="speaker">
            Anf. 8 JAN BJÖRKLUND (L):
          </note>
          <note>
            Herr talman! Det är ett fantastiskt land vi lever i. På mina
            resor runt om i Sverige möter jag dem som bär upp vår välfärd,
            vår trygghet och vår ekonomiska utveckling. Det handlar om lärarna,
            de som rustar våra barn med kunskap. Det handlar om hemtjänsten,
            de som gjorde det möjligt för min mamma att bo hemma de sista
            åren av sitt liv. Det handlar om sjuksköterskor, de som går till
            jobbet för att läka, vårda och bota de sjuka. Det handlar om personliga
            assistenter som gör vardagen möjlig för dem som lever med funktionsnedsättning.
            Det handlar om poliser och försvarets personal, de som varje dag
            försvarar vår trygghet. Det handlar om företagare och entreprenörer,
            de som satsar och riskerar för att bidra till vår ekonomiska utveckling.
          </note>
          <note>
            Men jag möter också en annan verklighet. Jag ser en skola där
            resultaten återigen sjunker och där de utsatta barnen inte kan
            koncentrera sig på grund av stök och brist på arbetsro. Jag ser
            människor som tappar hoppet i de vårdköer som växer. Jag ser de
            som ringer 112 för att få hjälp men som kommer till en polis som
            inte längre mäktar med. Det är en underklass som växer mitt i
            högkonjunkturen, med lågutbildade invandrare som inte släpps in
            på vårt lands arbetsmarknad. Mitt i högkonjunkturen ökar klyftan
            mellan de m som är födda här och de m som har flytt hit. Människor
            har så mycket potential, men regeringen orkar inte göra de reformer
            som behövs för att ta till vara deras förmåga. De höga murarna
            runt arbetsmarknaden stänger människor ute. LO-borgen är som en
            barrikad framför svensk arbetsmarknad.
          </note>
          <note>
            Det är bättre, herr statsminister, att få ett första jobb när
            man kommer hit, även om jobbet är enkelt och ersättningen något
            lägre, än att man går hela livet på bidrag i utanförskap. Det
            handlar om att barnen ska få se sina föräldrar gå till jobbet.
            Men för Socialdemokraterna är det viktigare att LO har makt över
            arbetsmarknaden än att människor har makt över sitt eget liv.
          </note>
          <note>
            Herr talman! I veckan manade jag min äldste son att plugga ordentligt
            inför ett kommande prov. Vi är många föräldrar som gör det, som
            både visar att vi har förväntningar och uppmuntrar barnen till
            studier. Men det är inte så för alla, och det är för de barn som
            växer upp i en miljö utan studietradition eller i ett hem där
            föräldrarna inte kan svenska och inte förstår skolans koder och
            språk som det är så oerhört viktigt hur skolpolitiken utformas.
          </note>
          <note>
            Jag är född i en sådan miljö i ett textilarbetarhem i ett industrisamhälle.
            Statsministern är född och uppvuxen i en sådan miljö. Jag har
            liksom statsministern gjort klassresan, och jag tror att jag vet
            vad som krävs för att skolan ska uppmuntra till klassresor i framtiden.
          </note>
          <note>
            Jag står här tack vare mina lärare. Det är nämligen ordning och
            reda, studiedisciplin och höga krav och förväntningar som skapar
            klassresor. De barn som växer upp i våra hem ute i Bromma, i villaförorten,
            i en välutbildad medelklass klarar sig nästan oavsett hur skolan
            är organiserad, för föräldrarna pushar. Det är för de andra barnen
            som det är så oerhört viktigt hur skolan är organiserad, och den
            gruppen växer nu kraftigt i Sverige, också till följd av invandringen
            av lågutbildade.
          </note>
          <note>
            Gustav Fridolin vill säga att det är eleverna själva som ska
            ta ansvaret i skolan och bestämma i klassrummet, att den auktoritära
            lärarrollen ska brytas ned och eleverna bestämma själva. Om våra
            lärare hade sagt så när jag gick i skolan hade vi textilarbetarungar
            gått och fikat i stället för att läsa böcker. Det är så viktigt
            att skolan har höga krav och förväntningar och att läraryrket
            tas på allvar.
          </note>
          <note>
            Herr talman! Sverige är fantastiskt, men det kan bli ännu bättre
            – ett land där alla får vara med på riktigt. Men det krävs stora
            liberala reformer för att nu förhindra att Sverige glider isär
            och att vi återskapar det klassamhälle som vi har lämnat bakom
            oss.
          </note>
          <note>
            Tryggheten ska öka också i våra förorter. Poliserna måste bli
            fler. Människor ska lyftas ut ur bidragsberoende och få friheten
            att försörja sig själva. Kunskapsskolan ska lyfta alla barn oavsett
            varifrån de kommer och o avsett vart de är på väg. Friheten ska
            öka, och klassresorna ska bli fler, inte färre. Det är det som
            är socialliberalism!
          </note>
          <note>
            (Applåder)
          </note>
          <note type="speaker">
            Anf. 9 ANDREAS CARLSON (KD):
          </note>
          <note>
            Herr talman! Vi närmar oss ett val där svenska folket har att
            välja: Ska vi ha fyra år till med de rödgröna s välfärdssvek,
            eller ska vi byta regering och börja upprätta välfärdslöftet?
          </note>
          <note>
            Under Stefan Löfvens tid vid makten har välfärden försämrats
            på område efter område. Se bara på vad som har hänt med svensk
            sjukvård! När en kristdemokrat var socialminister fick nio av
            tio operation i tid. Nu är vi nere i ungefär 75 procent, och siffran
            är fallande. När Alliansen styrde kapades vårdköerna. Sedan Stefan
            Löfven fick makten har antalet som väntar på vård fördubblats.
            När ni i dag har ansvaret är det bara tre landsting som klarar
            vårdgarantins krav vad gäller platser i barn- och u ngdomspsykiatrin.
            När K ristdemokraterna satt i regeringen var det en majoritet
            av landstingen som klarade detta krav.
          </note>
          <note>
            Stefan Löfven säger, och han sa det så sent som i sitt inledningsanförande,
            att han satsar på välfärden. Men verkligheten talar ett annat
            språk. Vissna blommor ljuger inte. Vårdköerna ljuger inte. Väntetiderna
            på akuten ljuger inte, och antalet sjuksköterskor som slutar ljuger
            inte.
          </note>
          <note>
            Tre år med Stefan Löfven har varit tre år av försämringar, och
            detta har skett mitt i en högkonjunktur. Förutsättningarna finns,
            men ledarskapet saknas. Det hade inte behövt vara så här; det
            är ett resultat av de rödgrönas politik.
          </note>
          <note>
            I vår budget föreslår vi ri ksdagen att satsa 27 ½ miljard mer
            på vård och omsorg än vad regeringen gör. Vi kan föreslå detta
            eftersom vi inte erbjuder allt till alla. Det handlar om att prioritera.
          </note>
          <note>
            Vi väljer bort pengaregn över storfacken, bidrag till byggbolagen
            och subventionerade elcykelinköp. I vår budget får vården och
            omsorgen stå främst. Vi skickar pengarna raka vägen till sjukhusgolvet,
            till klassrummet och till äldreboendet utan att passera kommunalrådet
            och utan att något mellanliggande led ska kunna plocka ut en del
            till sitt eget favoritprojekt.
          </note>
          <note>
            Vi vet ju hur det fungerar när Socialdemokraterna är med och
            bestämmer i kommunerna: hotellbyggen i Göteborg, exklusivt badhus
            i Linköping och i Jönköping en arena som gör att kommunen inte
            kommer att ha råd med investeringar i äldreboenden. Pengar som
            ska gå till välfärden slösas bort när Socialdemokraterna är med
            och bestämmer.
          </note>
          <note>
            Herr talman! Kristdemokraterna prioriterar det som är kärnan
            i den svenska välfärden, det som bara måste fungera eftersom det
            kan handla om liv eller död.
          </note>
          <note>
            Jag tänker på kvinnan i Helsingborg som orolig hörde av sig till
            förlossningen för att fostret hon bar på inte längre tycktes röra
            sig. Verksamheten var så belastad att de inte ens klarade av att
            ta emot henne. Hon fick gå längs korridorerna till en annan del
            av sjukhuset för att få göra ett ultraljud. Trots att resultatet
            inte var lugnande blev hon inte inlagd utan skickades hem att
            vänta. När hon väl fick komma tillbaka, efter fyra dagar fyllda
            av oro, konstaterade läkarna att barnet inte längre levde.
          </note>
          <note>
            Inspektionen för vård och omsorg konstaterar att ”de organisatoriska
            förutsättningarna för ett optimalt omhändertagande av patienten
            inte förelåg vid händelsetillfället”. Detta är byråkratsvenska
            för att Skånes sjukvård den dagen hade havererat. Personalen hade
            larmat om problemen och gjort vad de kunnat, men systemet fungerade
            inte. Det är ett systemfel och ett välfärdssvek, herr talman.
          </note>
          <note>
            Ett välfärdssvek är det också mot alla dem som får sin personliga
            assistans indragen i regeringens intensiva kostnadsjakt inom LSS.
            Det handlar om drygt två personer om dagen. Kristdemokraterna
            vill återupprätta LSS till den frihetsreform det en gång var,
            och vi avsätter 3,3 miljarder mer än regeringen till detta i vår
            budget.
          </note>
          <note>
            Herr talman! Det är skillnad när Kristdemokraterna styr och när
            Social ­ demokraterna styr. Det märks i prioriteringar, det märks
            i utfall och det märks i vad man anser vara det allra, allra viktigaste.
          </note>
          <note>
            För Kristdemokraterna står ett återupprättat välfärdslöfte först.
            Det vill vi göra tillsammans med våra allianskamrater, och därför,
            herr talman, är det dags för en ny regering!
          </note>
          <note>
            (Applåder)
          </note>
          <note type="speaker">
            Anf. 10 Statsminister STEFAN LÖFVEN (S):
          </note>
          <note>
            Herr talman! Det är ingen tvekan om att Sverige har sin beskärda
            del av utmaningar. Nu har vi lagt om och bytt riktning på svensk
            politik under tre år på punkt efter punkt. Vi har prioriterat
            välfärden framför stora skatte ­ sänkningar. Vi har lagt om den
            flyktingpolitik som var ohållbar och som grundades under den borgerliga
            regeringen. Vi betalar av på statsskulden , som nu är den lägsta
            sedan 1977. Fler jobbar, och färre än på många, många år är nu
            beroende av våra gemensamma försäkringssystem.
          </note>
          <note>
            Så ser facit ut.
          </note>
          <note>
            Vi har vänt det stora underskott som ni lämnade efter er, och
            i år är överskottet 80 miljarder kronor. Dessa resurser behövs,
            för vi har så många utmaningar framför oss. I sjukvården ska köerna
            kortas, i äldreomsorgen ska fler anställas och i skolan ska varje
            elev få möjlighet att lära sig mer.
          </note>
          <note>
            Allt detta är ett recept för trygghet. Håller vi nu i detta och
            ser till att prioritera rätt, ja, då ligger också de stora stegens
            tid framför oss. Vi kan på allvar bygga upp välfärden i Sverige
            igen.
          </note>
          <note>
            Låt nu inte borgerligheten förstöra ekonomin igen. Men så tittar
            man på deras budgetar, och de är där igen. De har också redovisat
            sina budgetar, och de har granskats.
          </note>
          <note>
            De enkla frågorna är: Hur ska 100 miljarder kronor i skattesänkningar
            förbättra välfärden? Hur ska skolan bli bättre med nedskärningar?
            Hur blir det tryggare för äldre när kommuner och landsting får
            mindre resurser?
          </note>
          <note>
            Alla vet svaret: Det går inte ihop.
          </note>
          <note>
            Den politiken prövades inte bara under era senaste åtta år i
            regeringen utan också därutöver i många år. Den politiken ökade
            orättvisorna, urholkade statsfinanserna, gjorde att arbetslösheten
            växte och att välfärden utarmades. Det är ett recept för otrygghet.
            Bevare vårt land från det!
          </note>
          <note>
            (Applåder)
          </note>
          <note type="speaker">
            Anf. 11 ULF KRISTERSSON (M) replik:
          </note>
          <note>
            Herr talman! Mycket få människor tror på denna rollfördelning
            i svensk politik. Sittande regering säger att allt är fantastiskt
            och att det är regeringens förtjänst. Sittande opposition säger
            att allt är elände och att det är regeringens fel. Sittande regering
            säger att allt var dåligt förr när de andra regerade. Det är en
            raspig skiva, och få människor tror på den.
          </note>
          <note>
            Däremot tror jag att många bekymrar sig över vad som händer i
            svensk ekonomi de kommande åren. ”Löfven spelar svensk roulette
            – fungerar det inte är det slut”, kunde man läsa i Svenska Dagbladet
            häromdagen.
          </note>
          <note>
            Konjunkturinstitutet säger: Den av regeringen föreslagna budgeten
            för 2018 är kraftigt underfinansierad. Det offe ntligfinansiella
            sparandet blir lägre än vad som är förenligt med överskottsmålet.
            Bara en liten del av åtgärderna om 40 miljarder kan ses som strukturellt
            betydelsefulla. Man måste strama åt 2019.
          </note>
          <note>
            Vad är det regeringen vet som inga ekonomer och expertmyndigheter
            tror på?
          </note>
          <note>
            (Applåder)
          </note>
          <note type="speaker">
            Anf. 12 Statsminister STEFAN LÖFVEN (S) replik:
          </note>
          <note>
            Herr talman! Att använda Svenska Dagbladet som sanningsvittne
            i den här diskussionen är kanske lite vågat.
          </note>
          <note>
            (Applåder)
          </note>
          <note>
            Ulf Kristersson satt i en regering som såg till att det blev
            kraftiga underskott. Det var dem vi tog över. Det var inte bara
            under dessa åtta år. Verkligheten är er värsta fiende, Kristersson.
            Ni har haft regeringsmakten i sammanlagt 17 år i tre olika perioder
            sedan mitten av 70-talet. Vid alla dessa tillfällen lämnade ni
            regeringsmakten med stort budgetunderskott och högre arbetslöshet.
            Är det någonting som är vetenskapligt bevisat är det er brist
            på kunskap att hantera de offentliga finanserna. Det är därför
            vi inte ska dit igen.
          </note>
          <note>
            Nu har vi vänt denna situation en tredje gång. Nu är vi där igen
            med ett stort överskott. Vi säger att överskottet ska användas
            så att alla kan ta del av det. Vi betalar av på statsskulden med
            den ena halvan av överskottet, och den andra halvan satsar vi
            på välfärden.
          </note>
          <note>
            Hur tror ni att 100 miljarder i skattesänkningar ska stärka välfärden?
          </note>
          <note>
            (Applåder)
          </note>
          <note type="speaker">
            Anf. 13 ULF KRISTERSSON (M) replik:
          </note>
          <note>
            Herr talman! Jag tycker att statsministern argumenterar på ett
            oseriöst sätt.
          </note>
          <note>
            (Applåder)
          </note>
          <note>
            Alla människor som har följt svensk ekonomi och politik de senaste
            decennierna vet att vi hade att hantera den största lågkonjunkturen
            sedan 30-talet. Alla vet att under en sådan lågkonjunktur gör
            man allt man kan för att stötta ekonomin. Alla vet att Sverige
            klarade sin ekonomi bättre än många andra länder gjorde.
          </note>
          <note>
            Att ni nu kan spendera alla pengar i högkonjunktur beror på att
            andra regeringar före er valde att inte spendera alla pengar i
            högkonjunktur utan att bygga upp resurserna som behövs.
          </note>
          <note>
            (Applåder)
          </note>
          <note>
            Det här måste inte vara ett ekonomiskt seminarium, men det hade
            varit klädsamt om statsministern kunde inta lite grundläggande
            ödmjukhet inför världskonjunkturer och inför de svårigheter vi
            har haft bakom oss och som kommer att stå framför oss igen.
          </note>
          <note>
            (Applåder)
          </note>
          <note type="speaker">
            Anf. 14 Statsminister STEFAN LÖFVEN (S) replik:
          </note>
          <note>
            Herr talman! Det är förunderligt att en ekonom inte har bättre
            koll på siffrorna. Jag är en enkel svetsare, och jag kan läsa.
            Det stod minus 60 miljarder i er senaste budget. Ulf Kristersson
            satt i den regeringen, och du valde att sänka skatterna på lånade
            pengar. Ni lånade. Det var ingen lågkonjunktur 2014.
          </note>
          <note>
            Det låter alltid som att borgarna har otur. Ni har vid tre tillfällen
            haft regeringsmakten – 17 år. Ska ni gå ut i valrörelsen och säga
            att ni hade otur tre gånger i sammanlagt 17 år? ”Rösta på oss!”
          </note>
          <note>
            Följaktligen har vi tur varje gång – tre gånger av tre möjliga
            – som ordnar upp det och får till ett överskott. Gå ut till väljarna
            och säg: Rösta på dem som har tur.
          </note>
          <note>
            Nu är det inte fråga om tur eller otur , utan det är fråga om
            skillnad på politik. Socialdemokrati står för ordning och reda
            i de offentliga finanserna. Vi gör så därför att vi vet att det
            är det bästa för jobben på sikt och det bästa för välfärden på
            sikt. Där kommer vi att stå.
          </note>
          <note>
            (Applåder)
          </note>
          <note type="speaker">
            Anf. 15 JIMMIE ÅKESSON (SD) replik:
          </note>
          <note>
            Herr talman! Vissa har otur när de regerar , och andra har otur
            när de tänker. Så kan det vara ibland.
          </note>
          <note>
            Den 7 april i år inträffade något fruktansvärt i Stockholm. En
            man, ille ­ gal invandrare, stjäl en lastbil, plöjer ned och mördar
            och skadar ett stort antal människor på Drottninggatan i Stockholm.
          </note>
          <note>
            Denna illegala invandrare var flaggad hos Säpo. Han skulle utvisas,
            men han hade avvikit och vi visste inte var han var.
          </note>
          <note>
            Herr talman! Vad har statsministern egentligen dragit för lärdomar
            av dådet på Drottninggatan?
          </note>
          <note type="speaker">
            Anf. 16 Statsminister STEFAN LÖFVEN (S) replik:
          </note>
          <note>
            Herr talman! Dådet på Drottninggatan var naturligtvis en fruktansvärd
            händelse. Det är ett trauma för ett land som råkar ut för något
            sådant, som dessvärre också andra länder råkar ut för.
          </note>
          <note>
            Det är därför vi måste se till att ha ordning också i migrationspolitiken.
            Det är därför vi lade om flyktingpolitiken eftersom det måste
            bli ordning på den.
          </note>
          <note>
            Men det går inte att dra ett likhetstecken mellan flyktingar
            och ter ­ rorism per se, som Sverigedemokraterna gärna vill göra.
            Jo! Dessutom har någon – om det nu är en gruppl edare eller en
            partisekreterare; alla skriver lite konstiga inlägg på Twitter
            – lagt ut ett foto på ungdomar som har giltigt uppehållstillstånd
            och jämställt dem med terrorister. Det är så ni behandlar dem.
          </note>
          <note>
            Dessa frågor måste behandlas på ett helt annat sätt. Det är därför
            polisen ska ha mer resurser, det är därför Säpo behöver mer resurser,
            det är därför som samarbetet mellan myndigheterna måste bli starkare
            och bättre så att dessa personer kan identifieras och tas bort
            och det är därför det måste finnas fler förvarsplatser för dem
            som ska ut ur landet.
          </note>
          <note>
            (Applåder)
          </note>
          <note type="speaker">
            Anf. 17 JIMMIE ÅKESSON (SD) replik:
          </note>
          <note>
            Herr talman! Förra året sa regeringen att man avser att utvisa
            80 000 personer som inte ska vara här. Den senaste siffran jag
            s åg var att man har lyckats få i väg ungefär 6 000. Det är inklusive
            dem som har avrest frivilligt. Det är en modest siffra.
          </note>
          <note>
            Illegala invandrare demonstrerar öppet på gator och torg i Sverige
            utan att myndigheter gör annat än att titta på. Det är beklämmande.
          </note>
          <note>
            Illegala invandrare i Sverige har tillgång till stora delar av
            välfärdssystemen. Jag menar att det är incitament för människor
            att avvika och stanna kvar.
          </note>
          <note>
            Kan Stefan Löfven svara på hur många människor som finns i Sverige
            som är illegala och som har avvikit? Kan Stefan Löfven svara på
            vilka de är, var de är och vilka deras syften är? Herr talman!
            Jag tror inte att han kan svara på frågorna, men jag ska ge honom
            en chans.
          </note>
          <note>
            (Applåder)
          </note>
          <note type="speaker">
            Anf. 18 Statsminister STEFAN LÖFVEN (S) replik:
          </note>
          <note>
            Herr talman! Jag är förvån ad att Jimmie Åkesson inte fråga r
            efter personnummer och kragnummer också när han ändå är igång.
          </note>
          <note>
            Det är en oseriös debatt. Vi måste se till att ha ordning och
            reda i migrationspolitiken. De som kommer hit och söker asyl får
            endera nej eller ja. Får de nej ska de lämna landet. Får de ja
            ska de få bästa möjliga inträde i landet.
          </note>
          <note>
            Vi har sett till att antalet människor som har lämnat Sverige
            har ökat rejält. Jo, så är det. Vad man än säger står Jimmie Åkesson
            alltid och skakar på huvudet. Så är det.
          </note>
          <note>
            Det är inte heller så att alla som finns här i landet har full
            tillgång till välfärden. Det stämmer inte. Om du inte har rätt
            att vara här har du rätt till vård som inte kan anstå. Det är
            rimligt.
          </note>
          <note>
            Detta måste hanteras med både ordning och reda i migrationspolitiken.
            De som faktiskt är här ska också komma in i samhället. Där gör
            Sverigedemokraterna precis tvärtom. Ni tar bort möjligheter för
            människor att integreras i det svenska samhället. Ni vill inte
            det.
          </note>
          <note>
            Vad blir det då? Jo, då blir det ett skuggsamhälle med stora
            klyftor. Sverigedemokraterna pratar om en sak och gör något helt
            annat.
          </note>
          <note>
            (Applåder)
          </note>
          <note type="speaker">
            Anf. 19 ANNIE LÖÖF (C) replik:
          </note>
          <note>
            Herr talman! Regeringen sviker dem som i dag står utanför arbetsmarknaden,
            dem som saknar jobb, dem som inte vill något annat än att vara
            med och bidra. De riktiga förlorarna på Socialdemokraternas budget
            och politik är de som tillhör en utsatt grupp på arbetsmarknaden.
            Det är arbetslösa, utrikes födda, långtidsarbetslösa och människor
            med funktionsnedsättning. Snart tillhör nästan 80 procent av de
            arbetslösa dessa särskilt utsatta grupper.
          </note>
          <note>
            Men dessa vill Stefan Löfven inte tala om, för han saknar svar.
            Trots brinnande högkonjunktur och trots att vi nu måste genomföra
            reformer på arbetsmarknaden är det kliniskt rent i regeringens
            budget på förslag som öppnar jobbdörren för fler och ser till
            att fler får gå från utsatthet och in i arbete. Det är därför
            Stefan Löfvens budget klyver Sverige.
          </note>
          <note>
            Jag vill därför fråga statsministern: Vad hände med att stå upp
            för de allra svagaste och de mest utsatta? Varför visar statsministern
            inte riktig solidaritet?
          </note>
          <note>
            (Applåder)
          </note>
          <note type="speaker">
            Anf. 20 Statsminister STEFAN LÖFVEN (S) replik:
          </note>
          <note>
            Herr talman! Jag tillhör dem som inte förväxlar solidaritet med
            soliditet.
          </note>
          <note>
            Jobbpolitik är så mycket mer. Jobbpolitik är att ha ordning på
            de offentliga finanserna. Jobbpolitik är investeringar i bostäder
            och infrastruktur. Jobbpolitik är utbildning. Jobbpolitik är att
            vi säger: Låt egenföretagarna få sänkt arbetsgivaravgift när de
            anställer sin första medarbetare. Då riktar vi oss dit där det
            faktiskt gör skillnad.
          </note>
          <note>
            På den borgerliga regeringens tid prövade man exempelvis ungdomsarbetsgivaravgift.
            Det skulle ge lägre ungdomsarbetslöshet. Resultatet blev en högre
            ungdomsarbetslöshet. Det kostade 110 miljarder kronor. Det var
            slöseri med pengar.
          </note>
          <note>
            Vi ska fokusera på dem som behöver. De ska ha möjlighet till
            utbildning. Det finns jobb som inte kräver så höga kvalifikationer,
            men man ska ha en lön som det går att leva på. Man ska inte behöva
            svälta. Där går skiljelinjen.
          </note>
          <note>
            (Applåder)
          </note>
          <note type="speaker">
            Anf. 21 ANNIE LÖÖF (C) replik:
          </note>
          <note>
            Herr talman! De halverade arbetsgivaravgifterna skapade tiotusentals
            jobb för unga människor.
          </note>
          <note>
            På tal om ineffektiv arbetsmarknadspolitik, låt oss snacka om
            traineejobben. Flaggskeppet för Socialdemokraterna i valrörelsen
            har kraschlandat. Det är fler som har varit i rymden än som har
            fått ett traineejobb, Stefan Löfven, så kom inte och prata med
            mig om effektfulla förslag.
          </note>
          <note>
            (Applåder)
          </note>
          <note>
            Ska vi få in fler av de särskilt utsatta på arbetsmarknaden måste
            vi sänka trösklarna. Ett av förslagen handlar om Alliansens inträdesjobb.
            Vi vill gärna att parterna kommer överens. Vi vill att de kommer
            överens om lägre ingångslöner så att man får en första chans att
            lära på jobbet.
          </note>
          <note>
            Om parterna kommer överens om betydligt lägre ingångslöner och
            staten sänker arbetsgivaravgifter och skatt på dessa jobb, kan
            Stefan Löfven då tänka sig att stödja detta? Ja eller nej.
          </note>
          <note type="speaker">
            Anf. 22 Statsminister STEFAN LÖFVEN (S) replik:
          </note>
          <note>
            Herr talman! Under er regeringstid hade vi så hög ungdomsarbetslöshet
            att vi fick stöd från EU. Det händer inte ofta, men det hände
            under er regeringsperiod.
          </note>
          <note>
            Vi sa att de gymnasieutbildade ungdomarna måste in i jobb, så
            vi skapade traineejobb. Men under vår regeringsperiod har de kommit
            in i jobb ändå. Då är ni sura. Jag är glad, för de kom ju in i
            jobb. Då behövs inte traineejobben, så då gör vi något annat i
            stället. Det är så pragmatisk politik ska skötas.
          </note>
          <note>
            Det är parterna som ska sköta lönebildningen, inte Annie Lööf
            och Jan Björklund med flera. Kommer parterna överens om sätt att
            få in dessa människor på arbetsmarknaden så att de också kan anpassa
            sig till svensk arbetsmarknad, fine, då ska vi se till att göra
            upp med parterna hur vi ska stödja detta.
          </note>
          <note>
            (Applåder)
          </note>
          <note type="speaker">
            Anf. 23 JONAS SJÖSTEDT (V) replik:
          </note>
          <note>
            Herr talman och statsminister Löfven! Skydd vid sjukdom är en
            central del av en välfärdsstat. Många sjuka drog en lättnadens
            suck när den förra regeringen fick gå och tänkte att nu ska det
            väl ändå vara slut på jakten på de sjuka.
          </note>
          <note>
            En del gott har gjorts, i samarbete med oss bland annat. Stupstocken
            är borta, och ersättningsnivåer har höjts. Men både du och jag
            får brev av förtvivlade människor som vittnar om att de trots
            sjukdom nekas sjukpenning från Försäkringskassan. Det är människor
            som inte på något sätt blir friskare av att också tappa sin ekonomiska
            trygghet i den situation de är.
          </note>
          <note>
            En orsak till detta är sannolikt instruktionen till Försäkringskassan
            om att hålla nere sjuktalen. Men de ska hållas nere genom att
            människor blir friskare och arbetsmiljön bättre, inte genom en
            instruktion som sätter press på att underkänna fler som vill ha
            sjukpenning.
          </note>
          <note>
            Är statsministern beredd att ändra instruktionen till Försäkringskassan
            i denna del?
          </note>
          <note type="speaker">
            Anf. 24 Statsminister STEFAN LÖFVEN (S) replik:
          </note>
          <note>
            Herr talman! Jonas Sjöstedt tar upp ett viktigt ämne. Det handlar
            om att inte falla mellan stolarna.
          </note>
          <note>
            Vi ska givetvis arbeta strukturerat och konsekvent för att få
            ned sjuktalen. Ingen, inte den sjuke heller, blir glad av att
            någon är kvar i sjukdom under lång tid. Därför ska vi givetvis
            hitta vägar tillbaka. Vi jobbar med hälso- och sjukvården, arbetsgivarna
            och enskilda för att se vad vi kan göra tillsammans för få ned
            sjuktalen.
          </note>
          <note>
            Detta ska inte ske på ett sådant sätt att inget av ersättningssystemen
            tar hand om den enskilde. Därför håller ansvarigt statsråd på
            att se över denna ordning, för så ska det inte vara. Är man inte
            tillräckligt sjuk för att få sjukpenning ska man ha försörjning
            från något annat håll. Det är inte meningen att man ska falla
            mellan stolarna. Detta håller vi nu på att se över. Vi får återkomma
            när vi har gjort denna översyn.
          </note>
          <note type="speaker">
            Anf. 25 JONAS SJÖSTEDT (V) replik:
          </note>
          <note>
            Herr talman! Att göra en översyn av hur det fungerar med intygen
            och hur de hanteras av Försäkringskassan är nödvändigt och bra
            men sannolikt otillräckligt. Denna översyn är för snäv, som jag
            bedömer det i alla fall.
          </note>
          <note>
            Det handlar också om själva uppdraget till Försäkringskassan.
            Ja, sjuktalen ska ned, men de ska ned för att människor faktiskt
            blir friskare, inte för att de får intygen underkända. Jag tycker
            att vi får tydliga budskap från enskilda och från människor som
            arbetar i sjukvården om att dagens ordning behandlar många illa.
            Man upplever en stor rättsosäkerhet.
          </note>
          <note>
            Jag är lite besviken på svaret. Det måste finnas en tydlig vilja
            att förändra detta till det bättre, inte bara säga: Vi utreder
            det och ser var vi hamnar.
          </note>
          <note type="speaker">
            Anf. 26 Statsminister STEFAN LÖFVEN (S) replik:
          </note>
          <note>
            Herr talman! Jag säger det en gång till: Det är inte meningen
            att vi ska ha ersättningssystem där man ramlar mellan stolarna.
            Men vi måste se vad det beror på och vad som i så fall ska åtgärdas.
            Våra försäkringssystem ska fungera, och man ska vara i rätt försäkringssystem.
          </note>
          <note>
            Samtidigt måste vi behålla fokus på att den som är sjuk kommer
            tillbaka snabbare. Vad behövs det mer för rehabiliteringsåtgärder?
            Vad kan Försäkringskassan göra mer? Vad kan sjukvården göra mer?
            Vad kan parterna göra mer? Hur kan parternas avtal göra rehabiliteringen
            bättre och snabbare så att man snabbare kommer tillbaka i jobb
            och kan vara en fri människa igen?
          </note>
          <note>
            Det är inriktningen, men vi ska inte ramla mellan försäkringssystemen.
          </note>
          <note>
            (Applåder)
          </note>
          <note type="speaker">
            Anf. 27 JAN BJÖRKLUND (L) replik:
          </note>
          <note>
            Herr talman! Är Sveriges barnmorskor höginkomsttagare? Enligt
            re ­ geringen är det så. Huvuddelen av Sveriges barnmorskor beskattas
            nu som om de är höginkomsttagare.
          </note>
          <note>
            Tanken med skattesystemet är att de flesta av oss betalar 30
            procent i skatt medan höginkomsttagare ska betala 50 procent i
            skatt. Men eftersom regeringen vill ha in mer och mer skattepengar
            varje år för att ha råd med alla bidrag och subventioner måste
            man räkna fler och fler människor som höginkomsttagare år för
            år.
          </note>
          <note>
            Nu beskattas alltså huvuddelen av Sveriges barnmorskor som höginkomsttagare.
            Specialistsjuksköterskorna beskattas som höginkomsttagare. Förstelärare
            och gymnasielärare beskattas som höginkomsttagare.
          </note>
          <note>
            Dessa yrken har ett per saker gemensamt. De är kvinnodominerade
            akademikeryrken, och de sitter inte med vid bordet när LO:s styrelse
            sammanträder.
          </note>
          <note>
            Stefan Löfven! Det måste löna sig att utbilda sig i Sverige,
            även i yrken där kvinnor dominerar.
          </note>
          <note>
            (Applåder)
          </note>
          <note type="speaker">
            Anf. 28 Statsminister STEFAN LÖFVEN (S) replik:
          </note>
          <note>
            Herr talman! Det är rätt vågat av Jan Björklund att tala om jämställdhet.
            Han har lagt fram en budget där nästan 80 procent går till män
            o ch 20 procent till kvinnor, där de fyra fem tiondelar som har
            det sämst får det sämre och den rikaste tiondelen får mest. Och
            så står Jan Björklund och talar om jämställdhet och klyftor.
          </note>
          <note>
            Det är problem med klyftor, men då kan man inte lägga fram en
            sådan budget. För borgerligheten verkar det absolut viktigaste
            vara att sänka skatterna. Ni har 100 miljarder i skattesänkningar
            tillsammans. Hur tror Jan Björklund att det hjälper förlossningsvården
            att ta bort 100 miljarder i skatter? Det blir naturligtvis mindre
            till den.
          </note>
          <note>
            Jag tror att de barnmorskor vi pratar om ser att om det är en
            skatt så gör den nytta i hälso- och sjukvården. Så tänker vi.
          </note>
          <note>
            (Applåder)
          </note>
          <note type="speaker">
            Anf. 29 JAN BJÖRKLUND (L) replik:
          </note>
          <note>
            Herr talman! Som alla hörde berörde Stefan Löfven inte svaret
            på den fråga som jag ställde.
          </note>
          <note>
            Stefan Löfven! Vi har brist på specialistsjuksköterskor. Jag
            hörde att du sa detta för en stund sedan. En av orsakerna till
            att vi har brist på specialistsjuksköterskor, barnmorskor och
            gymnasielärare i Sverige är att de tjänar för lite och beskattas
            för hårt.
          </note>
          <note>
            Huvudproblemet är att det inte lönar sig att utbilda sig i Sverige.
            Detta går framför allt ut över de jobb som finns i offentlig sektor,
            för där är det politiker som sätter löner. Under efterkrigstiden
            har det i huvudsak varit socialdemokrater. Man vågar aldrig höja
            lönerna för akademiker, utan det är ständigt LO:s grupper som
            belönas.
          </note>
          <note>
            Hamnarbetarna i Göteborg har 49 000 kronor i månaden. Där finns
            inga utbildningskrav att tala om när det gäller gymnasieexamen
            och annat. De strejkar mer än någon annan grupp, och regeringen
            vågar inte ta i det. Samtidigt straffbeskattar man gymnasielärare
            och barnmorskor som tjänar väsentligt lägre i samma stad. Stefan
            Löfven! Det måste löna sig mer för kvinnor att utbilda sig än
            för män att strejka.
          </note>
          <note>
            (Applåder)
          </note>
          <note type="speaker">
            Anf. 30 Statsminister STEFAN LÖFVEN (S) replik:
          </note>
          <note>
            Herr talman! Det är därför vi tillför pengar till välfärden.
            Det är slut på de stora ofinansierade skattesänkningarna, som
            både såg till att statsfinanserna urholkades och bidrog till mindre
            pengar till välfärden. Det går inte ihop. Alla problem som vi
            talar om här i dag, om det så gäller poliser, sjuksköterskor eller
            skolor, löses inte med stora skattesänkningar utan genom att vi
            investerar tillsammans.
          </note>
          <note>
            Nu utbildar vi fler, inte minst specialistsjuksköterskor och
            barnmorskor. Vi gör det bland annat på det sättet att de som nu
            är sjuksköterskor får behålla sin lön för att utbilda sig till
            specialistsjuksköterskor. Det är investeringar i utbildning som
            är lösningen på denna fråga.
          </note>
          <note>
            Man kan ha olika synpunkter på marginalskatter hit och dit, men
            jag konstaterar att Liberalernas budget är den mest orättvisa
            budget som har lagts fram i år och kanske på många år. Varför
            ska den rikaste tiondelen ha så mycket mer och de som har det
            sämst mindre? Det är en politik som jag aldrig kommer att stå
            upp för – det kan jag lova. Den får Björklund fortsätta att strida
            för, för här blir det inga framgångar.
          </note>
          <note>
            (Applåder)
          </note>
          <note type="speaker">
            Anf. 31 ANDREAS CARLSON (KD) replik:
          </note>
          <note>
            Herr talman! Kapa vårdköer eller skapa vårdköer – skillnaden
            är ett S, Stefan Löfven.
          </note>
          <note>
            (Applåder)
          </note>
          <note>
            Du säger att du vill korta vårdköerna, men du berättar inte att
            det är din regering som med kirurgisk precision har sett till
            att vårdköerna ökar. När ni tog bort kömiljarden minskade antalet
            landsting som klarade av kraven på vårdköerna från 16 till 6 landsting
            direkt. I dag har vårdköerna fördubblats, väntetiderna på akuten
            skjuter i höjden och sjuksköterskor slutar i ökad utsträckning.
          </note>
          <note>
            Svensk sjukvård är i kris, och regeringen saknar svar på hur
            denna kris ska vändas. Vi kristdemokrater har svar. Vi satsar
            27 ½ miljarder mer än regeringen på vård och omsorg, och vi lägger
            pengarna på strukturellt viktiga reformer som kan vända utvecklingen
            i svensk sjukvård.
          </note>
          <note>
            (Applåder)
          </note>
          <note type="speaker">
            Anf. 32 Statsminister STEFAN LÖFVEN (S) replik:
          </note>
          <note>
            Herr talman! Den minnesgode kommer ihåg att vårdköerna började
            vända uppåt under er regeringstid, Andreas Carlson. Jag tror att
            till och med Moderaterna har sagt att kömiljarden har spelat ut
            sin roll. Det är era vänner på den borgerliga kanten.
          </note>
          <note>
            Läkarförbundet har sagt att utformningen av kömiljarden är fel.
            Det blir inte per automatik den som behöver vården först som får
            vård, utan det blir en annan prioritering där man sätter ett rakt
            ackord. Det var vi tvungna att göra något åt, och när vi gör det
            måste vi föra till resurser till välfärden.
          </note>
          <note>
            Ni har samma problem i Kristdemokraterna. När ni satt i regeringen
            skar ni bort. Om man tar bort 140 miljarder kronor i skatteintäkter
            blir det mindre till välfärden. Om man ska försöka sig på något
            annat får man stora hål i statens finanser. Det var detta ni lämnade
            efter er. Det har vi tagit hand om nu. Nu ser vi till att vi har
            stabilitet och förutsättningar, och den utvecklingen tänker vi
            fortsätta med.
          </note>
          <note>
            (Applåder)
          </note>
          <note type="speaker">
            Anf. 33 ANDREAS CARLSON (KD) replik:
          </note>
          <note>
            Herr talman! Jag tror att de som följer denna debatt är mer intresserade
            av att höra hur vi ska vända krisen i svensk sjukvård och lösa
            problemen framöver.
          </note>
          <note>
            Det är tröttsamt att höra statsministerns inövade talepunkter
            från Sveavägen 68 – att skattesänkningar och satsningar på välfärden
            inte går ihop. Vår budget bevisar motsatsen. Vi sänker skatten
            för barnfamiljer, pensio ­ närer och dem som står långt ifrån
            arbe tsmarknaden, men vi satsar 27 ½ miljarder mer på vården och
            omsorgen än vad regeringen gör. Vi lägger pengarna på strukturellt
            riktiga reformer.
          </note>
          <note>
            Vi vill att staten tar över huvudansvaret för vården, vi vill
            öka tillgängligheten till vårdcentraler, vi har en prestationsbaserad
            ersättning för att få fram fler vårdplatser, vi satsar mer på
            psykiatrin och elevhälsan och vi återinför patientansvarig läkare.
          </note>
          <note>
            Stefan Löfven! Nu har du en minut på dig att svara. Vad ska ni
            göra för att ta ansvar för det välfärdssvek ni står för – att
            ni har skapat vårdköer?
          </note>
          <note>
            (Applåder)
          </note>
          <note type="speaker">
            Anf. 34 Statsminister STEFAN LÖFVEN (S) replik:
          </note>
          <note>
            Herr talman! KD ska göra det, det och det, och sedan ska man
            tillsammans med sina borgerliga kollegor sänka skatten med 100
            miljarder. Den ekvationen går inte ihop.
          </note>
          <note>
            Vi har generella bidrag till landstingen – mer än vad de har
            fått på många år. Vi har en specifik satsning för patienterna
            där vi ska korta vårdköerna och förstärka vårdgarantin så att
            de kan komma snabbare till vård. Vi vill ha mer vård nära patienten
            och en satsning på vårdcentralerna. Vi har ungefär 1 000 vårdcentraler
            runt om i landet och kanske 80–90 sjukhus – mer vård nära patienten.
            Vi har en rejäl satsning på de anställda så att man kan anställa
            fler, förbättra villkor, höja löner eller vad man nu vill göra
            – kanske nya arbetsmetoder. Vi har en specifik satsning på cancervården
            så att cancerpatienter kan få vård snabbare. Vi har en specifik
            satsning på förlossningsvården så att kvinnor ska veta att förlossningen
            fungerar och att de inte behöver vara oroliga när de ska föda
            barn.
          </note>
          <note>
            På punkt efter punkt lägger vi fram förslag, och det gör vi därför
            att vi har råd och ordning och reda i statsfinanserna.
          </note>
          <note>
            (Applåder)
          </note>
          <note type="speaker">
            Anf. 35 ULF KRISTERSSON (M):
          </note>
          <note>
            Herr talman! Jag tror att det är med stigande oro som allt fler
            ifrågasätter det som svenskar under årtionden har tagit för givet:
            att polisen kommer när man ringer och att man får vård när man
            behöver det. Jag tror också att ingen uppgift just nu är så akut
            som den att krossa de brottssyndikat och gangstergäng som terroriserar
            förorter och infiltrerar tonårsgäng.
          </note>
          <note>
            Om inte statens kärnfunktioner är starka kommer resten av samhället
            att bli svagt. Man löser inte allt med fler och välutrustade poliser,
            med skärpta straff för brott mot ambulanser och akutmottagningar
            eller ens med nya övervakningskameror, men det är uppenbart att
            just nu behövs just detta. Regeringen leder inte detta arbete
            heller.
          </note>
          <note>
            Herr talman! Under Alliansens år halverades vårdköerna. Under
            denna regering har köerna fördubblats. Detta urholkar medborgarnas
            grundläggande tilltro till politikens förmåga att prioritera.
          </note>
          <note>
            Men vår tids ödesfråga handlar om integration och utanförskap.
            Närmare 800 000 personer lever, trots de goda tiderna, på bidrag
            i stället för på eget arbete, och det tar nio år innan ens hälften
            av de nyanlända har något arbete eller någon inkomst. Denna utveckling
            måste brytas.
          </note>
          <note>
            Det ska alltid löna sig bättre att arbeta än att leva på bidrag,
            och då behövs både lägre skatt på låga inkomster och ett bidragstak
            som begränsar de bidrag som annars blir högre än lönen.
          </note>
          <note>
            Herr talman! Problemen är svåra, men tiderna är goda. Det är
            nu Sverige har resurser att lösa de problem vi har, men då måste
            man se problemen, erkänna dem och tala klartext om dem, inte mumla
            om investeringar och samhällsbyggen och säga ”den svenska modellen”
            varenda gång man vill slippa göra svåra saker. Man måste prioritera
            och fokusera. Det är därför man regerar. Om man inte klarar denna
            uppgift ska man helt enkelt avstå ifrån den.
          </note>
          <note>
            (Applåder)
          </note>
          <note type="speaker">
            Anf. 36 Statsminister STEFAN LÖFVEN (S) replik:
          </note>
          <note>
            Herr talman! Apropå att regera, efter många märkliga utspel från
            Moderaterna om samarbete med Sverigedemokraterna, tror jag att
            det var en hel del väljare som kanske hade lite positiva förväntningar
            på ett nytt ledarskap hos Moderaterna. Men jag tror att det är
            många som har blivit besvikna redan nu. Den förra moderatledaren
            talade om samarbete och samverkan med Sverigedemokraterna. Den
            nye moderatledaren säger direkt att han vill ta makten med hjälp
            av Sverigedemokraterna.
          </note>
          <note>
            En regering som vill bygga ett Sverige starkt kan inte ta stöd
            av ett främlingsfientligt parti. Hur tror Ulf Kristersson att
            Sverige skulle påverkas av en borgerlig regering som är beroende
            av Åkessons och Sverigedemokraternas nycker? Hur skulle kampen
            mot antisemitismen påverkas av ett parti med nazistiska rötter?
            Hur påverkas svensk säkerhetspolitik av ett parti som har en sådan
            grumlig syn på Ryssland?
          </note>
          <note>
            (Applåder)
          </note>
          <note type="speaker">
            Anf. 37 ULF KRISTERSSON (M) replik:
          </note>
          <note>
            Herr talman! Statsministern talar igen mot bättre vetande. Jag
            har sagt otroligt många gånger att Moderaterna samtalar, samarbetar
            och kompromissar med värderingsvänner i Alliansen. Vi står för
            vår egen politik fullt ut. Om andra röstar på vår politik har
            vi inga problem med det.
          </note>
          <note>
            När Socialdemokraterna lägger fram förslag som stoppar utlänningar
            från att komma in till Sverige för att arbeta får vem som helst
            rösta på den politiken om de vill. När Socialdemokraterna ogenerat
            söker stöd för saker och ting som bara Sverigedemokraterna skulle
            kunna rösta på står det er fritt.
          </note>
          <note>
            Vi driver vår politik ända in i kaklet, för det är vi skyldiga
            våra väljare. Det skulle chockera mig om statsministern hade en
            annan uppfattning om Socialdemokraternas roll i svensk politik.
            Att kasta ur sig anklagelser som han vet inte fäster på de värderingar
            som vi har tycker jag faktiskt är ovärdigt.
          </note>
          <note>
            (Applåder)
          </note>
          <note type="speaker">
            Anf. 38 Statsminister STEFAN LÖFVEN (S) replik:
          </note>
          <note>
            Herr talman! Man måste faktiskt bestämma sig. Vad är det man
            vill göra? Vad är man beredd att göra? Jag har sagt att jag aldrig
            kommer att göra mig beroende av Sverigedemokraterna i den svenska
            riksdagen. Jag vill bryta den skadliga blockpolitiken och i så
            fall också naturligtvis samarbeta över blockgränserna. Det är
            det som är lösningen här.
          </note>
          <note>
            Men det som du faktiskt föreslår här och är inriktad på, Ulf
            Kristersson, kräver stöd från ett parti med nazistiska rötter,
            med oseriösa budgetar som riskerar de svenska hushållens räntor
            och bolån och vars partiledare – Jimmie Åkesson – inte tvekar
            att använda denna riksdag som sin egen lekstuga och skicka ett
            sms till sina företrädare och säga: Give them hell!
          </note>
          <note>
            Ni har testat detta i Gävle och i Hässleholm. I Gävle har Sverigedemokraterna
            nu röstat bort er budget, så nu s itter ni där med en S-budget.
            I Hässleholm är det rent kaos. Är det så du ska ha det också i
            Sveriges riksdag, Ulf Kristersson?
          </note>
          <note>
            (Applåder)
          </note>
          <note type="speaker">
            Anf. 39 ULF KRISTERSSON (M) replik:
          </note>
          <note>
            Herr talman! Att låta Sverigedemokraterna ha vetorätt på en budget
            i Sveriges riksdag vore lika oseriöst som att låta Vänsterpartiet
            ha vetorätt på en budget i Sveriges riksdag.
          </note>
          <note>
            (Applåder)
          </note>
          <note>
            Det skulle jag aldrig tillåta dem. Jag skulle aldrig acceptera
            en politik som gör att man är omöjlig att samarbeta med över blockgränserna.
          </note>
          <note>
            När statsministern talar om politik över blockgränserna betyder
            det i klartext att hur små Socialdemokraterna än är ska Socialdemokraterna
            alltid inneha regeringsmakten. Det är inte min uppfattning om
            svensk politik.
          </note>
          <note>
            (Applåder)
          </note>
          <note type="speaker">
            Anf. 40 JIMMIE ÅKESSON (SD) replik:
          </note>
          <note>
            Herr talman! Jag hade nästan hellre tagit replik på statsministern,
            men det får jag inte.
          </note>
          <note>
            Jag får väl också, som det svarta fåret i sammanhanget, hälsa
            Ulf Kristersson välkommen i partiledarkretsen. Jag tror att det
            är ett välkommet tillskott.
          </note>
          <note>
            Jag tycker att Ulf Kristerssons anförande är det första som är
            förhållan ­ devis nyktert i synen på inte minst migrationspolitiken.
            Ulf Kristersson talar om att migrationen inte är svart eller vit.
            Jag delar den uppfattningen. Han talar också om att vi behöver
            ha ansvar i migrationspolitiken.
          </note>
          <note>
            Hur många illegala invandrare som vi har i Sverige i dag vet
            ingen. Det talas om allt mellan 20 000 och 100 000. Den regering
            som Ulf Kristersson ingick i under den förra mandatperioden gav
            illegala invandrare tillgång till välfärden.
          </note>
          <note>
            Då är min fråga: Hur kan man å ena sidan säga att illegala invandrare
            ska ut ur landet, och å andra sidan ge dem incitament att stanna
            kvar i form av välfärdstjänster? Jag får inte detta att gå ihop.
          </note>
          <note type="speaker">
            Anf. 41 ULF KRISTERSSON (M) replik:
          </note>
          <note>
            Herr talman! Jag tackar för välkomnandet.
          </note>
          <note>
            Jag tycker att det finns några fundamentala saker som man måste
            försöka ha i huvudet när man diskuterar Sveriges relation till
            omvärlden och Sveriges relation till migration. Det ena är att
            öppenheten i sig är så värdefull, att Sverige måste inse att vi
            har byggt hela vårt välstånd på internationellt samarbete och
            internationell konkurrens och öppenhet. Detta tror jag att vi
            sällan förstår fullt ut.
          </note>
          <note>
            Jag tror att man på allvar måste förstå vikten av ett Sverige
            som är intresserat av omvärlden och som välkomnar omvärlden till
            Sverige och därför sätter upp ett antal grundläggande regler:
            Välkommen hit och försörj dig själv! Välkommen hit och bygg vårt
            välstånd och ditt eget!
          </note>
          <note>
            Man kan inte misstänkliggöra människor så fort de kommer från
            ett annat land. Man kan inte alltid se alla problem hos den andre
            och inga problem hos oss själva.
          </note>
          <note>
            Detta tycker jag är den fundamentala felsyn som ni så ofta landar
            i , Jimmie Åkesson .
          </note>
          <note>
            (Applåder)
          </note>
          <note type="speaker">
            Anf. 42 JIMMIE ÅKESSON (SD) replik:
          </note>
          <note>
            Herr talman! Jag tycker att Ulf Kristersson, som har utlovat
            mer vuxenhet i politiken, gör sig skyldig till precis det som
            statsministern nyss gjorde, nämligen att tillskriva mig saker
            som jag inte står bakom.
          </note>
          <note>
            Anledningen till att jag tog upp illegala invandrare är att jag
            vet att vi är överens om att illegala invandrare ska utvisas,
            inte minst efter att ha lyssnat på Ulf Kristerssons anförande.
            Men det som jag inte får ihop är varför Moderaterna fortfarande
            är för att illegala invandrare ska ha incitament att stanna kvar
            i landet i form av välfärdstjänster. Jag får inte det att gå ihop.
            Det är fullständigt ologiskt.
          </note>
          <note>
            Varför är det rimligt, Ulf Kristersson, att terroristen på Drottninggatan,
            Rakhmat Akilov, betalar 50 kronor för tandvård medan en svensk
            pensio ­ när får betala fullt pris? Varför tycker Ulf Kristersson
            och Moderaterna att det är rimligt?
          </note>
          <note>
            (Applåder)
          </note>
          <note type="speaker">
            Anf. 43 ULF KRISTERSSON (M) replik:
          </note>
          <note>
            Herr talman! Som jag sa tror jag att man måste vara mycket kraftfullare
            när det gäller att se till att människor som har fått ett beslut
            om avvisning ska lämna landet. På samma sätt måste vi vara mycket
            bättre på att se till att de människor som har fått ett beslut
            om att de på goda grunder ska stanna i Sverige ska komma in i
            det svenska samhället, försörja sig själva och bli en del av vår
            gemenskap. Dessa saker står inte mot varandra. Båda behövs.
          </note>
          <note>
            När man gör detta ska man samtidigt vara tydlig med att inte
            skicka dubbla signaler. Då kommer man till den svåra frågan: Hur
            ska barn påverkas av att deras vuxna föräldrar har fattat beslut
            som inte är i överensstämmelse med svensk lag? Jag säger inte
            att vi har fått en bra lösning på detta just nu, utan jag säger
            bara att små barn kan behöva värnas också när vuxna har fattat
            dåliga beslut. Jag tycker inte att detta heller är en svartvit
            fråga. Jag tycker att vi ska vara tydligare än vad vi är i dag
            med att den som har fått ett avvisningsbeslut måste lämna landet
            och att vi inte kompromissar om detta på det sätt som vi gör i
            dag.
          </note>
          <note>
            (Applåder)
          </note>
          <note type="speaker">
            Anf. 44 Utbildningsminister GUSTAV FRIDOLIN (MP) replik:
          </note>
          <note>
            Herr talman! När järnvägen mellan Hässleholm och Vittsjö invigdes
            1890 kunde tågen köra i 40 kilometer i timmen på den nya banan.
            Men det fanns de som tyckte att det var alldeles för fort. Det
            kan inte vara nyttigt att åka så snabbt, sa man. Tågen fick därför
            bara köra i 30 kilometer i timmen.
          </note>
          <note>
            När stambanan sedan planerades argumenterade konservativa riksdagsmän
            hårt emot. Det skulle bli för dyrt, sa man då om det som vi nu
            vet mer än något annat lade grunden för det moderna Sveriges utveckling
            och välstånd.
          </note>
          <note>
            Nu är det dags igen. Ulf Kristersson vill inte satsa på järnväg.
            Moderaterna säger nej till nya stambanor. Man tycks fortfarande
            vara rädd för tåg som kör för fort. Till sin stämma har man förslag
            på något slags trängselskatt för tåg. För två år sedan sköt man
            upp helt nödvändiga satsningar på underhåll av vårt befintliga
            nät.
          </note>
          <note>
            Även om detta är en gammal konservativ tradition måste jag fråga:
            Vad har Moderaterna egentligen emot människor som reser med tåg?
          </note>
          <note>
            (Applåder)
          </note>
          <note type="speaker">
            Anf. 45 ULF KRISTERSSON (M) replik:
          </note>
          <note>
            Herr talman! Får jag först bara korrigera en sak? Vi har alltså
            inte föreslagit trängselskatt på tåg. Det påståendet blir inte
            mindre falskt för att det upprepas gång på gång.
          </note>
          <note>
            Hade det bara handlat om snabbtågens fascinerande teknologi hade
            jag varit för dem. Hade det bara handlat om hastigheten på tågen
            hade jag varit för dem. Hade det bara handlat om hur fort man
            kan ta sig mellan Stockholm och Malmö och mellan Stockholm och
            Göteborg hade jag varit för dem. Men det handlar om en sak till,
            som ni sällan är särskilt bra på, Gustav Fridolin: några hundra
            miljarder kronor som ska finansieras via statsbudgeten.
          </note>
          <note>
            Det är några hundra miljarder kronor som kan användas till andra
            saker som skulle kunna vara ännu viktigare just nu. Det handlar
            också om den lilla detaljen att alla samhällsekonomiska beräkningar
            visar att detta är genuint olönsamt. Jag vet att detta inte är
            din hemmagren, Gustav Fridolin, och jag har respekt för att man
            inte kan vara bäst på allt. Men man måste tänka på vad pengarna
            ska användas till om vi inte använder dem till investeringar vi
            vet är olönsamma.
          </note>
          <note>
            (Applåder)
          </note>
          <note type="speaker">
            Anf. 46 Utbildningsminister GUSTAV FRIDOLIN (MP) replik:
          </note>
          <note>
            Herr talman! Det är lite magstarkt att börja tala om hemmagrenar
            när man nyss lämnade en regering med en budget som inte var i
            balans och debatterar med en minister i en regering som faktiskt
            lägger fram budgetar i balans. Det är på det sättet man visar
            vad som är en hemmagren och inte.
          </note>
          <note>
            (Applåder)
          </note>
          <note>
            Sedan tycker jag att den som vill ska gå och leta i riksdagsprotokollen,
            för det vi nyss hörde var nog nästan ordagrant hur konservativa
            riksdagsmän argumenterade emot de stambanor som byggdes för hundra
            år sedan. Man sa att det skulle bli för dyrt. Man missade att
            se att arbetsmarknadsregioner växer när människor snabbt kan resa.
            Då får vi möjlighet till utveckling, och då får människor möjligheter
            att ta jobb också en bit ifrån där de bor. Företag får möjlighet
            att konkurrera på ett annat sätt.
          </note>
          <note>
            Resten av världen bygger snabba tåg, men i Sverige vill Moderaterna
            binda oss vid att nya spår ska byggas med gammal teknik. Man vill
            sätta ett förbud mot att köra tågen för snabbt. Det är precis
            så Vittsjö- och Hässleholmsbor resonerade för över hundra år sedan,
            och det var gammaldags redan då.
          </note>
          <note>
            (Applåder)
          </note>
          <note type="speaker">
            Anf. 47 ULF KRISTERSSON (M) replik:
          </note>
          <note>
            Herr talman! Det är inte så att varje land med 10 miljoner invånare
            bygger snabbtåg för några hundra miljarder kronor. Det är inte
            så. Det finns städer som gör det – Shanghai och Peking, till exempel.
            Det finns några små skillnader mellan å ena sidan Shanghai och
            Peking och å andra sidan Stockholm, Göteborg och Malmö. Man ska
            inte överdriva dem, men de finns där.
          </note>
          <note>
            Det är uppenbart att dessa investeringar är möjliga i städer
            med lika många människor som Sverige har invånare totalt, eftersom
            de har andra förutsättningar. Jag vill att vi ska använda resurserna
            för att förbättra pendlingsmöjligheterna för de människor som
            dagligen står och väntar på tåg som inte kommer i tid. Kundmöten
            som inte blir av och personal som kommer för sent till sina patienter
            – det är där investeringarna gör störst nytta.
          </note>
          <note>
            (Applåder)
          </note>
          <note type="speaker">
            Anf. 48 JONAS SJÖSTEDT (V) replik:
          </note>
          <note>
            Herr talman! Den moderata välfärdspolitiken domineras av privatiseringar,
            marknadslösningar och vinstjakt. Om man vill titta på vad som
            skulle hända med den svenska sjukvården om Moderaterna fick makten
            i Sverige bör man göra ett studiebesök i Stockholm. Här kan man
            se er politik i praktiken, Ulf Kristersson.
          </note>
          <note>
            Det är många vårdcentraler i stadsdelar där hälsan är god och
            få där de verkligen behövs. Flaggskeppet Nya Karolinska börjar
            likna regalskeppet Vasa oroväckande mycket när det gäller den
            ekonomiska utvecklingen. BB Sophia, den första stora privata förlossningsavdelningen,
            valde att lägga ned eftersom den inte gjorde vinst. Stockholms
            förlossningsvård lider fortfarande av sviterna av den nedläggningen.
            På Ultragyn skar läkarna i kvinnors kroppar och fick bonus ju
            mer de opererade.
          </note>
          <note>
            Lovar du, Ulf Kristersson, att ni ska fortsätta med den här misslyckade
            politiken i hela Sverige om olyckan är framme och ni vinner valet?
          </note>
          <note type="speaker">
            Anf. 49 ULF KRISTERSSON (M) replik:
          </note>
          <note>
            Herr talman! Varför kan vi inte ha en debatt som i stället handlar
            om det alla egentligen vet att vi tycker olika om? Det är att
            vi vill ha olika alternativ i välfärden, där offentliga och privata
            utförare tillåts göra olika saker på lite olika sätt och där den
            enskilde , med offentlig finansiering , själv kan bestämma. Utan
            att vantolka dig, Jonas Sjöstedt, tycker du i grund och botten
            att det offentliga ska stå för hur det går till, vem som gör det
            och exakt hur det görs. Där skiljer vi oss åt på riktigt.
          </note>
          <note>
            Varken du eller jag vill ju att vare sig det offentliga eller
            det privata ska kunna slösa bort pengar i onödan. Varken du eller
            jag vill att någon ska fara illa i vården. Du behöver inte låtsas
            att det är så. Du vill ha offentliga monopol och står för det,
            och jag vill ha valfrihet i välfärden och står för det. Jag ska
            ställa en fråga tillbaka. Vill du stänga privat ägda och drivna
            Sankt Görans sjukhus i Stockholm, Jonas Sjöstedt?
          </note>
          <note>
            (Applåder)
          </note>
          <note type="speaker">
            Anf. 50 JONAS SJÖSTEDT (V) replik:
          </note>
          <note>
            Herr talman! Det finns en tydlig orsak till att Ulf Kristersson
            argumenterar som han gör. Jag är inte emot att man får välja vilken
            vårdcentral man går till; jag tycker att det är bra. Detsamma
            gäller sjukhus. Det står i den svenska patientlagen, och det råder
            fullständig enighet om den saken. Oenigheten gäller någonting
            annat, nämligen frågan: Ska pengar till sjukvård gå till privata
            vinster i stället för till välfärd?
          </note>
          <note>
            Ska det vara så att förlossningsavdelningar lägger ned när de
            inte är lönsamma? Ska det vara så att vårdcentralen kan lägga
            ned över en natt och på Facebook meddela patienterna: ”Sorry,
            ni får gå någon annanstans!”? Det är precis där oenigheten finns,
            Ulf Kristersson. Det är det du inte vill tala om, för inte ens
            dina egna väljare tycker att det är rimligt.
          </note>
          <note>
            En av få bra sidor hos högern som jag kan se är att man brukar
            vara sparsam med skattebetalarnas pengar. Här finns dock er blinda
            fläck. Här rinner miljarderna ut till Skanska och vårdföretag,
            och det verkar inte bekomma er att pengar som skulle gå till sjuka
            människor och bättre löner för vårdpersonal går någon helt annanstans.
            Hur är det med ansvaret för skattebetalarnas pengar hos högerledarna
            nuförtiden?
          </note>
          <note>
            (Applåder)
          </note>
          <note type="speaker">
            Anf. 51 ULF KRISTERSSON (M) replik:
          </note>
          <note>
            Herr talman! Vänsterpartiet är alltså inte emot valfrihet så
            länge valfriheten sker inom ramen för det offentliga monopolet.
            Det är djupt imponerande, verkligen.
          </note>
          <note>
            Det som har hänt i modern tid i Sverige är insikten att vi förenar
            en unik välfärdsmodell med tanken ”till var och en efter behov,
            av var och en efter förmåga” – men du har själv rätten att bestämma.
            ”Egenmakt” kallade progressiva SSU:are detta när jag var ung,
            och vi har alltid kallat det ”valfrihet”. Låt människor fatta
            egna, vuxna beslut inom ramen för en idé där vi gemensamt står
            för den välfärd som behövs!
          </note>
          <note>
            Om någon missbrukar detta – om någon kommunalpolitiker eller
            sjukhuschef inom det offentliga använder pengar på ett dåligt
            sätt – ska det stoppas. Om ett privat drivet sjukhus slösar bort
            pengar på ett dåligt sätt ska det också stoppas. Det är därför
            vi vill att kvalitet ska sitta i högsätet. Med Reepalu, som ni
            nu tvingar på den här stackars regeringen, gör ni allt ni kan
            för att stoppa kvalitet och valfrihet.
          </note>
          <note>
            (Applåder)
          </note>
          <note type="speaker">
            Anf. 52 JIMMIE ÅKESSON (SD):
          </note>
          <note>
            Herr talman! Jag känner mig nödgad att ta några andelar av dessa
            två minuter i anspråk för att bemöta Stefan Löfvens hätska, bisarra
            utfall i ett replikskifte med Ulf Kristersson tidigare.
          </note>
          <note>
            Det är säkert så – jag ifrågasätter inte det – att det fanns
            någon eller några med nazistisk bakgrund, och säkert nazistiska
            åsikter, i mitt parti i början av dess tillblivelse. Jag har aldrig
            ifrågasatt det. Jag vet det inte, för jag var inte med, men jag
            har läst att det förmodligen var så.
          </note>
          <note>
            Sverigedemokraterna har dock aldrig inrättat något rasbiologiskt
            institut och ägnat oss åt statlig rasforskning. Vi har aldrig
            gjort oss skyldiga till tvångssterilisering av mindervärdiga raselement.
            Vi har aldrig gjort oss skyldiga till stämpling av ordet ”jude”
            i judiska flyktingars pass. Det har däremot det parti som Stefan
            Löfven företräder gjort sig skyldigt till.
          </note>
          <note>
            (Applåder)
          </note>
          <note>
            Jag tycker därför att det är lite magstarkt att använda denna
            retorik mot mig i varenda debatt. Har Stefan Löfven ingenting
            annat att komma med? Har Stefan Löfven inga som helst sakliga
            argument? Är du så rädd för att möta mig och mitt parti i en saklig
            debatt att du ständigt måste ta till dessa extremt låga och direkt
            fula angrepp mot oss, Stefan Löfven? Jag tycker att det är så
            lågt. Det anstår inte en statsminister i vårt land att ägna sig
            åt den typen av debatt. Det är fruktansvärt lågt, och det är pinsamt,
            herr talman.
          </note>
          <note>
            (Applåder)
          </note>
          <note>
            Jag hade tänkt ge mig in i Stefan Löfvens skryt om vad han nu
            gör för den svenska sjukvården, men vi får väl återkomma till
            det. Det finns säkert anledning att göra det så småningom.
          </note>
          <note>
            (Applåder)
          </note>
          <note type="speaker">
            Anf. 53 Statsminister STEFAN LÖFVEN (S) replik:
          </note>
          <note>
            Herr talman! Detta var en öm tå. I fråga efter fråga har Sverigedemokraterna
            därutöver tydligt markerat sin högerpolitik. Det rör sig om sänkta
            skatter, försämrade arbetsvillkor och vinster i välfärden. Sverigedemokraterna
            vill gärna framstå som partiet för vanligt folk, men i fråga efter
            fråga står man på etablissemangets sida.
          </note>
          <note>
            Det senaste sveket riktas mot svenska löntagare. Nyligen presenterade
            de borgerliga ett gemensamt lönesänkningsförslag, som hyllades
            av Sverigedemokraterna. Enligt Hotell och Restaurang skulle detta
            som lägst ge en lön på 12 000–13 000 kronor i månaden.
          </note>
          <note>
            Är det inte bättre, Jimmie Åkesson, att de som kommer hit till
            Sverige anpassar sig till svensk arbetsmarknad än att man gör
            tvärtom? Varför vill du sänka löner för vanligt folk bara för
            att vi tar emot flyktingar i Sverige, Jimmie Åkesson?
          </note>
          <note>
            (Applåder)
          </note>
          <note type="speaker">
            Anf. 54 JIMMIE ÅKESSON (SD) replik:
          </note>
          <note>
            Herr talman! Jag vill inte sänka löner. Jag har ingen annan uppfattning
            än den som Stefan Löfven har. Löner sätts inte av oss här i den
            svenska riksdagen, utan det sköter parterna på arbetsmarknaden.
            Jag tycker att detta är en fullt rimlig ordning som vi ska slå
            vakt om.
          </note>
          <note>
            Statsministern påstår att vi vill sänka skatterna. Det är ett
            riktigt påstående – jag vill sänka skatterna. Jag vill sänka skatterna
            för pensionärer. Jag vill sänka skatterna för dem som tjänar minst.
            Jag vill sänka skatterna för små och medelstora företag, så att
            de kan växa och så att de kan anställa fler. Varför är det fel,
            Stefan Löfven, att göra den typen av skattesänkningar? Detta är
            fördelningspolitiskt riktiga skattesänkningar för just vanligt
            folk och för viktiga skapare av arbetstillfällen i vårt land.
          </note>
          <note>
            Stefan Löfven påstår också att vi vill försämra arbetsvillkoren,
            men det är tvärtom. Vi gör oerhörda satsningar, inte minst inom
            hälso- och sjukvården och inom omsorgen, för förbättrade arbetsvillkor,
            så att fler vill arbeta inom dessa otroligt viktiga yrken också
            i framtiden.
          </note>
          <note>
            (Applåder)
          </note>
          <note type="speaker">
            Anf. 55 Statsminister STEFAN LÖFVEN (S) replik:
          </note>
          <note>
            Herr talman! Faktum är att Sverigedemokraterna vill sänka skatterna
            mest, vilket kommer att påverka den svenska välfärden. Faktum
            är att Sverigedemokraterna i denna kammare har röstat emot en
            sänkning av skatten för pensionärer. Det är ditt bidrag till pensionärerna,
            Jimmie Åkesson.
          </note>
          <note>
            Ni har uttalat er mycket positivt om de borgerligas lönesänkningsförslag,
            och faktum är att ni ville sänka lönen för ännu fler. När er finanspolitiska
            talesperson yttrade sig om detta förslag sa han precis det – han
            ville att ännu fler grupper skulle omfattas av dessa sänkta löner.
          </note>
          <note>
            Så här är det med Sverigedemokraterna. Ni säger att ni ska satsa
            på välfärden, men i budgeten tar ni bort 13 miljarder kronor från
            välfärden. Ni vill framstå som ett parti för vanligt folk, men
            ni tar, i jämförelse med vår budget, från en ensamstående sjuksköterska
            med två barn för att kunna sänka skatten för miljonärer.
          </note>
          <note>
            Det är som vanligt med Sverigedemokraterna: Ni säger en sak,
            men ni gör en annan sak.
          </note>
          <note>
            (Applåder)
          </note>
          <note type="speaker">
            Anf. 56 JIMMIE ÅKESSON (SD) replik:
          </note>
          <note>
            Herr talman! Jag ska skicka den fördelningspolitiska profilen
            för vår budget till dig, Stefan Löfven, så ska du få läsa den.
            Jag tror att det räcker så.
          </note>
          <note>
            Varje år som vi har suttit i riksdagen – det är sju år nu – har
            vi föreslagit att skatten för pensionärer ska sänkas. Stefan Löfvens
            parti har röstat nej till detta förslag varje gång. Varje gång
            har ni röstat nej till det! Det är märkligt. Det är mycket märkligt.
          </note>
          <note>
            Jag tror att det är rimligt att vi långsiktigt ser till att få
            ett rättvist skatte ­ system i det här landet. Jag menar att det
            som får människor att vilja arbeta mer och som skapar incitament
            för arbete är att man får mer över i sin egen plånbok när man
            arbetar. Därför gör vi skattesänkningar för dem som tjä ­ nar
            minst, för pensionärer och för små och medelstora företag som
            skapar jobb.
          </note>
          <note>
            Jag tycker att dessa prioriteringar är rimliga. Att statsministern
            inte tycker det är inte särskilt förvånande.
          </note>
          <note>
            (Applåder)
          </note>
          <note type="speaker">
            Anf. 57 Utbildningsminister GUSTAV FRIDOLIN (MP) replik:
          </note>
          <note>
            Herr talman! Sverigedemokraterna vill avskaffa pappamånaderna,
            skära i stödet till kvinnors organisering, återinföra sambeskattning,
            stoppa förskolor från att arbeta mot att barn begränsas av snäva
            könsroller, återinföra vårdnadsbidraget samt begränsa aborträtten.
          </note>
          <note>
            Just nu rasar en global strid om abort. Ett av Donald Trumps
            första beslut var att strypa bistånd till organisationer som arbetar
            för kvinnors rättigheter om de samtidigt upplyser om aborter.
            Fler kvinnor i fattiga länder kommer att tvingas till farliga,
            osäkra aborter. Marie Stopes beräknar att över 21 000 fler kvinnor
            beräknas dö om beslutet stoppar bara deras nödvändiga information
            och hjälp.
          </note>
          <note>
            Sverige prioriterar arbetet för kvinnors hälsa och rättigheter
            i vårt bistånd. Isabella Lövin har samlat världen för att få ihop
            de medel som Trumps beslut hotar.
          </note>
          <note>
            Min fråga är: Vilken sida står SD på här? Är SD för att svenskt
            bistånd ska stärka kvinnors hälsa och rättigheter, inklusive rätten
            till säker abort, eller sluter Jimmie Åkesson upp bakom Trump
            även här?
          </note>
          <note>
            (Applåder)
          </note>
          <note type="speaker">
            Anf. 58 JIMMIE ÅKESSON (SD) replik:
          </note>
          <note>
            Herr talman! Vad jag vet sluter jag inte upp bakom Trump i något
            avseende. Jag har aldrig gjort något sådant uttalande och kommer
            nog aldrig att göra det heller.
          </note>
          <note>
            Vi vill inte avskaffa pappamånaderna. Vi vill att pappamånaderna
            ska kunna vara hur många som helst, om papporna och mammorna själva
            får bestämma. Varför tycker Gustav Fridolin att han är bättre
            på att bestämma det än mammorna och papporna själva? Jag tror
            att mammorna och papporna själva kan bestämma hur många pappamånader,
            mammamånader eller andra månader det ska vara. Det klarar de alldeles
            utmärkt utan Gustav Fridolins hjälp – det är min övertygelse.
          </note>
          <note>
            Jag är för fri abort. Däremot konstaterar jag att vi redan i
            dag har en begränsning i aborträtten. Det är inte tillåtet att
            göra abort fram till födelseögonblicket. Om det nu är så som Gustav
            Fridolin sa är man mest kvinnovänlig om man tillåter abort fram
            till födelseögonblicket. Hur kvinnoovänlig är då Gustav Fridolin
            själv?
          </note>
          <note>
            (Applåder)
          </note>
          <note type="speaker">
            Anf. 59 Utbildningsminister GUSTAV FRIDOLIN (MP) replik:
          </note>
          <note>
            Herr talman! Vi skriver 2017, och kvinnor tjänar fortfarande
            mindre än män. Om man ska angripa detta måste man angripa två
            saker. Man måste dels få mer jämställda ledningar i Sverige, också
            i de privata företagen, dels få ett mer jämställt uttag av föräldraförsäkringen.
            Varje sådant steg går Sverigedemokraterna emot.
          </note>
          <note>
            Jimmie Åkesson svarade inte på min fråga. Ni säger ofta som du
            gör nu, att Sverigedemokraterna bara vill justera lite i den svenska
            aborträtten och bara har några förslag på förändringar. Här visar
            ni dock vad ni egentligen står för.
          </note>
          <note>
            Trumps beslut slår mot kvinnors rätt till upplysning och information
            också i länder där abort är något ytterst begränsat. Det stoppar
            organisatio ­ ner från att alls arbeta för rätten till säker abort
            i länder där detta är helt förbjudet, oavsett skäl och orsak till
            aborten.
          </note>
          <note>
            Därför frågar jag: När vi samlar världen för att tillföra de
            medel som Trumps beslut hotar, ställer Sverigedemokraterna då
            upp på den prioriteringen, eller sluter ni i den här frågan upp
            bakom Trumps begränsningar och hot mot kvinnors hälsa och rättigheter?
          </note>
          <note type="speaker">
            Anf. 60 JIMMIE ÅKESSON (SD) replik:
          </note>
          <note>
            Herr talman! Jag är inte på detaljen insatt i det som Gustav
            Fridolin själv företräder. Jag är heller inte på detaljen insatt
            i det som Trump företräder i detta avseende. Finns det bara de
            två alternativen? Kan det inte finnas andra alternativ? Måste
            man tycka antingen som Gustav Fridolin eller som Donald Trump?
            Jag vet inte om jag vill leva i den världen, ärligt talat.
          </note>
          <note>
            (Applåder)
          </note>
          <note>
            Apropå kvinnors villkor: Hur skapar vi jämställdhet, och hur
            får vi ett jämnare uttag av föräldraförsäkring? Jag tror att en
            viktig faktor är att vi gör satsningar inom kvinnodominerade yrken,
            till exempel vård och omsorg.
          </note>
          <note>
            Det är därför vi satsar miljarder på att möjliggöra rätt till
            heltid för fler. Om alla i offentlig sektor som vill jobba heltid
            skulle få möjlighet att göra detta skulle det handla om 20 000
            årsarbetskrafter. Det innebär oerhört många fler händer i vården.
            Det tycker jag är en vettig jämställdhets- och välfärdsprioritering.
            Det är vår politik.
          </note>
          <note>
            (Applåder)
          </note>
          <note type="speaker">
            Anf. 61 ANNIE LÖÖF (C) replik:
          </note>
          <note>
            Herr talman! Rasism är vidrigt. Så inleddes Sverigedemokraternas
            kampanjfilm inför valet 2014.
          </note>
          <note>
            Jag håller med. I det Sverige som jag vill se – ett Sverige som
            är öppnare, tryggare och starkare – står vi upp mot rasism och
            främlingsfientlighet. Där markerar vi stenhårt mot hat och hot,
            oavsett varifrån det kommer.
          </note>
          <note>
            Jimmie Åkesson påstår att han har infört nolltolerans mot rasism
            i Sverigedemokraterna. Detta är självklart välkommet och med tanke
            på uteslutningstakten välbehövligt, men om man ska kunna ha nolltolerans
            mot rasism behöver begreppet betyda något.
          </note>
          <note>
            Min fråga till Jimmie Åkesson är därför: Hur definierar du rasism?
          </note>
          <note type="speaker">
            Anf. 62 JIMMIE ÅKESSON (SD) replik:
          </note>
          <note>
            Herr talman! Hur definierar jag rasism? Jag definierar inte rasism
            på något annat sätt än den gängse definitionen.
          </note>
          <note>
            Problemet med rasistbegreppet är att det har urholkats. Det har
            devalverats under så många år, därför att så fort man har yppat
            kritik mot invandringspolitiken har man kallats för rasist eller
            ännu värre saker. Den definitionen delar inte jag.
          </note>
          <note>
            Rasist är man om man anser att det finns olika raser inom mänskligheten
            och att raserna har olika värde. Det är en definition av rasism.
            En vidare definition skulle också kunna vara att de mervärdiga
            raserna har rätt att förtrycka de mindervärdiga. Jag står inte
            bakom detta, och jag håller med Annie Lööf om att det är en värderingsgrund
            som med alla till buds stående medel ska bekämpas.
          </note>
          <note>
            (Applåder)
          </note>
          <note type="speaker">
            Anf. 63 ANNIE LÖÖF (C) replik:
          </note>
          <note>
            Herr talman! Ändå kommer uttalanden från högt uppsatta sverigedemokrater,
            till och med i partiledningen, som kategoriserar och definierar
            människor utifrån hudfärg, kultur eller religion.
          </note>
          <note>
            I förra veckan lade SD:s gruppledare upp en bild på Facebook
            där ungdomar förutsattes vara här i Sverige illegalt och vara
            potentiella terrorister. Det är svårt att göra någon annan tolkning
            än att Mattias Karlsson gjorde den bedömningen enbart utifrån
            sin uppfattning om ungdomars etnicitet. Samme Karlsson har i Aktuellt
            uttryckt att flyktingar är ”tiotusentals potentiella sexualförbrytare
            och terrorister utan id-handlingar”. SD:s partisekreterare, Åkessons
            närmaste hand, jämför religionen islam med en trojansk häst i
            krig mot västvärlden. Er representant i talmanskollegiet tvivlar
            på att judar och samer kan vara svenskar.
          </note>
          <note>
            Är de uppräknade exemplen på uttalanden av Jimmie Åkessons yttersta
            partiledning rasism?
          </note>
          <note>
            (Applåder)
          </note>
          <note type="speaker">
            Anf. 64 JIMMIE ÅKESSON (SD) replik:
          </note>
          <note>
            Herr talman! Nej, det är inte rasism. Det finns ingenting i det
            som Annie Lööf nu räknade upp, med viss modifierad sanning ska
            sägas – man får ju sätta saker i sitt sammanhang – som har något
            med rasism att göra. Det borde Annie Lööf veta.
          </note>
          <note>
            Däremot måste man inte tycka att judar i Sverige har rätt till
            sin egen identitet eller att samer i Sverige har rätt till sin
            egen identitet. Det måste man inte tycka om man inte vill. Jag
            tycker det och tycker att det är viktigt, men det kanske inte
            Annie Lööf tycker.
          </note>
          <note>
            Man måste inte tycka att illegala invandrare ska utvisas. Det
            kanske inte Annie Lööf tycker. Jag tycker det. Annie Lööf kanske
            tycker att det är bra att myndigheter, polis och andra, står och
            tittar på när illegala invandrare visar upp sig på gator och torg
            i Sverige. Jag tycker att det är dåligt. Därför vill jag göra
            någonting åt det, och det är precis det som den här diskussionen
            handlar om.
          </note>
          <note>
            Sluta kalla all kritik mot invandringspolitiken för rasism! Det
            har ni gjort alldeles för länge. Det skapar bara grogrund för
            segregation och ex ­ tremism.
          </note>
          <note>
            (Applåder)
          </note>
          <note type="speaker">
            Anf. 65 JONAS SJÖSTEDT (V) replik:
          </note>
          <note>
            Herr talman och Jimmie Åkesson! I den budget som vi och regeringen
            lägger fram får 3,7 miljoner löntagare sänkt skatt. Vi återinför
            avdragsrätten för fackförbundsavgifter. Det gynnar framför allt
            dem som har låga inkomster. Det är undersköterskorna och de som
            jobbar i butiker och restauranger som får den mest kännbara skattesänkningen.
          </note>
          <note>
            Dessutom gynnar budgeten alla dem som nu har råd att gå med i
            en fackförening. På sikt får de genom detta bättre löner och bättre
            arbetsvillkor. Men då säger Sverigedemokraterna nej. Undersköterskorna
            är inte värda den här skattesänkningen, och vi ska inte göra det
            lättare för människor att gå med i en fackförening.
          </note>
          <note>
            Varför vill inte Sverigedemokraterna sänka skatten så att det
            gynnar de lågavlönade? Och varför är Sverigedemokraterna för ett
            system där arbetsgivarna i dag har motsvarande avdragsrätt som
            den som arbetstagarna förnekas? Varför vill ni ensidigt gynna
            företagssidan på löntagarnas bekostnad?
          </note>
          <note>
            (Applåder)
          </note>
          <note type="speaker">
            Anf. 66 JIMMIE ÅKESSON (SD) replik:
          </note>
          <note>
            Herr talman! När man läser ett förslag till budget är det bra
            om man läser mer än en sida. Jag vet inte exakt hur många sidor
            vår budget består av, men det är i alla fler än en. Det är fler
            än den där sidan som Jonas Sjöstedt har läst.
          </note>
          <note>
            Vi sänker skatten mer än Jonas Sjöstedt och regeringen för dem
            som tjänar minst. Det hade Jonas Sjöstedt känt till om han hade
            läst mer än en sida i vår budget. Dessutom glömmer Jonas Sjöstedt
            att berätta att han höjer skatten för helt vanliga löntagare,
            för han tycker att de är höginkomsttagare. Du ger med ena handen
            och tar med den andra , Jonas Sjöstedt .
          </note>
          <note>
            Och varför i hela friden, herr talman, ska skattesänkningen bara
            gälla dem som är anslutna till ett fackförbund? Varför är det
            så? Varför går ni på den linje som LO tvingar er att göra , Jonas
            Sjöstedt ? Jag förstår inte det.
          </note>
          <note>
            Jag står för löntagarnas intressen. Det är min utgångspunkt i
            den här politiken.
          </note>
          <note>
            (Applåder)
          </note>
          <note type="speaker">
            Anf. 67 JONAS SJÖSTEDT (V) replik:
          </note>
          <note>
            Herr talman! Jimmie Åkesson radar upp felaktigheter. Jag har
            faktiskt kikat på Sverigedemokraternas budget. Den är inte det
            roligaste att läsa, men man tvingas ju att läsa sådana när man
            är partiledare.
          </note>
          <note>
            Ni ger de stora skattesänkningarna till de rikaste , Jimmie Åkesson
            . Ni satsar dubbelt så mycket som vår skattesänkning är värd på
            att sänka skatten för de 30 procenten rikaste. Det är de som är
            vinnare i er budget. Det går sedan ut över välfärden. Ni skär
            miljard på miljard i stöd till kommunerna. Det är en klassisk
            högerpolitik, Jimmie Åkesson.
          </note>
          <note>
            Ja, vi tycker att det är rimligt att man har avdragsrätt för
            fackförbundsavgiften. Vi tycker att det är orättvist att arbetsgivarna
            har avdragsrätt medan löntagarna inte har det. Det är en löntagarfientlig
            politik. Så agerar partier som vill försvaga fackföreningsrörelsen
            och därmed försvaga löntagarnas villkor på sikt.
          </note>
          <note>
            Om du inte kan svara på varför du säger nej till den skattesänkning
            för löntagarna som vi har fått igenom, fokusera då på den andra
            frågan: Vari ligger rättvisan att du ger avdragsrätt till företagens
            organisationer och till det som företagen betalar in men inte
            till en vanlig knegare?
          </note>
          <note>
            (Applåder)
          </note>
          <note type="speaker">
            Anf. 68 JIMMIE ÅKESSON (SD) replik :
          </note>
          <note>
            Herr talman! Jag konstaterar att du, Jonas Sjöstedt, ljuger.
            Du kan inte ha läst vår budget, för då hade du inte stått och
            sagt det som du gör nu.
          </note>
          <note>
            Jag lovade ju Stefan Löfven att skicka den fördelningspolitiska
            profilen på vår budget till honom. Jag ska skicka den till dig
            också, så får du läsa den.
          </note>
          <note>
            När det gäller våra skatteförslag är det de i inkomstdecil två
            som gynnas mest procentuellt sett. Det är alltså de som tjänar
            näst minst, den tiondel med näst lägst inkomst. Det är faktum.
            När det gäller ålder är det de äldre som gynnas mest av vår politik.
            Sedan kan du stå här och hitta på precis vad du vill. Men det
            är lögn; det är inte sant.
          </note>
          <note>
            I ärlighetens namn, herr talman, gynnas löntagare i Sverige av
            att få lägre skatt. Det skapar incitament för att arbeta. Men
            jag menar att en förutsättning för att få sänkt skatt inte kan
            vara att vara medlem i ett fackförbund. Jag tycker att det är
            fel prioritering.
          </note>
          <note>
            (Applåder)
          </note>
          <note type="speaker">
            Anf. 69 JAN BJÖRKLUND (L) replik:
          </note>
          <note>
            Herr talman! Jag tycker att Annie Lööf tog upp en viktig fråga
            här kring varför Sverigedemokraterna inte är ett parti som andra.
          </note>
          <note>
            Gruppledaren Mattias Karlssons uttalande har redan berörts här.
            Det finns många uttalanden av den typen av ledande sverigedemokrater.
            Oscar Sjöstedt tittar på en film med tyska nazister som sparkar
            på får och kallar dem för die Juden, och Sjöstedt står och skrattar.
            Jomshof säger i en intervju i Expressen 2015 att det skulle vara
            ett problem om det bodde fler judar i Sverige. Det har gjorts
            en lång rad sådana uttalanden.
          </note>
          <note>
            Åkesson förstår ju att det här inte är riktigt bra för hans parti,
            så han sa för några år sedan: Vi ska ha nolltolerans. Och ni har
            uteslutit en del medlemmar , Jimmie Åkesson . Det är bara det
            att det är medlemmar på gräsrotsnivå som ni utesluter – också
            en riksdagsledamot som för ett tag sedan sa något som var alldeles
            galet om judar. Men de som sitter i partiledningen och som säger
            sådana här saker, dem försvarar Åkesson.
          </note>
          <note>
            Vad betyder nolltoleransen i det här fallet, Jimmie Åkesson?
          </note>
          <note type="speaker">
            Anf. 70 JIMMIE ÅKESSON (SD) replik:
          </note>
          <note>
            Herr talman! Vi har en parlamentarisk situation som sannolikt
            inte kommer att vara lättare efter nästa val, utan det här landet
            kommer nog att bli svårare att styra givet den parlamentariska
            situationen. Det är min gissning; jag kan ju inte veta det. Då
            tycker jag att vi behöver införa mer av vuxenhet och intellektuell
            hederlighet i debatten.
          </note>
          <note>
            Precis som Annie Lööf, herr talman, väljer Jan Björklund här
            att rycka ut några citat ur sitt sammanhang. Vissa av dem är inte
            ens citat, utan det är tolkningar av vad som eventuellt har sagts
            i en intervju. Sedan drar man stora växlar på det. Det är djupt
            ohederligt att göra på det viset.
          </note>
          <note>
            Om du står här och påstår att min partisekreterare är rasist,
            Jan Björklund, förklara då varför! Han är inte rasist. Jag är
            inte rasist. Vi har nolltolerans mot rasism i vårt parti, och
            om det dyker upp människor med rasistiska åsikter utesluts de
            från vårt parti. Det är faktum.
          </note>
          <note>
            (Applåder)
          </note>
          <note type="speaker">
            Anf. 71 JAN BJÖRKLUND (L) replik:
          </note>
          <note>
            Herr talman! Definitionerna blir inte så viktiga eftersom vi
            förmodligen definierar rasism lite olika. Det är inte definitionen
            som blir det viktiga utan: Vad är det man säger? Vad betyder det?
            Vad står det för?
          </note>
          <note>
            Vad har man för människosyn när man som din partisekreterare
            säger att det vore problematiskt om det bodde fler judar i Sverige
            , Jimmie Åkesson ? Har han inte sagt det? Då ska vi kolla med
            Expressen. Det står ju. Då kanske Expressen ljuger. Det Jimmie
            Åkesson påstår är ett rätt viktigt påstående, och det ska kollas
            upp. Det är vad han säger.
          </note>
          <note>
            Har inte Mattias Karlsson skrivit det på Facebook är det någon
            annan som har skrivit det. Det är väl sant det han har skrivit?
            Förnekar du det? Har inte Oscar Sjöstedt stått och skrattat åt
            den där filmen? Är det också lögn? Är allting lögn?
          </note>
          <note>
            Vad betyder nolltoleransen, Jimmie Åkesson? När det gäller vanliga
            gräsrötter sparkar du ut dem, men din närmaste krets skyddar du
            när de gör den här typen av uttalanden. I varje annat parti hade
            ledande personer som gör den här typen av uttalanden avlägsnats
            från sina uppdrag. Men det sker inte i Sverigedemokraterna. Där
            försvaras de av partiledaren. Ni är inte ett parti som andra.
          </note>
          <note>
            (Applåder)
          </note>
          <note type="speaker">
            Anf. 72 JIMMIE ÅKESSON (SD) replik:
          </note>
          <note>
            Herr talman! Vi är inte ett parti som andra. Jag håller med om
            det. Jag är glad för det. Det har aldrig varit min ambition att
            skapa ett parti som är som Jan Björklunds parti eller som de andra
            partierna här. Då hade inte vi behövts. Själva skälet till att
            vi finns är för att ni andra partier är dåliga. Vi behövde ett
            bättre. Vi har ingen ambition att bli som Jan Björklund.
          </note>
          <note>
            Ärligt talat, Jan Björklund: Gå tillbaka till dina källor. Jag
            vet inte vem som har hjälpt dig att gräva fram detta. Apropå att
            skilja folk från sina uppdrag hade jag nog skilt den researchern
            från sina uppdrag. Du slirar på sanningen något oerhört i detta.
            Kolla upp vad det är du står här och påstår innan du kallar människor
            för fula saker. Det är vad du gör, även om det är indirekt.
          </note>
          <note>
            Du står här och säger att människor är rasister eller antisemiter.
            Det är de inte. Kolla upp dina källor! Gör det själv. Sätt inte
            någon tjänsteman på det. Titta på det, och kom sedan till mig
            och säg att det var hederligt. Jag tror inte att du kommer att
            göra det.
          </note>
          <note>
            (Applåder)
          </note>
          <note type="speaker">
            Anf. 73 ANDREAS CARLSON (KD) replik:
          </note>
          <note>
            Herr talman! Vi kristdemokrater anser att regeringen spenderar
            alldeles för mycket pengar i sin budget i år mitt i en högkonjunktur.
            Den uppfattningen är vi överens om i Alliansen, och många expertmyndigheter
            delar den uppfattningen. Det lät på Jimmie Åkesson i inledningen
            av hans anförande som att han också håller med. Men i er budget
            vill ni spendera nästan lika mycket som regeringen , Jimmie Åkesson
            .
          </note>
          <note>
            Detta vill ni göra trots att ni vill genomföra stora besparingar
            på arbetsmarknadsområdet med 45 miljarder netto utan att erbjuda
            människor alternativ. Ni vill lägga ned de välfungerande nystartsjobben
            men erbjuder inte något alternativ. Vad ska alla de som i dag
            är i nystartsjobb göra? Vet Jimmie Åkesson ens hur många personer
            som just nu har nystartsjobb? Vet du hur hög andel av dem som
            har nystartsjobb som går till ett riktigt jobb efteråt?
          </note>
          <note type="speaker">
            Anf. 74 JIMMIE ÅKESSON (SD) replik:
          </note>
          <note>
            Herr talman! Vi gör ungefär samma bedömning som jag tycker att
            man ska göra som oppositionsparti. Den här regeringen eldar på.
            Det är valfläsk. Det är i någon mening inte nödvändigtvis ansvarstagande.
          </note>
          <note>
            Lyssnar man på hur andra institutioner bedömer det ekonomiska
            läget har vi inga 40 miljarder i reformutrymme, utan det ligger
            avsevärt lägre. Alliansen vill satsa 30 miljarder. Det är en ganska
            modest sänkning gentemot regeringens budget, och vi ligger någonstans
            där mitt emellan. Det är alltid en fråga om bedömningar.
          </note>
          <note>
            Det är också en fråga om hur man använder de pengar man spenderar.
            Jag tror att vi är överens om att regeringen satsar väldigt mycket
            på bidrag och annat. Vi satsar på sådant som är jobbskapande,
            små och medelstora företag, skattesänkningar för vanligt folk
            och så vidare. Det menar jag är investeringar som man ändå kan
            kosta på sig i ett sådant här ekonomiskt läge till skillnad från
            till exempel stora bidragshöjningar.
          </note>
          <note type="speaker">
            Anf. 75 ANDREAS CARLSON (KD) replik:
          </note>
          <note>
            Herr talman! Frågan gällde nystartsjobben. Vi kristdemokrater
            vill göra en upprensning i arbetsmarknadsprogrammen. Vi satsar
            på andra saker i vår budget. Det ni gör är att ni kapar bort 45
            miljarder netto och inte har något svar på vart de 40 000 som
            i dag har nystartsjobb ska ta vägen i morgon om er budget skulle
            gå igenom , Jimmie Åkesson .
          </note>
          <note>
            Har ni räknat på effekten av det? Jag tror inte det. Jag tror
            inte Sverigedemokraterna räknar med negativa effekter över huvud
            taget. Ni kapar 45 miljarder netto. Här i kammaren har vi genom
            åren hört talas om beredskapsjobb, traineetjänster, nystartsjobb
            och så vidare. Det Sverigedemokraterna verkar föreslå skulle kanske
            kallas för magiska jobb. Det krävs ett trollspö för att få till
            dem.
          </note>
          <note>
            Det är synd, herr talman, att Nobelpriset i ekonomi redan har
            annonserats i år. Om detta skulle fungera i praktiken skulle Jimmie
            Åkesson vara kandidat.
          </note>
          <note>
            (Applåder)
          </note>
          <note type="speaker">
            Anf. 76 JIMMIE ÅKESSON (SD) replik:
          </note>
          <note>
            Herr talman! Det hade blivit jobbigt, för jag får inte gå på
            festen!
          </note>
          <note>
            (Applåder)
          </note>
          <note>
            Med all respekt, Andreas Carlson: Andreas Carlson rycker alltid
            ut någon enskild sak i vår budget, och sedan gör han ett stort
            nummer av det. Vi vill göra massor av saker för att skapa jobb,
            riktiga jobb.
          </note>
          <note>
            Nystartsjobben precis som alla de andra olika jobben – beredskapsjobb,
            traineejobb, hejsanhoppsanjobb och massa olika typer av låtsatsjobb
            – konstrueras för att man har misslyckats med invandringspolitiken.
            Man måste på något sätt gömma undan alla de människorna i statistiken,
            och så hittar man på nya namn på gamla reformer som aldrig har
            fungerat.
          </note>
          <note>
            Jag tror inte på den politiken. Det är därför vi vill avskaffa
            det. Det har inte fungerat. De som har nystartsjobb kommer inte
            ut i riktiga jobb. Därför vill vi satsa på rikt iga jobbsatsningar
            i stället. Dem kan Andreas Carlson och alla andra här läsa om
            i vårt budgetförslag , som finns på till exempel internet.
          </note>
          <note>
            (Applåder)
          </note>
          <note type="speaker">
            Anf. 77 Utbildningsminister GUSTAV FRIDOLIN (MP):
          </note>
          <note>
            Herr talman! När Trump försöker att dra USA ur Parisavtalet är
            Sveriges röst viktigare än någonsin. Världen ser på oss för inspiration,
            påtryckning och ledarskap. Då är det sorgligt när politiker sticker
            huvudet i sanden.
          </note>
          <note>
            Hur vi möter klimathotet är den måttstock våra barn kommer att
            döma oss utifrån. I den inledande rundan ägnade mina kollegor
            inte ens 1 av 40 minuter åt miljön. Fem partier , från Vänsterpartiet
            till den yttersta högern , hade inte ett ord att säga om miljön.
            Det dör en art i timmen. Men det finns oroväckande gott om strutsar
            i en svensk partiledardebatt.
          </note>
          <note>
            Vi har ett val mellan att flyget får betala sina miljökostnader
            eller att göra det dyrare att tågpendla, mellan att vi ökar vårt
            ekologiska jordbruk eller att Sverige blir mer beroende av att
            köpa mat från andra länder. De borgerliga och SD vill stoppa mål
            om ekomat. Vi har ett val mellan att binda samman Sverige med
            snabba tåg eller fler filer på motorvägen, mellan att rensa upp
            skräpet i haven eller bara se på när det blir mer plast än fisk
            i våra hav. Flera borgerliga vill skära i regeringens satsningar
            på rent hav.
          </note>
          <note>
            Vi har ett val mellan att leva upp till löftena och betala vår
            miljöskuld till fattiga länder eller att skära i biståndet som
            Moderaterna kräver, mellan att bygga nya gröna stadsdelar eller
            bara bostadsrätter för dem med tjockast plånböcker. De borgerliga
            och SD vill helt slopa investeringen i billiga hyresrätter och
            studentbostäder.
          </note>
          <note>
            Vi har ett val mellan att investera i att bygga världens första
            fossilfria välfärdsland eller att skära i miljöbudgeten som Centern,
            de andra borgerliga och Sverigedemokraterna föreslår. Det finns
            ett val. Den miljöpolitik som nu inspirerar världen har vi i Miljöpartiet
            fajtats för. Vi har in te tid att vänta. Klimatförändringarna
            händer nu. Det är nu vi måste agera. Det är planeten först.
          </note>
          <note>
            (Applåder)
          </note>
          <note type="speaker">
            Anf. 78 ANNIE LÖÖF (C) replik:
          </note>
          <note>
            Herr talman! I förra veckan presenterade SCB siffror som visade
            att klimatutsläppen ökar i Sverige med 830 000 ton. Det är betydligt
            mer än utsläppen från hela inrikesflyget. Jag tror att det skapade
            en del liv och rörelse inom Miljöpartiet. Vad de siffrorna visar
            svart på vitt är att deras politik inte fungerar.
          </note>
          <note>
            Under Alliansens tid minskade utsläppen stadigt, men den utveck
            ­ lingen har nu vänt. Miljön bryr sig om resultat. Miljöpartiets
            misstag är att de har fel fokus. De ägnar sig åt symbolpolitik
            och jagar resenärer och landsbygdsbor i stället för att jaga utsläppen.
          </note>
          <note>
            I Miljöpartiets valmanifest kan man läsa att de vill ”minska
            de svenska klimatutsläppen till hållbara nivåer och ta ansvar
            för det som vi lämnar över till våra barn och barnbarn”. Jag vill
            därför fråga Gustav Fridolin: Tycker han att det vallöftet är
            uppfyllt?
          </note>
          <note type="speaker">
            Anf. 79 Utbildningsminister GUSTAV FRIDOLIN (MP) replik:
          </note>
          <note>
            Herr talman! Jag är glad att Annie Lööf läser vårt valmanifest.
            Det är det jag fajtas för varje dag.
          </note>
          <note>
            De allra senaste siffrorna visar en utsläppsminskning. Men som
            alla som följer klimatpolitiken vet är det omöjligt att bryta
            ut ett kvartal eller ett år för att förstå vart vi är på väg.
          </note>
          <note>
            Oavsett hur man räknar går det för långsamt. Expertmyndigheten
            Naturvårdsverket bedömer nu att vi med den politik som förs är
            på väg att kunna nå det närmaste klimatmålet – det för 2020. Men
            när man gör som SCB och räknar in flyget blir siffrorna sämre.
            Det är just därför vi måste våga sätta en skatt på att flyga.
            När man tar bilen från Göteborg till Stockholm betalar man 200
            spänn i olika skatter, men än så länge är det helt skattebefriat
            att ta flyget – det miljösämsta resesättet och det sätt som huvudsakligen
            används av dem med högst inkomster.
          </note>
          <note>
            Hur kan ni vilja fortsätta att skattebefria just flyget , Annie
            Lööf ?
          </note>
          <note>
            (Applåder)
          </note>
          <note type="speaker">
            Anf. 80 ANNIE LÖÖF (C) replik:
          </note>
          <note>
            Herr talman! Utsläppen ökar nu , och det är Gustav Fridolins
            parti som har miljöministerposten. Men det jag hör är främst bortförklaringar
            och attacker på andra partier. Gustav Fridolin verkar vara mer
            upptagen av Centerpartiets politik än sin egen. Han borde ägna
            lite mer tid åt den.
          </note>
          <note>
            Även om man räknar bort flyget minskar inte utsläppen. Det gjorde
            de från 1990 till 2014. Nu ökar de i Miljöpartiets Sverige. Jag
            vet att det är besvärande, Gustav Fridolin.
          </note>
          <note>
            Centerpartiet står inte bakom ineffektiva förslag. Flygskatten
            skulle minska utsläppen med 3 promille. Det är inte effektivt.
            Vi har andra förslag för att ställa om flyget. Bland annat vill
            vi ersätta fossila bränslen i flyget med biobränsle.
          </note>
          <note>
            Återigen: Oavsett hur man räknar har klimatutsläppen slutat att
            minska i Miljöpartiets Sverige. Varför minskar inte utsläppen
            när Miljöpartiet styr?
          </note>
          <note type="speaker">
            Anf. 81 Utbildningsminister GUSTAV FRIDOLIN (MP) replik:
          </note>
          <note>
            Herr talman! Vi tar det en gång till: De allra senaste siffrorna
            pekar på en minskning. Naturvårdsverket, expertmyndigheten som
            följer upp om vi klarar våra miljömål eller inte, säger att när
            ni lämnade över var vi på väg att helt missa målen för utsläppen
            2020. Nu ser det ut som att vi har täppt till detta utsläppsgap
            och kommer att kunna nå våra utsläppsmål för 2020. Men det räcker
            inte. Vi måste göra mer.
          </note>
          <note>
            Då kommer man inte undan att miljöpolitik handlar om konkreta,
            faktiska beslut – om ja och nej. Det handlar om val. Ett sådant
            val är om flyget ska betala miljöskatter som andra transportslag
            eller inte. Det är klart att vi ska blanda in biobränsle i tanken.
            Men varenda forskare som har tittat på detta säger att det dels
            tar tid, dels inte räcker. Det måste också handla om att vi binder
            samman Sverige med snabba tåg och att vi låter flyget betala sina
            kostnader, som andra transportslag gör.
          </note>
          <note>
            Ulf Kristersson har lovat att det första han gör om han blir
            statsminister är att göra inrikesflyget billigare igen. Det vore
            ett stort miljösvek.
          </note>
          <note>
            (Applåder)
          </note>
          <note type="speaker">
            Anf. 82 JONAS SJÖSTEDT (V) replik:
          </note>
          <note>
            Herr talman och Gustav Fridolin! Jag måste säga att jag håller
            med dig i debatten med de borgerliga; det är lite anmärkningsvärt
            att partier som har så låg ambitionsnivå i klimatpolitiken gör
            en poäng av att utsläppen ökar när de ökar på grund av högkonjunkturen.
            Det är ju vad det i huvudsak handlar om.
          </note>
          <note>
            Samtidigt är det bekymmersamt att utsläppen är så höga och att
            de inte minskar snabbare. Planeten kräver mer av oss. Det är bara
            så.
          </note>
          <note>
            Vi har lagt fram ett antal förslag inför valet på vår valplattform.
            Det handlar om grön investeringsbank, att ställa om pensionssystemet
            och annat. Vi har också lagt fram ett förslag om att från 2025
            ska alla nya personbilar som säljs i Sverige drivas med förnybara
            bränslen. Vi tror att det är nödvändigt att ta ordentliga tag
            för att ställa om Sverige så att man får ned utsläppen och bryter
            fossilberoendet.
          </note>
          <note>
            Hur ser Miljöpartiet på det? Är det någonting som vi skulle kunna
            komma överens om – att från 2025 ska de som behöver bilen köra
            med förnybart bränsle?
          </note>
          <note type="speaker">
            Anf. 83 Utbildningsminister GUSTAV FRIDOLIN (MP) replik:
          </note>
          <note>
            Herr talman! Vad hände egentligen, Jonas Sjöstedt? När du blev
            vald var vi många, inte minst i ditt eget parti, som förväntade
            oss att det skulle komma in en röst till i den svenska miljödebatten.
            Nu har det gått två timmar och en kvart av debatten, och första
            gången du har anledning att ta upp miljöfrågan är när du får möta
            en miljöpartist. Man kan ju tänka sig vad som skulle hända om
            Jonas inte skulle möta miljöpartister lite då och då.
          </note>
          <note>
            I Almedalen hade du en halvtimme på dig att lägga fram dina och
            Vänsterpartiets viktigaste frågor. Du råkade nämna miljön så där
            lite i förbifarten. Detta är den största fråga vi står inför.
            Då måste detta vara viktigt för Vänsterpartiet och för alla andra
            partier, inte bara när man debatterar mot miljöpartister.
          </note>
          <note>
            Jag går nu över till din konkreta fråga. Ja, i framtiden ska
            alla bilar gå på 100 procent förnybart eller el.
          </note>
          <note type="speaker">
            Anf. 84 JONAS SJÖSTEDT (V) replik:
          </note>
          <note>
            Herr talman! Jag skulle vilja säga att det finns två partier
            i Sveriges riksdag som har en klimatpolitik som tar frågan på
            det allvar som krävs. Det är Miljöpartiet, och det är Vänsterpartiet.
            Vilket som är vassast kan vi bråka om i de kommande valdebatterna.
            Problemet är inte att vi är för många utan att vi är för få som
            har denna insikt. Men jag tror att även vi ibland har problem
            med att hitta politiken som går mot nollutsläpp tillräckligt snabbt.
          </note>
          <note>
            Vi har ett antal konkreta förslag som skulle gå långt utöver
            det som regeringen gör i dag. Det handlar om att ställa om ekonomin,
            samhällsstrukturen, de statliga företagen, investeringarna och
            även annat och att då också fasa ut de fossila bränslena.
          </note>
          <note>
            Min fråga var aningen mer konkret än ditt svar , Gustav Fridolin
            . Frågan handlar om 2025. Är det inte dags att sätta ett årtal?
            Vilket årtal vill i så fall Miljöpartiet de gröna säga? Att prata
            mycket är inte det enda sättet att väga vilken klimatpolitik man
            har. Det kan också handla om vilka faktiska förslag man lägger
            fram.
          </note>
          <note type="speaker">
            Anf. 85 Utbildningsminister GUSTAV FRIDOLIN (MP) replik:
          </note>
          <note>
            Herr talman! Vi skulle vilja garantera att de bilar som säljs
            inom EU kan gå på 100 procent förnybart redan under nästa mandatperiod.
            Vi ser att denna utveckling måste till. Vi har genomfört bränslebytet,
            som innebär att man successivt blandar in mer och mer förnybart
            i tanken så att alla bilar hela tiden blir lite grönare oavsett
            när de är köpta. Det är precis så vi måste göra. Vi måste minska
            utsläppen genom konkreta åtgärder.
          </note>
          <note>
            Vi kommer också att införa miljözoner i svenska städer. Det var
            det som Ulf Kristersson inte visste vad det var i partiledardebatten
            i söndags. Det är återigen ett argument för varför miljöfrågan
            bör komma upp hårdare. Miljözoner innebär att man stänger ute
            de bilar som ger sådana utsläpp att barn blir sjuka av att andas
            luften fr ån vissa zoner i våra städer. I Stockholm vill en helt
            enig kommunstyrelse införa sådana, och det ska vi ge möjlighet
            till.
          </note>
          <note>
            Vi måste göra denna omställning. Jag svarade på din fråga , Jonas
            Sjöstedt . Men jag skulle vilja bråka mer om vilket som är det
            grönaste partiet. Jag hoppas därför att du och alla andra kollegor
            kan lova att ni inte fortsätter att glömma bort miljöfrågan. Du
            har haft sju minuter och flera repliker innan du mötte mig, och
            inte en enda gång nämnde du miljöfrågan.
          </note>
          <note type="speaker">
            Anf. 86 JAN BJÖRKLUND (L) replik:
          </note>
          <note>
            Herr talman! Det har gått två timmar och en kvart av debatten,
            och landets utbildningsminister har knappt nämnt ordet utbildning.
          </note>
          <note>
            (Applåder)
          </note>
          <note>
            Det är många som förstår varför. Fridolin hade en enormt hög
            profil i opposition. Allt som alliansregeringen gjorde var fel
            – allt var fel. Han skällde, och han röstade nej till allt. När
            PISA, utvärderingen av elevernas resultat, kom några månader efter
            regeringsskiftet visade det sig att Sverige steg i resultaten
            för första gången på flera årtionden på grund av Alliansens reformer
            – dem som Fridolin hade skällt ut.
          </note>
          <note>
            Fridolin möttes av höga förväntningar. Numera är det mest ett
            leende när Fridolins namn kommer på tal i lära rrummen. Sverige
            har nu över 17 procent underkända elever i årskurs 9. Det är all-time-high.
            Det har aldrig varit så många underkända elever i årskurs 9 som
            i år, Gustav Fridolin. Du har elva månader kvar som utbildningsminister.
            Vad tänker du göra?
          </note>
          <note type="speaker">
            Anf. 87 Utbildningsminister GUSTAV FRIDOLIN (MP) replik:
          </note>
          <note>
            Herr talman! Jag konstaterar att i de behörighetssiffror som
            kom kan vi se att i den allra största gruppen har vi bättre resultat
            nu än vi hade 2014, när Jan Björklund lämnade över.
          </note>
          <note>
            Men siffrorna visar att ojämlikheten ökar. Ojämlikheten beroende
            på var man är född ökar, och ojämlikheten beroende på föräldrarnas
            utbildningsbakgrund ökar. Där vi brukade vara bäst i Sverige och
            där vi så sent som i början av 2000-talet hade ett av världens
            bästa skolsystem är där vi har fallit. Där måste vi återkomma.
          </note>
          <note>
            I vårt budgetförslag lägger vi 6 miljarder riktat till just de
            skolor som har det allra tuffast. När jag läser det borgerliga
            budgetförslaget, Jan Björklunds budgetförslag, ser jag att han
            skär bort det. Om din budget skulle gå igenom här i kammaren skulle
            det innebära att skolor i några av Sveriges tuffaste områden skulle
            få börja nästa termin med att avskeda nyanställd personal , Jan
            Björklund . Elever som verkligen behöver det skulle få mindre
            tid med sina lärare.
          </note>
          <note>
            Hur skulle det kunna förbättra resultaten och jämlikheten, Jan
            Björklund?
          </note>
          <note type="speaker">
            Anf. 88 JAN BJÖRKLUND (L) replik:
          </note>
          <note>
            Herr talman! För att det ska föras till protokollet vill jag
            bara säga att Liberalernas skolbudget är den mest ambitiösa som
            något parti av de åtta som finns i denna kammare har när det gäller
            grundskolan och gymnasiet.
          </note>
          <note>
            Fridolin säger att klyftorna ökar i skolan. Just det, det är
            ju det jag säger. När 17 procent är underkända i stället för 13
            procent har ju klyftan ökat, och det har skett under Fridolins
            utbildningsministerskap. Det var det här du skulle fixa på 100
            dagar, men allting går åt fel håll, Gustav Fridolin. Du pratar
            inte ens om skolan.
          </note>
          <note>
            Jag tycker att det är jättebra att du är engagerad i klimatfrågor,
            och du kanske skulle ha blivit en ännu bättre klimatminister.
            Men där du är nu har du ansvaret för skolans resultat, och de
            sjunker. Det har aldrig varit fler underkända än nu, Gustav Fridolin.
            Du gick till val 2014 på ett besked som var ganska populärt i
            lärarkåren, för du sa: Kolla, Björklund och reger ­ ingen har
            gjort så mycket reformer – vi ska ha reformstopp. Så sa du, och
            det är det enda löfte du har hållit, för det händer absolut ingenting.
          </note>
          <note>
            (Applåder)
          </note>
          <note type="speaker">
            Anf. 89 Utbildningsminister GUSTAV FRIDOLIN (MP) replik:
          </note>
          <note>
            Herr talman! När jag tillträdde jobbade 10 000 färre i svensk
            skola än när Jan Björklund blev utbildningsminister åtta år tidigare.
            Under de senaste åren har 20 000 fler anställts. Lärartätheten
            går åt rätt håll i ett läge då vi har allvarlig lärarbrist. Barngrupperna
            i förskolan är de minsta på 25 år. Det lägger grunden för bättre
            resultat och för att bryta ojämlikheten.
          </note>
          <note>
            När elever inte får tillräckligt mycket tid med sina lärare,
            när lärare tvingas stressa från den ena lektionen till den andra
            utan att ha det där tillfället till ett samtal med en elev som
            behöver det och när det inte finns någon speciallärare som kan
            hjälpa den som har svårt att lära sig att läsa, skriva eller räkna
            – det är då ojämlikheten växer. Och hur du än vänder och vrider
            på det lämnade du över en skola där ni hade skurit ned.
          </note>
          <note>
            Vi har i stället investerat och anställt. Det lägger grunden,
            men vi måste fortsätta. Det är därför vårt budgetförslag innehåller
            6 miljarder. Det är precis det som Skolkommissionen, professionen
            och forskningen har efterlyst, och de pengarna skär Liberalerna
            bort. Det kan du inte komma undan från.
          </note>
          <note type="speaker">
            Anf. 90 ANDREAS CARLSON (KD) replik:
          </note>
          <note>
            Herr talman! Det märks att Gustav Fridolin är stolt över de miljösatsningar
            som finns i regeringens budget – äntligen för Miljöpartiet, får
            man kanske säga, för det tog ett tag för MP att få betalt. Man
            var tvungen att svälja ett närmande till Nato och försäljning
            av kol – jag vet förresten inte om kolbiten som vi såg här i kammaren
            åkte med i försäljningen eller vart den tog vägen, men det var
            i alla fall några år sedan den var här – och nu kommer miljösatsningarna.
          </note>
          <note>
            När Gustav Fridolin nämner Naturvårdsverket som en expertmyndighet
            till regeringen glömmer han bort att nämna Konjunkturinstitutet
            som också är en expertmyndighet till regeringen och som sågar
            regeringens miljösatsningar : De är tveksamma, ogenomtänkta, kostsamma,
            ineffektiva och motverkar också sitt syfte. Det är förödande kritik.
            Ni levererar projektpengar som inte kommer att leda till minskade
            utsläpp. Det är en oseriös klimatpolitik.
          </note>
          <note>
            Vi kristdemokrater står för en kraftfull grön skatteväxling som
            kommer att minska utsläppen.
          </note>
          <note type="speaker">
            Anf. 91 Utbildningsminister GUSTAV FRIDOLIN (MP) replik:
          </note>
          <note>
            Herr talman! Det ser faktiskt ut som att den där kolbiten får
            stanna i marken, trots allt. Det är väldigt bra, för det är det
            som i slutändan räknas.
          </note>
          <note>
            Vi kommer inte hela vägen. Vi har tagit fajter men inte vunnit
            alla, men vi tog dem när det handlade om Vattenfalls kolgruvor.
            Då fortsatte vi att jobba. I EU drev Isabella Lövin igenom en
            mycket ambitiös höjning av utsläppshandelssystemet som faktiskt
            har höjt priset på utsläpp så mycket att det ser ut som att de
            där kolgruvorna som vi ville stoppa inte blir av. Det är riktigt
            bra, för det är det som i slutändan avgör .
          </note>
          <note>
            Vi genomför Klimatklivet : klimatinvesteringar över hela landet
            som minskar utsläppen med 20 miljoner ton. Vi inför flygskatt
            som minskar utsläppen med motsvarande 100 000 personbilar. Det
            är effektiv politik.
          </note>
          <note>
            Man kan fråga sig hur effektivt det är med Kristdemokraternas
            modell. Ni skär ju bort ur miljöbudgeten. Ni säger inte att ni
            ska lägga pengarna på några andra miljöinvesteringar som ni tycker
            är mer effektiva, utan ni skär bort, ni minskar pengarna. Det
            är klart att med mindre pengar blir det mindre klimatarbete. Hur
            effektivt är det?
          </note>
          <note type="speaker">
            Anf. 92 ANDREAS CARLSON (KD) replik:
          </note>
          <note>
            Herr talman! Jag noterar att Gustav Fridolin struntar i att ta
            upp den svidande kritik som regeringens satsningar får. Det är
            väl inte mer effektivt att lägga mer pengar på ineffektiva klimatsatsningar?
            Det handlar inte om att ösa så mycket skattepengar som möjligt
            på så många ineffektiva klimatsatsningar som möjligt.
          </note>
          <note>
            Subventioner till elcyklar exempelvis är en helt meningslös satsning.
            Försäljningen slår redan rekord varje år. Branschen växer. Från
            ett år till ett annat ökar försäljningen av elcyklar med 50 procent.
            Här vill Miljöpartiet elda på med mer skattepengar. Vi säger nej
            till den prioriteringen; vi prioriterar annat. Politik handlar
            ju just om att prioritera.
          </note>
          <note>
            När vi säger nej till Miljöpartiets och regeringens ineffektiva
            klimatsatsningar har vi i stället en grön skatteväxling och använder
            utrymmet till att prioritera det vi tycker är viktigast just nu:
            krisen i vården och omsorgen där vi lägger 27,5 miljarder mer
            än regeringen för att vända det välfärdssvek som också Gustav
            Fridolin är ansvarig för.
          </note>
          <note type="speaker">
            Anf. 93 Utbildningsminister GUSTAV FRIDOLIN (MP) replik:
          </note>
          <note>
            Herr talman! Om man lägger mer pengar på äldreomsorgen gör det
            alltså skillnad men om man lägger mindre pengar på miljöpolitiken
            händer ingenting? Om ni hade haft samma resonemang om effektivitet
            i alla andra politikområden skulle ni ha lagt en budget där ni
            också skar ned på polisen för att göra den mer effektiv, skar
            ned på försvaret så att vi skulle få ett bättre försvar och skar
            ned på äldreomsorgen så att den blev så där bra som kristdemokrater
            brinner för. Det är klart att det händer någonting när man skär
            bort.
          </note>
          <note>
            Alla de borgerliga partierna och Sverigedemokraterna skär i miljöbudgeten.
            Det blir färre miljöåtgärder i ett läge när alla vet att vi skulle
            behöva göra mer och inte tvärtom.
          </note>
          <note>
            Klimatklivet innebär utsläppsminskn ingar med motsvarande mer
            än 20 miljoner ton koldioxid. Flygskatten innebär att vi minskar
            utsläppen med motsvarande 100 000 personbilar. Jag tror att alla
            förstår att för var och en som har möjlighet att slippa bilkön
            och i stället ta en elcykel just den sträckan som man själv behöver
            pendla blir det lite mindre utsläpp än vad det annars skulle bli.
            Det är inte lösningen för alla. Vi måste också satsa på kollektivtrafik,
            inte minst på landsbygden, men för den som det är en lösning för
            spelar det roll för utsläppen.
          </note>
          <note>
            (Applåder)
          </note>
          <note type="speaker">
            Anf. 94 ANNIE LÖÖF (C):
          </note>
          <note>
            Herr talman! Vi har nu hört regeringsföreträdarna en efter en
            – Stefan Löfven, Gustav Fridolin och Jonas Sjöstedt – slå sig
            för bröstet. Efter att ha hört lovsången till alla goda gåvors
            givare kan jag bara konstatera att problemet med Socialdemokraternas
            politik är att de en dag kommer att få slut på andra människors
            pengar. Den dagen ligger svensk ekonomi risigt till.
          </note>
          <note>
            Just nu står Sverige på toppen av en högkonjunktur. Sverige lyfts
            fram av en stark internationell tillväxt. Jobben har blivit fler,
            och det har skett trots, inte tack vare, regeringens politik.
            När ekonomin går bra och när tillväxten ökar ska det vara varje
            ansvarstagande politikers reflex att vilja spara för när tiderna
            blir sämre.
          </note>
          <note>
            Ett lästips till regeringen är Konjunkturinstitutets massiva
            kritik som kom i går. Men regeringen slår dövörat till. Regeringen
            bygger inte Sverige starkare genom genomgripande förändringar
            som öppnar arbetsmarknaden och ger företagen ökade möjligheter
            att anställa och som skulle göra att fler människor som lever
            i utsatthet skulle få ett jobb. Regeringen tar inte integrationsutmaningen
            på allvar. Här är budgeten tom på åtgärder.
          </note>
          <note>
            Herr talman! Låt mig också bemöta Socialdemokraternas egen histo
            ­ rieskrivning om sin egen förträfflighet. År 1976 fick Centerpartiet
            och Thorbjörn Fälldin städa upp efter Socialdemokraternas höjda
            skatter på företag som gjorde att företag lade ned och arbetslösheten
            steg. Under hela 1980-talet var det bara under ett år som statsbudgeten
            gick med överskott. År 1991, när borgerligheten tog över, var
            ekonomin i fritt fall. Anledning ­ en till att borgerliga regeringar
            har fått börja med att vända underskott till överskott är att
            vi ständigt måste städa upp efter sossar som inte kan hålla i
            slantarna.
          </note>
          <note>
            Slutligen: Alliansen sänkte skatten för vanliga löntagare 2006–2014,
            men vi investerade 100 miljarder mer i välfärdens kärna skola,
            vård och omsorg.
          </note>
          <note>
            (Applåder)
          </note>
          <note type="speaker">
            Anf. 95 Statsminister STEFAN LÖFVEN (S) replik:
          </note>
          <note>
            Herr talman! Den 19 januari i år meddelade Anna Kinberg Batra
            att Moderaterna skulle lämna sin tidigare position att inte närma
            sig Sverigedemokraterna. Sedan dess har Moderaterna varit i fritt
            fall i opinionen, och kaos råder i den forna Alliansen.
          </note>
          <note>
            Annie Lööf har dock, precis som vi socialdemokrater, sagt att
            hon utesluter all typ av samverkan med Sverigedemokraterna eller
            att hon tänker göra sig beroende av Sverigedemokraternas stöd
            för att bilda regering. Det tycker jag är en anständig linje,
            och det verkar också ha gett ett lyft i väljaropinionen.
          </note>
          <note>
            Nu vill jag fråga Annie Lööf: Gäller ditt besked om att inte
            bilda reger ­ ing med stöd av Sverigedemokraterna fortfarande,
            och kommer det också att gälla efter nästa års val?
          </note>
          <note type="speaker">
            Anf. 96 ANNIE LÖÖF (C) replik:
          </note>
          <note>
            Herr talman! Den frågan får jag ständigt av Stefan Löfven. Det
            stämmer att jag är en person som håller det jag säger. Jag gör
            inte som Stefan Löfven. Han friar den ena dagen till Sverigedemokraterna
            för att få deras stöd för att få igenom sin politik och står i
            talarstolen här i kammaren den andra dagen och kallar dem helt
            odugliga. Den linjen är ohederlig.
          </note>
          <note>
            Jag vill byta ut Stefan Löfven som statsminister och göra Ulf
            Kristersson till nästa statsminister i Sverige och bilda en alliansregering.
          </note>
          <note>
            Om det är något parti som är i fritt fall, inte bara i opinionsmätningar
            utan också på valdagar, är det Socialdemokraterna. Så har varit
            fallet i varje europeiskt land som har haft val det senaste året.
            Det vore mer klädsamt med ödmjukhet inför den här svåra frågan,
            Stefan Löfven.
          </note>
          <note>
            (Applåder)
          </note>
          <note type="speaker">
            Anf. 97 Statsminister STEFAN LÖFVEN (S) replik:
          </note>
          <note>
            Herr talman! Det är valet i Sverige nästa höst vi talar om nu,
            Annie Lööf.
          </note>
          <note>
            Jag vill gärna tro att ni inte vill göra er beroende av Sverigedemokraterna.
            Men det håller inte att samtidigt stå upp hårt för blockpolitiken.
            Här måste ni faktiskt välja vilken strategi ni ska ha. Det är
            en viktig grundförutsättning för hur arbetet i kammaren ska se
            ut.
          </note>
          <note>
            Mycket talar för att det parlamentariska läget efter nästa års
            val inte kommer att bli särskilt annorlunda än nu. Vi får se.
            Väljarna ska säga sitt. Men om det blir på det sättet måste ni
            faktiskt välja. Endera bryter ni blockpolitiken eller står upp
            för blockpolitiken. Och i så fall måste ni förvänta er stöd från
            Sverigedemokraterna.
          </note>
          <note>
            Min fråga till Annie Lööf är: Vilket är ditt val? Ska vi bryta
            blockpolitiken och se till att göra upp över gränserna, eller
            ska ni söka stöd hos Sverigedemokraterna?
          </note>
          <note type="speaker">
            Anf. 98 ANNIE LÖÖF (C) replik:
          </note>
          <note>
            Herr talman! Centerpartiet kommer inte att förhandla, samarbeta
            eller sätta sig i en regering som kräver stöd av Sverigedemokraterna.
            Det har jag sagt gång på gång. Men i svensk politisk debatt låter
            det alltid som att Socialdemokraterna och Stefan Löfven är solen
            som allt ska kretsa runt . Stefan Löfvens maktambitioner är tydliga.
            Blocköverskridande samarbete gäller bara när han själv får sitta
            som statsminister, oavsett hur det går för Socialdemokraterna
            i ett val.
          </note>
          <note>
            Jag ser gärna blocköverskridande samarbeten och att Stefan Löfven
            stöder en alliansregering efter nästa val, om en alliansregering
            skulle behöva ökat stöd.
          </note>
          <note>
            Jag vill byta ut Stefan Löfven som statsminister. Jag vill forma
            en stark alliansregering. Om den alliansregeringen behöver ökat
            stöd för att kunna regera och få igenom sin budget säger jag nej
            till att plocka det stödet från Sverigedemokraterna. Då får samarbetsmannen
            Stefan Löfven gärna stödja en alliansregering.
          </note>
          <note type="speaker">
            Anf. 99 Utbildningsminister GUSTAV FRIDOLIN (MP) replik:
          </note>
          <note>
            Herr talman! Folkfest i Värnamo som nu blir världens första stad
            där hela bussnätet går på el genom laddhybridbussar – det skrev
            du, Annie Lööf, när du var hemma i Värnamo och firade moderniseringen
            av hemstaden. Vi har talat om det här tidigare. Men det finns
            fortfarande en sak som skaver.
          </note>
          <note>
            Det Värnamo gjorde och gör är investeringar för framtiden, som
            vi betalar tillsammans. Värnamo har sökt och fått statliga pengar
            från Klimatklivet och stadsmiljöavtalen. Men när du åkte upp till
            Stockholm lade du fram en budgetmotion i vilken du föreslår att
            just de investeringarna som Värnamo har använt ska stoppas. Det
            är det Centerns nedskärningar på miljön handlar om. Med mindre
            pengar blir det mindre klimatarbete. Man kommer inte ifrån det.
          </note>
          <note>
            Jag måste fråga, bara så att jag förstår rätt: Du tyckte att
            det var bra att Värnamo fick statliga pengar för att bygga om
            och modernisera. Varför vill inte du och Centern att andra städer
            ska kunna göra samma sak?
          </note>
          <note type="speaker">
            Anf. 100 ANNIE LÖÖF (C) replik:
          </note>
          <note>
            Herr talman! Jag hoppades nästan att den frågan skulle komma.
          </note>
          <note>
            De som följer debatten vet att jag kommer från Värnamo och har
            gans ­ ka tydliga kopplingar till dem som styr i Värnamo. Det
            är en centerstyrd kommun i en center- och alliansstyrd region.
            Jag känner dem väl och vet att satsningen redan var finansierad
            av kommunala och regionala skattepengar. Den nya busstrafiken
            skulle införas, även utan Klimatklivet. Men så kom möjligheten
            att söka pengar från Klimatklivet. Och man gjorde det.
          </note>
          <note>
            Det är ett tydligt exempel på det som Konjunkturinstitutet säger
            är ineffektiv användning av skattemedel. Konjunkturinstitutet
            säger att Klimatklivet riskerar att bli ett kostsamt slag i luften
            och visar på allvarliga brister i stödens utformning.
          </note>
          <note>
            Elbussarna hade blivit verklighet i Värnamo och Jönköpings län
            även utan Klimatklivet.
          </note>
          <note>
            Vi är inte för ineffektiva satsningar. Vi är för bra, resultatinriktade
            satsningar som sänker utsläppen och leder till mer förnybar energi.
          </note>
          <note>
            (Applåder)
          </note>
          <note type="speaker">
            Anf. 101 Utbildningsminister GUSTAV FRIDOLIN (MP) replik:
          </note>
          <note>
            Herr talman! Nu är vi där igen, Annie Lööf. Det är alltså inte
            på det sättet att ni i Centerns budgetmotion flyttar miljösatsningar
            som ni tycker illa om till andra miljösatsningar som ni tycker
            är bättre . Ni skär ned på miljösatsningar. Det blir mindre pengar
            till miljön med Centerns budgetmotion. Och med mindre pengar blir
            det såklart färre investeringar. Naturvårdsverket beräknar att
            Klimatklivet sammanlagt – beräknat på vad som skulle ske även
            utan Klimatklivet – ger utsläppsminskningar på över 20 miljoner
            ton koldioxid.
          </note>
          <note>
            Värnamo kommun har fått 60 miljoner genom Klimatklivet och stadsmiljöavtal.
            Det är mycket mer än bara elbussarna. Visst var bussarna planerade.
            Men det man har lyckats göra sedan är att verkligen ta ledarskap,
            sätta exempel, bygga om hela centrum och göra mycket större investeringar
            än vad som var planerat från början. Det är bra. Det är klokt
            tänkt av Värnamos kommunalråd. Det är något Värnamo ska vara stolta
            över. Men det hade inte hänt utan statliga medel.
          </note>
          <note type="speaker">
            Anf. 102 ANNIE LÖÖF (C) replik:
          </note>
          <note>
            Herr talman! Kommunalrådet är min pappa, och nog tror jag att
            pappa är klokare än du är, Gustav Fridolin.
          </note>
          <note>
            Värnamo kommun har varit centerstyrd sedan 70-talet. Vi ligger
            i framkant när det gäller hållbarhet och miljöriktiga investeringar.
            Vi vet att ordning och reda i ekonomin och en god kommunal ekonomi
            gör så att man också kan satsa på skola och vård men även på miljö
            och hållbarhet. Det är viktigt.
          </note>
          <note>
            Vissa delar av Klimatklivet är bra, som laddstolpar och biogas.
            Det har också Centerpartiet med i budgeten. Men de ineffektiva
            satsningarna har vi inte med, just på grund av det Konjunkturinstitutet
            säger om bristande kostnadseffektivitet och att det finns risk
            för att stöd ges till investeringar som ändå skulle ha skett,
            som exempelvis i Värnamo.
          </note>
          <note>
            (Applåder)
          </note>
          <note type="speaker">
            Anf. 103 JONAS SJÖSTEDT (V) replik:
          </note>
          <note>
            Herr talman! Annie Lööf! Först vill jag tacka dig för att du
            utnämnde mig till regeringsföreträdare. Det är mer än Stefan Löfven
            har klarat av.
          </note>
          <note>
            Jag tycker att det var lite vågat att citera Margaret Thatcher.
            Det trodde jag att du brukar undvika. Men det gjorde du inte den
            här gången. Jag tycker inte att er politik ska blandas ihop för
            mycket. Men ditt förslag om att sänka löner är en direkt attack
            på människors möjligheter att leva bra liv. Om de lägsta lönerna
            sänks kan man inte försörja sig.
          </note>
          <note>
            Om lönen sänks för några kommer det att sänka lönen för alla.
            Det finns en sorts marknadslogik i det. Säg att man sänker lönen
            för rödhåriga i Sverige, till 70 procent av andras lön. Blir det
            då inte på det sättet att vi som är lite gråhåriga måste gå ned
            i lön för att konkurrera om jobben? Därmed sprider sig lönesänkningar.
          </note>
          <note>
            Ert förslag om lönesänkningar riskerar att pressa lönerna för
            dem som redan i dag har det tuffast att klara sig.
          </note>
          <note type="speaker">
            Anf. 104 ANNIE LÖÖF (C) replik:
          </note>
          <note>
            Herr talman! Det är alltid mest synd om de vita gråhåriga männen
            i Jonas Sjöstedts värld.
          </note>
          <note>
            Nej, skämt åsido! Det är en mycket allvarlig fråga som Jonas
            Sjöstedt tar upp. Det handlar om hur vi ska se till att de utsatta,
            de som i dag lever på låga bidrag och som snart är en permanent
            bidragsberoende underklass i Sverige, ska komma upp på banan.
            Hur ska de få en egen lön, kunna betala räkningarna och känna
            sig som en del i det svenska samhället?
          </note>
          <note>
            Jo, jag tror att vi måste jobba mer med lärlingsmodellen. Jag
            tror att man måste ha en kombination av utbildning och lön och
            lära sig jobbet på jobbet. Därför har Alliansen föreslagit inträdesjobb.
          </note>
          <note>
            Jag vet att parterna sitter och diskuterar detta. Det är bra.
            Det bästa vore om parterna själva kunde komma överens om en lägre
            ingångslön och att man ska lära sig på jobbet, för att på det
            sättet ge dem som i dag är utanför en chans att komma in och känna
            trygghet.
          </note>
          <note>
            Skulle Jonas Sjöstedt stödja en sådan modell, om parterna kommer
            fram till en lite lägre ingångslön för att de som i dag lever
            på låga bidrag ska få en högre egen inkomst?
          </note>
          <note type="speaker">
            Anf. 105 JONAS SJÖSTEDT (V) replik:
          </note>
          <note>
            Herr talman! Om det är en kombination av arbete och utbildning
            tror jag att de jobben behövs på olika sätt. Parterna är naturligtvis
            fria att förhandla om det. Det kan vara bra att man hittar lösningar.
          </note>
          <note>
            I ert förslag, Annie Lööf, finns det dock inte något krav på
            utbildning. Det är bara sänkt lön. Det finns inget program för
            att människor ska få kvalifikationer för att sedan ta sig vidare,
            utan det är en ren fattigdomsfälla.
          </note>
          <note>
            Det finns också en annan viktig sak. Jag tycker att det är bra
            att fackföreningar och arbetsgivare gör upp om lönerna. Jag tycker
            att det är dåligt om staten tar över och börjar bestämma lönerna
            för människor runt om i Sverige. Det här är inte bara ett avsteg
            utan ett angrepp på att vi har fackföreningar och arbetsgivare
            som förhandlar om löner och villkor.
          </note>
          <note>
            Annie Lööf! Varför är du bättre på att sätta lönerna än fackföreningar
            och arbetsgivare är i förhandlingar?
          </note>
          <note type="speaker">
            Anf. 106 ANNIE LÖÖF (C) replik:
          </note>
          <note>
            Herr talman! Jag är ju inte det. Det gör parterna genom att sätta
            lönen i olika kollektivavtal.
          </note>
          <note>
            Vad vi säger om inträdesjobben är att det ska vara en lite lägre
            lön som ska gälla – 70 procent av den avtalade ingångslönen. Det
            är ett sätt att ge de personer som i dag lever i extrem utsatthet,
            med låga bidrag, möjlighet och chans att komma in på arbetsmarknaden.
          </note>
          <note>
            Jag blir så trött när man för den här debatten över huvudet på
            folk. Ni från vänstersidan snackar om att det här sänker allas
            löner. Det är inte någon som får sänkt lön. Den som får en lön
            får en betydligt högre inkomst än vad den har haft år in och år
            ut i Vänsterpartiets Sverige.
          </note>
          <note>
            Jag tycker att detta är en rättvisereform. Det handlar om solidaritet.
            Det handlar om att dessa människor ska få komma in i och känna
            sig som en del av det svenska samhället och vara med och jobba
            för ett mer framgångsrikt Sverige. Jag tänker inte stänga dörren
            för dem. Då måste vi vända och vrida på stenarna och låta parterna
            ta det ansvaret. Gör de inte det är vi beredda att skrida till
            verket. Vi kan inte ha det så här, att människor lever i utsatthet.
          </note>
          <note>
            (Applåder)
          </note>
          <note type="speaker">
            Anf. 107 JONAS SJÖSTEDT (V):
          </note>
          <note>
            Herr talman! Den svenska alliansfriheten är en framgångsmodell
            och någonting som har gjort att vårt land har kunnat stå utanför
            krig och konflikter och framför allt kunnat ha en självständig
            utrikespolitik. Vi har varit en röst för nedrustning för fred.
            I den svenska utrikespolitiken har man under efterkrigstiden kunnat
            kritisera övergrepp såväl i öst som i väst och i andra länder.
            Det är en beprövad framgång som nu dessvärre håller på att demonteras.
          </note>
          <note>
            Vi ser redan nu hur anpassningen till Nato påverkar den svenska
            politiken. Värdlandsavtalet och de omfattande övningarna med Natotrupp
            på svensk mark gör att omvärlden alltmer uppfattar oss som ett
            Natoland, och man tar sig friheten att börja att diktera vår utrikespolitik.
            USA säger nu med bestämdhet att Sverige inte ska stödja ett förbud
            mot kärnvapen i FN. Det hade varit otänkbart om man för några
            årtionden sagt till en socialdemokratisk regering att den inte
            ska stödja ett förbud mot kärnvapen. Men jag tror att en sådan
            regering i alla fall hade gått vidare för ett sådant förbud. Nu
            begravs frågan i en utredning därför att man är på väg mot en
            Natoanpassning.
          </note>
          <note>
            Vi kan också se detta på den borgerliga sidan där man sällan
            har stått för den friare utrikespolitiken. Man anpassar retoriken
            till Natomedlemskapet. Med rätta kritiserar man hårt Putinregimens
            övergrepp och brott mot folkrätten – det är ingen tvekan om att
            den kritiken ska vara tydlig och klar från Sveriges sida – men
            i Erdo ğ ans Turkiet sker precis samma sak. Då är de borgerliga
            partierna tysta därför att det handlar om ett Natoland. Då ligger
            man lågt. Då vill man inte stöta sig och inte ha konflikter. Här
            ser vi redan nu hur Natoanpassningen hotar mycket av det bästa
            och finaste i den svenska utrikespolitiska traditionen.
          </note>
          <note type="speaker">
            Anf. 108 ULF KRISTERSSON (M) replik:
          </note>
          <note>
            Herr talman! Jag tänkte återvända till Reepalu och till frågan
            om hoten mot valfrihet i välfärden. Jag vet att det är många kloka
            socialdemokrater – både nationellt och lokalt – som i grund och
            botten är skeptiska till hela idén om att stoppa privata välfärdsföretag.
          </note>
          <note>
            Jag vet också att man ytterst måste ta ansvar för det sällskap
            som man söker. Regeringen har avsiktligt satt sig i en situation
            där man står för det som man står för och får kritik för detta.
            Men det är ju Vänsterpartiet som har drivit fram det här, det
            vet alla och inte minst ni själva. Det är ni som driver detta
            hårt. Ni har drivit fram en proposition som vi bara till slut
            ska avslå för att hålla rent i den här frågan.
          </note>
          <note>
            Den fråga som jag tror att många ställer sig, inte minst socialdemokrater
            men också vi, är: Vilken fråga kommer ni nästa gång att villkora
            för att stödja en socialdemokratisk minoritetsregering?
          </note>
          <note type="speaker">
            Anf. 109 JONAS SJÖSTEDT (V) replik:
          </note>
          <note>
            Herr talman! Tack, Ulf Kristersson, för en verkligt intressant
            fråga!
          </note>
          <note>
            Först vill jag säga att jag håller med dig om att det är tack
            vare Vänsterpartiet som den här modellen nu tas fram. Vi ska inte
            vara det enda landet i världen där det är fritt fram att plocka
            ut pengar som skulle ha gått elever och lärare för att stoppa
            dem i egen ficka. Vi ska inte ha förlossningsavdelningar eller
            vårdcentraler som går i konkurs.
          </note>
          <note>
            Jag är stolt över att vi i Vänsterpartiet har drivit fram ett
            konkret förslag för att få en välfärd att lita på och för att
            skattepengar ska användas på konkret och riktig sätt.
          </note>
          <note>
            Sedan frågar Ulf Kristersson vad vi kommer att säga nästa gång
            att vi vill ha genomfört för att förhandla till exempel om en
            budget eller om vi sitter i en regering. Ja, det kommer vi att
            lägga fram i sinom tid, det kommer du att kunna vara helt säker
            på. Den tiden är förbi – och den kommer aldrig tillbaka – då vi
            stödde en socialdemokratisk budget utan att ha påverkat och styr
            t politiken. Det kan Ulf Kristersson vara helt säker på. När listan
            kommer, kommer även du att få se den.
          </note>
          <note type="speaker">
            Anf. 110 ULF KRISTERSSON (M) replik:
          </note>
          <note>
            Herr talman! Den kommer säkert att chockera oss alla, inklusive
            tänkta regeringspartner.
          </note>
          <note>
            Men frågan har verkligen ett allmänt intresse. Ett parti av ert
            slag får inflytande genom att villkora gentemot en liten socialdemokratisk
            reger ­ ing. Då blir det ett intresse som går långt mycket längre
            och bredare än Vänsterpartiets egna krav. Därför kan man titta
            på de förslag som ni brukar lägga fram. Är det sex timmars arbetsdag
            och helt enkelt minska mängden arbete i den svenska ekonomin?
            Är det våldsamma ökningar av offentligt spenderade pengar som
            gör att vi får svårare att möta nästa lågkonjunktur? Handlar det
            om traditionell vänsterpartistisk ekonomisk politik? Är det Vänsterpartiets
            skattepolitik med ytterligare höjda marginalskatter för människor
            som utbildar sig och jobbar?
          </note>
          <note>
            Det har ett allmänintresse att ni lättar på förlåten och beskriver
            ungefär vad en socialdemokratisk regeringsbildare har att vänta
            sig när man ska försöka att bilda majoritet trots att man saknar
            en sådan.
          </note>
          <note type="speaker">
            Anf. 111 JONAS SJÖSTEDT (V) replik:
          </note>
          <note>
            Herr talman! Hur ser det Harmagedon ut som väntar oss efter nästa
            val? Faktum är att man kan titta på vår politik och se vad det
            är för fruktansvärt som väntar oss. Det kan ju vara gratis glasögon
            för barn. Den kan vara fria mediciner för dem som har fyllt 85
            år. Det kan vara en extramiljard till förlossningsvården så att
            det äntligen går att lita på den. Det kan vara att barn som inte
            har så rika föräldrar får åka gratis på bussen och kunna bada
            på sommaren. Det kan ju vara att man sänker skatten för låg ­
            inkomsttagare.
          </note>
          <note>
            Det finns ganska mycket att välja på om man ser till vad vi får
            igenom i budgetförhandlingarna. Men det som jag tycker att Ulf
            Kristersson ska fundera på är: Om vi nu kräver detta, vad kommer
            Jimmie Åkesson att kräva om han släpper fram er, om han gör som
            ni vill, om han får vara kungamakare? Han kommer ju att stå och
            knacka på din dörr dagen efter. Då blir det nog inte gratis glasögon
            för barn, bättre förlossningsvård eller fria mediciner för de
            äldsta. Det är någon helt annan som du vill göra dig beroende
            av, Kristersson. Det tycker jag att du ska fundera på.
          </note>
          <note type="speaker">
            Anf. 112 ANNIE LÖÖF (C) replik:
          </note>
          <note>
            Herr talman! Förutom Vänsterpartiets fientlighet gentemot företagande
            finns det ett område där man är väldigt kreativ, och det gäller
            skatter. Nu höjer regeringen skatten för småsparare. Med Vänsterpartiets
            politik ska undersköterskan betala mer i skatt på de slantar som
            hen sparar av sin lön och på den buffert som hen försöker att
            bygga upp. Det är nämligen den exakta konsekvensen av att regeringen
            nu höjer skatten på investerings ­ sparkonton. Då straffbeskattas
            1,8 miljoner sparare. Det handlar om un ­ dersköterskan, om sjuksköterskan
            som tar ansvar och sparar ihop till pen ­ sionen, om studenten
            som lägger undan pengar från extrajobbet, om pen ­ sionären som
            sätter undan pengar varje månad till barnbarnet. Det är dessa
            som drabbas.
          </note>
          <note>
            Min fråga till Jonas Sjöstedt är därför: Varför vill han beskatta
            småsparare hårdare? Vad är det för fel på undersköterskans sparande?
          </note>
          <note type="speaker">
            Anf. 113 JONAS SJÖSTEDT (V) replik:
          </note>
          <note>
            Herr talman! Denna debatt gäller de så kallade ISK-kontona, alltså
            kapitalinkomster. Den genomsnittliga ISK-spararen har mindre än
            50 000 kronor på sitt konto. Hur ser då den skattesmäll ut som
            de råkar ut för? Jo – håll i er nu – 37 kronor per år. Det är
            det fruktansvärda som drabbar den som ligger över genomsnittet.
          </note>
          <note>
            Det är ungefär lika mycket som du vill sänka lönen med i timmen
            för den som är lågavlönad, varje timme, varje dag, varje vecka,
            varje månad. Det handlar om proportioner, Annie Lööf. Det gäller
            om man ska betala några tior mer i kapitalskatt jämfört med att
            du vill sänka lönen lika mycket för en fattig människa i timmen.
            Jag tycker att det säger en del om er.
          </note>
          <note>
            Dessutom: Ju högre inkomster man har desto större förmögenhet,
            desto fetare ISK-konto. Det här är en skatt som riktar sig till
            kapitalinkomster, framför allt för dem som har god ekonomi.
          </note>
          <note type="speaker">
            Anf. 114 ANNIE LÖÖF (C) replik:
          </note>
          <note>
            Herr talman! Man brukar säga att Jonas Sjöstedt är en skicklig
            retoriker, men kom ihåg: Vi vill inte sänka några löner. De som
            får en lärlingslön går från ett lågt bidrag till en högre egen
            inkomst.
          </note>
          <note>
            Detta handlar om vanliga småsparares sparande. Man brukar höja
            skatten på det som man vill ha mindre av, till exempel miljöförstöring.
            Men ni höjer skatten på sparande. Vad är det som är så moraliskt
            fel med att spara till sin pension eller till sina barnbarn? Det
            handlar inte om någon elit utan om vanliga människor med vanliga
            inkomster. Det må vara några tior i Vänsterpartiets Sverige, men
            principen att beskatta sparande högre är anmärkningsvärd. Människor
            kämpar varje månad. Sedan ska ni ta ut ytterligare skatt från
            undersköterskans sparande.
          </note>
          <note>
            Vänsterpartier påstår sig vara ett parti för solidaritet och
            rättvisa. Jag frågar därför Jonas Sjöstedt igen: På vilket sätt
            blir Sverige mer rättvist och solidariskt för att undersköterskans
            och 2 miljoner människors sparan ­ de ska beskattas hårdare?
          </note>
          <note type="speaker">
            Anf. 115 JONAS SJÖSTEDT (V) replik:
          </note>
          <note>
            Herr talman! Ja, den undersköterska som har 50 000 på ett ISK-konto
            – det är inte så många undersköterskor som har det, ska jag säga
            – får då betala 37 kronor mer i skatt per år. Men hon får över
            en tusenlapp i sänkt skatt när vi återinför avdragsrätten för
            fackförbundsavgiften. Det är vår fördelningsprofil.
          </note>
          <note>
            Jag tycker att det är rimligt, det vi gör – att vi beskattar
            inkomster från kapital mer. Det är rimligt att beskatta inkomster
            som inte grundar sig på arbete mer. Men vi sänker skatten på arbete
            genom att återinföra avdragsrätten, och vi sänker skatten på pension,
            det vill säga uppskjutet arbete. Vi tar bort den skatteklyfta
            för pensionärerna som borgerligheten skapade. Det är en rättvis
            skattepolitik; den står jag för till hundra procent.
          </note>
          <note>
            Och jo, Annie Lööf, ni sänker lönerna. Ni är beredda att göra
            statliga ingripanden för att sänka lönerna, och det kommer inte
            att drabba bara dem som får sänkt lön. Det kommer att drabba många
            lågavlönade på den svenska arbetsmarknaden. Ni har gjort ett stort,
            avgörande misstag genom att gå så långt åt höger.
          </note>
          <note type="speaker">
            Anf. 116 JAN BJÖRKLUND (L) replik:
          </note>
          <note>
            Herr talman! Jag lyssnade på det tidigare replikskiftet mellan
            Jonas Sjöstedt och Gustav Fridolin om vem som vill kalla sig grönast
            eller vad det var. De åtgärder ni debatterade tycker jag är intressanta.
          </note>
          <note>
            Det är intressant, det här med hårdare reglering av avgaser som
            Jonas Sjöstedt lägger fram. Det har vi väl alla anledning att
            fundera över. Men sanningen är ju den att de riktigt stora utsläppen
            i vår del av världen, de kommer inte från Sverige. De kommer från
            många andra länder i Europa, inte minst gamla Östeuropas omoderna
            industripark.
          </note>
          <note>
            Nu finns det äntligen, efter alla dessa år, ett förslag på bordet
            om en europeisk koldioxidskatt. Äntligen! Och det är inte från
            vem som helst utan från Frankrikes president med stöd av Tysklands
            förbundskansler. Om det förslaget genomfördes skulle det ge större
            effekt på vårt klimat än något av de förslag vi i övrigt diskuterar
            i den här kammaren. Men då säger Vänsterpartiet nej. Varför det?
          </note>
          <note type="speaker">
            Anf. 117 JONAS SJÖSTEDT (V) replik:
          </note>
          <note>
            Herr talman! Jag har ju suttit i elva år i EU-parlamentet och
            förhandlat mycket av EU:s miljölagstiftning i förlikningar med
            ministerrådet. Jag var också med när vi röstade igenom förslaget
            om utsläppshandel, som jag var ganska skeptisk till eftersom jag
            trodde att det skulle vara otillräckligt. Det har det tyvärr visat
            sig vara.
          </note>
          <note>
            Vi föreslog i stället att medlemsländerna skulle komma överens
            om en miniminivåskatt på koldioxid. Inte så att man ger EU beskattningsrätt,
            för det vill jag inte, men man kan komma överens på mellanstatlig
            väg om att lägga ett golv. Jag tycker att vi ska göra det, och
            vi ska inte nöja oss med EU. Vi ska bjuda in andra europeiska
            länder. Vi ska också sträcka ut det här över världen, för koldioxidbeskattning
            är effektivt. Det är någonting som faktiskt fungerar. Jag är alltså
            för en sådan beskattning, och jag har varit det under lång tid.
          </note>
          <note>
            Jag tycker också att man ska fundera på hur man kan hitta andra
            internationella skatteformer, till exempel för flyget genom att
            ändra de omoderna konventioner som finns för att kunna ta ut miljöbeskattning
            också på flyget. Däremot är jag inte för att ge EU beskattningsrätt.
            Det är ett steg på vägen mot att omvandla EU till en federation,
            och det vill inte jag.
          </note>
          <note type="speaker">
            Anf. 118 JAN BJÖRKLUND (L) replik:
          </note>
          <note>
            Herr talman! Nu är det något jag inte riktigt förstår, Jonas
            Sjöstedt. Det kanske inte är så förvånande för dig att jag inte
            gör det, men ändå.
          </note>
          <note>
            Det lät ju bra, det du sa. Du vill ha en europeisk koldioxidskatt.
            Det finns bara en organisation i Europa som kan införa den, och
            det är EU. Vi kan kalla det för mellanstatligt; det spelar ingen
            roll vad vi kallar det. Det är inom EU-systemet det måste ske.
          </note>
          <note>
            Men Jonas Sjöstedt vill ju att Sverige ska lämna EU. Hur ska
            vi kunna påverka det då? Hur ska vi kunna bidra till införandet
            av en europeisk koldioxidskatt om vi genomför Jonas Sjöstedts
            politik att lämna EU? Hur ska det gå till?
          </note>
          <note type="speaker">
            Anf. 119 JONAS SJÖSTEDT (V) replik:
          </note>
          <note>
            Herr talman! Nu ska jag berätta någonting fantastiskt för Jan
            Björklund: Det finns länder som samarbetar med varandra som inte
            är med i EU. Det är faktiskt så, runt om i världen. Innan Sverige
            gick med i EU samarbetade vi med de nordiska länderna på ett sätt
            som på många vis var mer långtgående än EU-samarbetet. Jag tycker
            att ett sådant mellanstatligt samarbete mellan demokratier – för
            miljön, för mänskliga rättigheter och för mycket annat – är helt
            nödvändigt.
          </note>
          <note>
            Det jag ogillar med EU-systemet – jag ogillar inte allt med det,
            för det är en ganska komplex fråga – är bristen på demokrati.
            Det är ambitionen att bilda en förbundsstat, och det är att man
            sätter företagens rättigheter över sådant som just miljö och sociala
            rättigheter.
          </note>
          <note type="speaker">
            Anf. 120 ANDREAS CARLSON (KD) replik:
          </note>
          <note>
            Herr talman! Vänsterpartiet tar åt sig äran för stora delar av
            regeringens budget. Men när Jonas Sjöstedt tar åt sig äran för
            allt-åt-alla-politiken måste han också ta ansvar för alla dem
            som kommer i kläm.
          </note>
          <note>
            Runt om i landet kapas nu stödet inom LSS. I Kalmar kortas en
            psykiskt sjuk kvinnas assistans från 231 timmar per vecka till
            en timme och 13 minuter. Autistiske Niclas i Mullsjö har tidigare
            haft 165 timmars assistans i veckan. Nu ska det bli 2 ½ timme.
            Monika i Sandviken har haft LSS-stöd i över 20 år. Nu kan det
            dras in helt. Varje dag kapas assistansen för drygt två personer
            trots ett påstått reformutrymme på 40 miljarder. Det handlar för
            många personer om att gå från heltid till noll tid.
          </note>
          <note>
            Att det här får fortsätta ske står Jonas Sjöstedt bakom eftersom
            det inte finns någon satsning i budgeten på att öka stödet inom
            LSS. Vi satsar 3,3 miljarder, Jonas Sjöstedt noll.
          </note>
          <note type="speaker">
            Anf. 121 JONAS SJÖSTEDT (V) replik:
          </note>
          <note>
            Herr talman! Först ska jag säga att jag håller med dig, Andreas
            Carlson, om att vi har gjort många bra reformer – ett åttiotal
            har vi räknat som vi fått igenom.
          </note>
          <note>
            Jag håller i allt väsentligt med dig i din beskrivning av LSS.
            Det är en oacceptabel situation. Vi har fått igenom en mindre
            uppskrivning av LSS-ersättningen i budgeten. Den finns där. Vi
            var med och förhandlade fram den.
          </note>
          <note>
            Vi har tidigare tillsammans med borgerliga partier krävt att
            man ska ändra regleringsbrevet som innehöll ett slags nedskärningsmandat.
            Där kunde vi samarbeta bra. Vi är beredda att göra det igen, för
            den här situa ­ tionen är ohållbar. Lagstiftningen måste ändras.
            Vi har ett antal domar som varit prejudicerande och som i praktiken
            innebär att människor som verkligen behöver assistans inte får
            den.
          </note>
          <note>
            Jag kan sträcka ut en hand till dig här. Vi kan sätta oss ned
            på lunchen. Vänsterpartiet kan prata med Kristdemokraterna om
            hur vi ska kunna ändra lagstiftningen så att rätten till assistans
            finns där igen, för där är jag djupt kritisk till hur regeringen
            agerar.
          </note>
          <note type="speaker">
            Anf. 122 ANDREAS CARLSON (KD) replik:
          </note>
          <note>
            Herr talman! Vi kommer ju att ta varandra i hand efter replikskiftet;
            det brukar vi göra i riksdagen.
          </note>
          <note>
            Men det är lätt att säga att något är fel men sedan inte göra
            mer åt det, vilket Vänsterpartiet har möjlighet till som förhandlingspartner
            till reger ­ ingen om budgeten. Ni står ju bakom den budgeten
            – visserligen med en liten uppräkning – medan vi kristdemokrater
            satsar 3,3 miljarder mer för att säkerställa att människor inte
            ska få sin assistans indragen på det här sättet.
          </note>
          <note>
            Vi vill se en ändring av lagstiftningen så att inte kostnadsjakten
            i LSS kan fortsätta. Men det behövs också mer pengar. I dag finns
            det människor i behov av hjälp som inte vågar ansöka om mer hjälp
            av rädsla att få mindre när de skickar in sin ansökan. Det här
            är en fråga som kastar omkull livet för många enskilda människor.
            Det krävs en lagändring, men det krävs också mer pengar. Vi satsar
            3,3 miljarder mer än regeringen gör med den budget som Jonas Sjöstedt
            står bakom. Det tycker jag är dåligt.
          </note>
          <note type="speaker">
            Anf. 123 JONAS SJÖSTEDT (V) replik:
          </note>
          <note>
            Herr talman! Jag håller i allt väsentligt med dig, Andreas Carlson
            från Kristdemokraterna. Jag vill att du noterar att vi var pådrivande
            för att räkna upp ersättningen. Vi var med och såg till att regleringsbrevet
            ändrades.
          </note>
          <note>
            Men jag tror att huvudproblemet är den praxis som kommer ur domarna.
            Det kräver en lagändring. Det är det som är huvudproblemet. Det
            är därför människor får sin assistans indragen i dag. Ja, vi stöder
            en sådan lagändring fullt ut, och det är bråttom. Vi har inte
            tid att vänta månad efter månad på att det här ska ske, för människor
            råkar illa ut varje dag.
          </note>
          <note>
            Jag sätter mig gärna ned mer er när som helst. Jag bjuder in
            också de andra borgerliga partierna att delta om de tittar upp
            från sina telefoner och Ipadar ett ögonblick. Vi kan sätta oss
            ned och gemensamt sätta press på regeringen att lösa det här,
            för detta är en grupp som är värd så mycket bättre än det som
            sker i dag.
          </note>
          <note type="speaker">
            Anf. 124 JAN BJÖRKLUND (L):
          </note>
          <note>
            Herr talman! Trots att vi just nu är inne i en högkonjunktur
            som sveper över hela västvärlden är det mycket i Sverige som går
            åt fel håll. Utanförskapet växer. Vårdköerna växer. Skolresultaten
            sjunker. Poliser slutar jobba som poliser.
          </note>
          <note>
            Värst av detta är att klyftorna växer, för nu växer underklassen
            i Sverige genom att lågutbildade invandrare hålls utanför arbetsmarknaden.
            Det beskär deras frihet, men det riskerar också att leda till
            att hela Sverige glider isär. Socialdemokraterna sitter med armarna
            i kors, och det är hela tiden mer bidrag och mer AMS-åtgärder
            som är lösningen – inte att släppa in dem på arbetsmarknaden.
          </note>
          <note>
            Jag blir beklämd när jag hör de rödgröna. Stefan Löfven slår
            sig för bröstet som om det är Stefan Löfven som har skapat den
            internationella högkonjunktur i västvärlden som vi nu alla har
            nytta av. Samtidigt har han inte något ansvar för det utanförskap
            som växer fram.
          </note>
          <note>
            De som kommer till Sverige måste få ett jobb även om de har låg
            utbildning. Statsministern älskar formeln ”alla som kan jobba
            ska jobba”. Men det är ju bara retorik från statsministern, för
            i verkligheten hålls många utanför genom den politik ni för.
          </note>
          <note>
            Europas lägsta arbetslöshet 2020 – jag hör statsministern säga
            det alltmer sällan. Vi var väl på tolfte plats när vi skiftade
            regering 2014; nu ligger vi på sextonde plats. Jag vet inte hur
            långt Sverige ska sjunka för att statsministern ska inse att politiken
            måste läggas om.
          </note>
          <note>
            Ni socialdemokrater drevs förr i tiden, precis som vi liberaler,
            av att avveckla det gamla klassamhället, och vi lyckades i stor
            utsträckning. Men nu är det ni som återinför klassamhället genom
            att skapa en permanent underklass av lågutbildade invandrare i
            våra förorter. Sverige riskerar att glida isär.
          </note>
          <note>
            (Applåder)
          </note>
          <note type="speaker">
            Anf. 125 Statsminister STEFAN LÖFVEN (S) replik:
          </note>
          <note>
            Herr talman! Här står han som har tur. Jag tycker att vi ska
            gå ut i valrörelsen och säga: Rösta på dem som har tur! Stefan
            Löfven har tur.
          </note>
          <note>
            Vi talar om klyftor. Det är intressant. Under den tidigare borgerliga
            regeringen var Sverige faktiskt det land i västvärlden där klyftorna
            ökade snabbast. Det beror naturligtvis på att det mest satsades
            på skattesänkningar för dem som redan tjänar mycket, och så lägre
            ersättningar för utsatta och dessutom nedskärningar i välfärden.
          </note>
          <note>
            Efter den här sommaren hör jag Jan Björklund tala lite mer om
            de problem som uppstår just med klyftor – det är korrekt. Men
            vad tror du händer med klyftorna om Liberalerna får som de vill
            och ska sänka löner och samtidigt fatta beslut som faktiskt innebär
            höjda hyror? Vad händer med klyftorna då, Björklund?
          </note>
          <note type="speaker">
            Anf. 126 JAN BJÖRKLUND (L) replik:
          </note>
          <note>
            Herr talman! Om man ska föra en intellektuell diskussion om detta
            måste man problematisera lite kring vad klyftor är. Socialdemokraterna
            definierar, sannolikt på grund av sina rötter i fackföreningsrörelsen,
            hela tiden klyftor som inkomstskillnader mellan olika grupper
            som har jobb. Men jag menar att det är ännu viktigare att fundera
            på dem som inte har jobb och hur de ska kunna få jobb. Den stora
            klyftan är mellan dem som har ett jobb och dem som inte har det.
          </note>
          <note>
            Problemet nu, Stefan Löfven, är – det kommer du inte ifrån –
            att arbetslösheten i gruppen lågutbildade invandrare växer, trots
            att vi har en rasande högkonjunktur i hela västvärlden. Det har
            i princip aldrig hänt förut i Sverige att det finns grupper där
            arbetslösheten växer när det är högkonjunktur. Men nu sker det,
            och det sker under din statsministerperiod.
          </note>
          <note>
            Att det sker har sin förklaring i hur svensk arbetsmarknad är
            uppbyggd, men vi måste våga lära oss av det. Ska de komma in på
            arbetsmarknaden måste vi sänka trösklarna. Det vill inte ni göra,
            och det är så den nya underklassen växer fram.
          </note>
          <note type="speaker">
            Anf. 127 Statsminister STEFAN LÖFVEN (S) replik:
          </note>
          <note>
            Herr talman! Varenda löntagare vet att det är oerhört viktigt
            att alla är i arbete. Det är precis därför jag säger att alla
            som kan arbeta ska arbeta. Annars har vi inte råd med välfärden,
            och friheten begränsas. Kom inte och tala med en arbetare om behovet
            av att alla är i arbete! Det förstår jag mycket väl.
          </note>
          <note>
            I dag har Sverige den högsta sysselsättningsfrekvens som någonsin
            har mätts upp i ett EU-land. 200 000 fler är i arbete. Vi sänker
            arbetslösheten – den minskar faktiskt också bland utrikes födda,
            och det är bra. Men den måste minska mer. Den minskar inte om
            man tar kål på den svenska modellen och som politiker går in och
            sänker lönerna. Då sänker man nämligen också för en mycket större
            del av svensk arbetsmarknad än dem som man säger att man vill
            träffa.
          </note>
          <note>
            Lönesänkningar är inte modellen, och det är inte där valet står:
            mellan att inte ha ett arbete eller att sänka lönerna. Valet står
            mellan att inte ha ett arbete eller att se till att alla kan komma
            in på arbetsmarknaden, men med sjysta löner. Man ska kunna leva
            på sin lön också.
          </note>
          <note type="speaker">
            Anf. 128 JAN BJÖRKLUND (L) replik:
          </note>
          <note>
            Herr talman! Men varför ökar då arbetslösheten bland utanförskapet,
            om du har svaren på hur detta ska gå till? Våra myndigheter spår
            att den kommer att fortsätta öka kraftigt under kommande år. Detta
            beror ju på att er politik inte fungerar för den här gruppen,
            Stefan Löfven.
          </note>
          <note>
            Thorwaldsson tar initiativ och säger att vi måste förhandla särskilt
            om dessa. Sedan har han lösningar som inte kommer att lösa problemet,
            men Stefan Löfven måste väl vara den enda personen i Sverige med
            lite samhällsansvar som inte ser problemet: att vi håller på att
            bygga ett stort utanförskap i våra förorter, med alla de sociala
            problem som det leder till, kriminalitet och annat.
          </note>
          <note>
            När man ser problemen, vad ska man då göra åt dem? Stefan Löfven
            säger: Höj bidragen och höj skatterna! Men det är inte där problemet
            sitter. Unga män behöver ett jobb att gå till i stället för att
            bilda gäng i förorterna och ägna sig åt kriminalitet.
          </note>
          <note type="speaker">
            Anf. 129 Utbildningsminister GUSTAV FRIDOLIN (MP) replik:
          </note>
          <note>
            Herr talman! Amerikanska Westinghouse står under konkursskydd
            i USA. Franska Areva har räddats av staten. Det är inget märkligt.
            Areva och Westinghouse verkar på en döende marknad; de tillverkar
            kärnkraft.
          </note>
          <note>
            De senaste tio åren har det stängts fler reaktorer i världen
            än vad det har byggts nya, trots det ökade behovet av energi.
            I stället växer förnybart. År 2016 ökade vindkraften med 16 procent
            och solenergin med 30 procent. Anledningen är enkel: Förnybart
            är mer lönsamt.
          </note>
          <note>
            I Finland kan vi se att den försenade reaktorn blivit så dyr
            att det hade varit billigare att bygga vindkraft för att få samma
            mängd energi. I Sverige sluter nu fem partier upp bakom målet
            med 100 procent förnybar el senast 2040. Liberalerna ställde sig
            vid sidan av, och du sa att du var orolig att de investeringar
            i förnybart som vi enats om hotar kärnkraften. Så kan det vara
            – det brukar kallas teknikutveckling.
          </note>
          <note>
            Med tanke på utvecklingen nu, vad skulle krävas för att Jan Björklund
            ska ge upp tron på att kärnkraften är framtiden?
          </note>
          <note type="speaker">
            Anf. 130 JAN BJÖRKLUND (L) replik:
          </note>
          <note>
            Herr talman! Jag tror att vi under överskådlig tid kommer att
            ha en mix i vår elproduktion, som är bra. Den består av mycket
            vattenkraft – det har vi ju haft historiskt. Den består av de
            tunga kärnkraftsreaktorer som finns kvar. De små, tidiga avvecklas
            nu av åldersskäl, men de tunga kommer att finnas kvar under överskådlig
            tid. Och vi har en växande andel förnybart, förmodligen inte så
            mycket mer vindkraft. Men det är spännande om vi kan använda solenergin
            i större utsträckning i framtiden.
          </note>
          <note>
            Det är enorma subventioner som pumpas in. När Fridolin skulle
            ha in havsbaserad vindkraft fick subventionerna Nuonaffären att
            framstå som rena glädjekalkylen för oss. Det kommer aldrig att
            bli lönsamt att bygga havsbaserad vindkraft, knappt ens med de
            subventioner ni tänker er.
          </note>
          <note>
            Vi har nu en energimix som fungerar rätt väl. Men de nya subventioner
            ni ska pumpa in för att pressa ut fungerande kärnkraftverk är
            samhällsekonomiskt olönsamma och ger såklart ingen klimatnytta
            – kärnkraften släpper inte ut någon koldioxid.
          </note>
          <note type="speaker">
            Anf. 131 Utbildningsminister GUSTAV FRIDOLIN (MP) replik:
          </note>
          <note>
            Herr talman! Det tog en stund, men nu blev jag förvånad! Jag
            trodde nog aldrig att jag skulle höra en minister ur Maud Olofssons
            regering ta ordet Nuon i sin mun. Vi har ju med ganska mycket
            och erkänd smärta behövt städa upp efter de affärer som man lät
            Vattenfall göra när just gas, kol och annan fossil energi köptes
            in på kontinenten för att ställa om Vattenfall mot mer förnybart.
          </note>
          <note>
            När vi sågs sist, i söndags, lovade Jan Björklund att han skulle
            bli nästa miljöpartist, men så stora krav ställer jag inte. För
            mig skulle det räcka gott att Jan Björklund blev liberal. Tittar
            vi på slaget mellan kärnkraft och förnybart runt om i världen
            är det nämligen tydligt att förnybart vinner.
          </note>
          <note>
            Alla de europeiska regeringar som funderat på kärnkraft har konstaterat
            att kostnaden blir ungefär 1 krona per kilowatt man får ut. I
            Sverige bygger vi helt utan stöd vindkraft för halva priset. Bara
            produktionskostnaden för vindkraft innebär att vi får el för 50
            öre kilowatten. Varför ska vi då välja kärnkraft före vindkraft?
          </note>
          <note type="speaker">
            Anf. 132 JAN BJÖRKLUND (L) replik:
          </note>
          <note>
            Herr talman! Det är väl ingen som säger att det behöver byggas
            just nu. Vi har ju elöverskott. Den stora utmaningen kommer framöver,
            när de nuvarande reaktorerna fasas ut av åldersskäl. Vad händer
            då? Det ligger långt fram i tiden och är inte en fråga för dagen
            just nu. Vi kommer att ha sex högproducerande kärnkraftsreaktorer
            under lång tid i Sverige. Ni har fått acceptera att de finns kvar.
            Vad som händer sedan får vi se då.
          </note>
          <note>
            Jag konstaterar bara att den utbyggnad av vindkraften som sker
            långt ifrån bygger på liberala principer. Vi har ett genomsubventionerat
            system. Det hjälper inte att det kallas för certifikat; det är
            jättesubventioner som pumpas in för att få det lönsamt. Pumpar
            man in tillräckligt mycket subventioner blir naturligtvis allting
            lönsamt, men det är inte på marknadens villkor.
          </note>
          <note type="speaker">
            Anf. 133 JONAS SJÖSTEDT (V) replik:
          </note>
          <note>
            Herr talman och Jan Björklund! Borgerliga partier försöker ofta
            tala om att deras skattesänkningar gynnar dem med låga inkomster.
            Därför kan det ibland vara lite befriande med Liberalerna, som
            inte hymlar. Ni sänker skatten för dem som tjänar mest. 90 procent
            av era skattesänkningar går till de 20 procent som har de högsta
            inkomsterna. Samtidigt vill ni sänka lönen för låginkomsttagarna.
          </note>
          <note>
            Okej, Jan Björklund, du står för det. Jag står för en annan politik.
            Men har ni funderat på hur fördelningen blir mellan män och kvinnor?
            Ni brukar ju framhålla att ni är ett parti som bryr er om jämställdhet.
          </note>
          <note>
            Det är ju så att männen tenderar att tjäna mest, och den övervägande
            delen av låginkomsttagarna är kvinnor. Jag såg en siffra från
            Finansdepartementet att 80 procent av era skattesänk ningar går
            till män och bara 20 procent till kvinnor. Det är att aktivt öka
            den ekonomiska klyftan mellan män och kvinnor och driva jämställdheten
            bakåt. Detta kan väl inte stämma, Jan Björklund? Ni måste ju ha
            räknat på detta.
          </note>
          <note type="speaker">
            Anf. 134 JAN BJÖRKLUND (L) replik:
          </note>
          <note>
            Herr talman! Så fort man sänker skatten i Sverige är det fler
            män som får sänkt skatt, helt enkelt därför att män sammantaget
            tjänar mer än kvinnor. Det är fler män som har högre löner och
            fler kvinnor som jobbar deltid och så vidare. Så är det.
          </note>
          <note>
            Så fort man höjer skatten är det likadant. Även om du höjer skatten
            till 100 procent och tar in varenda krona – det vore den mest
            jämställda beskattningen, där ingen får behålla någonting – är
            detta en ofrånkomlig effekt.
          </note>
          <note>
            Det vi gör är att vi sänker skatten framför allt i de inkomstskikt
            där de stora kvinnodominerade akademikergrupperna finns. De som
            ligger ovanför de inkomstskikten får också sänkt skatt. Det är
            en ofrånkomlig effekt.
          </note>
          <note>
            För oss har det varit viktigt att höja den så kallade brytpunkten
            så att det gynnar specialistsjuksköterskor, barnmorskor, gymnasielärare
            och förstelärare. De har gått fem år på universitetet och har
            stora studieskulder . Där slår ni till stenhårt och straffbeskattar
            de inkomstlägen som de har. Huvuddelen av Sveriges barnmorskor
            betalar statlig inkomstskatt. Det är mer än vad LO-grupperna gör.
            Och det är inte rimligt.
          </note>
          <note type="speaker">
            Anf. 135 JONAS SJÖSTEDT (V) replik:
          </note>
          <note>
            Herr talman! Tack för svaret, Jan Björklund! Men jag vill fortfarande
            ha svar på om ni har räknat på detta.
          </note>
          <note>
            För oss är det självklart. När vi gör en budget ser vi hur den
            slår mot män och kvinnor, mot rika och fattiga och hur fördelningen
            i Sverige påverkas. Om ni bryr er om feminism och jämlikhet måste
            ni ha räknat på hur er skattepolitik påverkar jämställdheten i
            Sverige.
          </note>
          <note>
            Då frågar jag dig igen, Jan Björklund: Är det sant att 80 procent
            av era skattesänkningar går till män? Trots att ni säger er stå
            för jämställdhet ökar ni den ekonomiska klyftan mellan män och
            kvinnor i Sverige. Kan det verkligen vara så, Jan Björklund?
          </note>
          <note type="speaker">
            Anf. 136 JAN BJÖRKLUND (L) replik:
          </note>
          <note>
            Herr talman! Nej, om man ser till hela vår budget är detta inte
            sant. Vi trappar ned ränteavdraget. Det är fler män som har höga
            lån. Vi vill höja lönerna i de kvinnodominerade akademikergrupperna
            just därför att det ska löna sig att utbilda sig.
          </note>
          <note>
            Jonas Sjöstedt, den som utbildar sig till civilingenjör och jobbar
            i näringslivet får i dag en marknadsmässig lön. I näringslivet
            sätter man ju de löner som behövs för att kunna anställa civilingenjörer.
            Men i den offentliga sektorn är det politikerna som sätter löner,
            och politiker vågar nästan aldrig ta ansvar för ökade löneskillnader.
            Jag menar att vi måste göra det. Det måste vara så att specialistsjuksköterskor
            med fem års universitetsutbildning ska ha högre lön än hamnarbetarna
            i Göteborg. Trots att de är kommunister och strejkar sig till
            högre lön måste vi ha en lönebildning i Sverige som befrämjar
            jämställdhet. Det måste löna sig att utbilda sig, också för kvinnor.
          </note>
          <note>
            (Applåder)
          </note>
          <note type="speaker">
            Anf. 137 ANDREAS CARLSON (KD):
          </note>
          <note>
            Herr talman! Flera gånger i den här debatten har vi hört hur
            välfärd ställs mot skattesänkningar. Vi har också fyra eller fem
            gånger hört statsministern säga att allianspartierna sänker skatterna
            med 100 miljarder. Den siffran får han fram genom att plussa ihop
            våra skattesänkningar, som ligger i fyra separata budgetar. Det
            är ett oseriöst sätt att räkna. Dessa båda saker innebär, tycker
            jag, en fördumning av den politiska debatten.
          </note>
          <note>
            Sänker vi skatten ökar drivkraften för fler att arbeta, och kostnaderna
            för företagen att anställa sänks. Går fler personer från arbetslöshet
            till arbete ökar statens skatteintäkter. Så var resultatet av
            Alliansens politik 2006 – 2014, och jag vill vara med och se till
            att resultatet blir detsamma av Alliansens politik efter 2018
            också.
          </note>
          <note>
            Statsministern skryter om att han har vänt ett underskott till
            överskott men glömmer att säga att underskottet kom under den
            största finanskrisen sedan 1930-talet och att överskottet återskapades
            genom en budget som allianspartierna drev igenom 2014.
          </note>
          <note>
            Kristdemokraterna är ett parti som prioriterar vården, omsorgen
            och tryggheten. Vi vill satsa 27,5 miljarder mer på vård och omsorg
            än vad regeringen gör, och till skillnad från regeringen har vi
            förslag på strukturellt riktiga reformer som kan vända utvecklingen
            i svensk sjukvård.
          </note>
          <note>
            Vi säger nej till dyra byggsubventioner, ineffektiva miljösatsningar
            och subventioner för storfacken. Vi prioriterar skattesänkningar
            för pen ­ sionärer, barnfamiljer och dem som står långt från arbetsmarknaden.
          </note>
          <note>
            Socialdemokraterna, Miljöpartiet och Vänsterpartiet står tillsammans
            för ett välfärdssvek, samtidigt som de skryter sig blå över hur
            mycket pengar de kan satsa på precis allting. Sverige behöver
            en ny regering – en regering som ersätter de rödgrönas välfärdssvek
            med ett välfärdslöfte.
          </note>
          <note>
            (Applåder)
          </note>
          <note>
            Partiledardebatten var härmed avslutad.
          </note>
          <note>
            § 3 Justering av protokoll
          </note>
          <note>
            Protokollet för den 20 september justerades.
          </note>
          <note>
            § 4 Anmälan om faktapromemoria
          </note>
          <note>
            Andre vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note>
            2017/18:FPM4 Direktiv om bekämpning av bedrägeri och förfalskning
            som rör andra betalningsmedel än kontanter KOM(2017) 489 till
            justitieutskottet
          </note>
          <note>
            § 5 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2017/18:8 och 20 till skatteutskottet
          </note>
          <note>
            2017/18:19 till socialutskottet
          </note>
          <note>
            2017/18:24 till utbildningsutskottet
          </note>
          <note>
            2017/18:25 till miljö- och jordbruksutskottet
          </note>
          <note>
            Skrivelse
          </note>
          <note>
            2017/18:21 till socialförsäkringsutskottet
          </note>
          <note>
            EU-dokument
          </note>
          <note>
            KOM(2017) 559 till utrikesutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 27 november .
          </note>
          <note>
            Motioner
          </note>
          <note>
            2017/18:324 till miljö- och jordbruksutskottet
          </note>
          <note>
            2017/18:305 till finansutskottet
          </note>
          <note>
            2017/18:356 till konstitutionsutskottet
          </note>
          <note>
            2017/18:2535 till finansutskottet
          </note>
          <note>
            2017/18:475 och 2555 till utbildningsutskottet
          </note>
          <note>
            2017/18:2804 till socialförsäkringsutskottet
          </note>
          <note>
            2017/18:2557 till civilutskottet
          </note>
          <note>
            2017/18:477, 553 och 685 till utbildningsutskottet
          </note>
          <note>
            2017/18:476 och 3571 till utbildningsutskottet
          </note>
          <note>
            2017/18:293, 323, 354 och 355 till utrikesutskottet
          </note>
          <note>
            § 6 Ändrade regler för tillsyn över centrala motparter i EU och
            i tredjeland
          </note>
          <note>
            Finansutskottets utlåtande 2017/18:FiU7
          </note>
          <note>
            Ändrade regler för tillsyn över centrala motparter i EU och i
            tredjeland (KOM(2017) 331)
          </note>
          <note>
            föredrogs.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            Beslut
          </note>
          <note>
            FiU7 Ändrade regler för tillsyn över centrala motparter i EU
            och i tredjeland
          </note>
          <note>
            Kammaren biföll utskottets förslag.
          </note>
          <note>
            § 7 Bordläggning
          </note>
          <note>
            Följande dokument anmäldes och bordlades:
          </note>
          <note>
            Proposition
          </note>
          <note>
            2017/18:26 Skjutvapen och explosiva varor – skärpta straff för
            de grova brotten
          </note>
          <note>
            § 8 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 10 oktober
          </note>
          <note>
            2017/18:23 Anslag för ökat företagande
          </note>
          <note>
            av Penilla Gunther (KD)
          </note>
          <note>
            till närings- och innovationsminister Mikael Damberg (S)
          </note>
          <note>
            2017/18:24 Den kommande rymdstrategin
          </note>
          <note>
            av Penilla Gunther (KD)
          </note>
          <note>
            till statsrådet Helene Hellmark Knutsson (S)
          </note>
          <note>
            § 9 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 10 oktober
          </note>
          <note>
            2017/18:78 Överklagande inom offentlig upphandling
          </note>
          <note>
            av Hans Rothenberg (M)
          </note>
          <note>
            till statsrådet Ardalan Shekarabi (S)
          </note>
          <note>
            2017/18:79 Arbetsmarknadspolitiken
          </note>
          <note>
            av Lars Beckman (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2017/18:80 Förföljelse av homosexuella i Egypten
          </note>
          <note>
            av Birgitta Ohlsson (L)
          </note>
          <note>
            till utrikesminister Margot Wallström (S)
          </note>
          <note>
            § 10 Anmälan om skriftligt svar på fråga
          </note>
          <note>
            Skriftligt svar på följande fråga hade kommit in:
          </note>
          <note>
            den 11 oktober
          </note>
          <note>
            2017/18:69 Införandet av alkobommar
          </note>
          <note>
            av Sten Bergheden (M)
          </note>
          <note>
            till statsrådet Tomas Eneroth (S)
          </note>
          <note>
            § 11 Kammaren åtskildes kl. 12.16.
          </note>
          <note>
            Sammanträdet leddes
          </note>
          <note>
            av talmannen från dess början till och med § 2 anf. 71 (delvis)
            och
          </note>
          <note>
            av andre vice talmannen därefter till dess slut.
          </note>
          <note>
            Vid protokollet
          </note>
          <note>
            KATHRIN FLOSSING
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Val av förste vice talman
          </note>
          <note>
            Anf. 1 TOBIAS BILLSTRÖM (M)
          </note>
          <note>
            § 2 Partiledardebatt
          </note>
          <note>
            Anf. 2 Statsminister STEFAN LÖFVEN (S)
          </note>
          <note>
            Anf. 3 ULF KRISTERSSON (M)
          </note>
          <note>
            Anf. 4 JIMMIE ÅKESSON (SD)
          </note>
          <note>
            Anf. 5 Utbildningsminister GUSTAV FRIDOLIN (MP)
          </note>
          <note>
            Anf. 6 ANNIE LÖÖF (C)
          </note>
          <note>
            Anf. 7 JONAS SJÖSTEDT (V)
          </note>
          <note>
            Anf. 8 JAN BJÖRKLUND (L)
          </note>
          <note>
            Anf. 9 ANDREAS CARLSON (KD)
          </note>
          <note>
            Anf. 10 Statsminister STEFAN LÖFVEN (S)
          </note>
          <note>
            Anf. 11 ULF KRISTERSSON (M) replik
          </note>
          <note>
            Anf. 12 Statsminister STEFAN LÖFVEN (S) replik
          </note>
          <note>
            Anf. 13 ULF KRISTERSSON (M) replik
          </note>
          <note>
            Anf. 14 Statsminister STEFAN LÖFVEN (S) replik
          </note>
          <note>
            Anf. 15 JIMMIE ÅKESSON (SD) replik
          </note>
          <note>
            Anf. 16 Statsminister STEFAN LÖFVEN (S) replik
          </note>
          <note>
            Anf. 17 JIMMIE ÅKESSON (SD) replik
          </note>
          <note>
            Anf. 18 Statsminister STEFAN LÖFVEN (S) replik
          </note>
          <note>
            Anf. 19 ANNIE LÖÖF (C) replik
          </note>
          <note>
            Anf. 20 Statsminister STEFAN LÖFVEN (S) replik
          </note>
          <note>
            Anf. 21 ANNIE LÖÖF (C) replik
          </note>
          <note>
            Anf. 22 Statsminister STEFAN LÖFVEN (S) replik
          </note>
          <note>
            Anf. 23 JONAS SJÖSTEDT (V) replik
          </note>
          <note>
            Anf. 24 Statsminister STEFAN LÖFVEN (S) replik
          </note>
          <note>
            Anf. 25 JONAS SJÖSTEDT (V) replik
          </note>
          <note>
            Anf. 26 Statsminister STEFAN LÖFVEN (S) replik
          </note>
          <note>
            Anf. 27 JAN BJÖRKLUND (L) replik
          </note>
          <note>
            Anf. 28 Statsminister STEFAN LÖFVEN (S) replik
          </note>
          <note>
            Anf. 29 JAN BJÖRKLUND (L) replik
          </note>
          <note>
            Anf. 30 Statsminister STEFAN LÖFVEN (S) replik
          </note>
          <note>
            Anf. 31 ANDREAS CARLSON (KD) replik
          </note>
          <note>
            Anf. 32 Statsminister STEFAN LÖFVEN (S) replik
          </note>
          <note>
            Anf. 33 ANDREAS CARLSON (KD) replik
          </note>
          <note>
            Anf. 34 Statsminister STEFAN LÖFVEN (S) replik
          </note>
          <note>
            Anf. 35 ULF KRISTERSSON (M)
          </note>
          <note>
            Anf. 36 Statsminister STEFAN LÖFVEN (S) replik
          </note>
          <note>
            Anf. 37 ULF KRISTERSSON (M) replik
          </note>
          <note>
            Anf. 38 Statsminister STEFAN LÖFVEN (S) replik
          </note>
          <note>
            Anf. 39 ULF KRISTERSSON (M) replik
          </note>
          <note>
            Anf. 40 JIMMIE ÅKESSON (SD) replik
          </note>
          <note>
            Anf. 41 ULF KRISTERSSON (M) replik
          </note>
          <note>
            Anf. 42 JIMMIE ÅKESSON (SD) replik
          </note>
          <note>
            Anf. 43 ULF KRISTERSSON (M) replik
          </note>
          <note>
            Anf. 44 Utbildningsminister GUSTAV FRIDOLIN (MP) replik
          </note>
          <note>
            Anf. 45 ULF KRISTERSSON (M) replik
          </note>
          <note>
            Anf. 46 Utbildningsminister GUSTAV FRIDOLIN (MP) replik
          </note>
          <note>
            Anf. 47 ULF KRISTERSSON (M) replik
          </note>
          <note>
            Anf. 48 JONAS SJÖSTEDT (V) replik
          </note>
          <note>
            Anf. 49 ULF KRISTERSSON (M) replik
          </note>
          <note>
            Anf. 50 JONAS SJÖSTEDT (V) replik
          </note>
          <note>
            Anf. 51 ULF KRISTERSSON (M) replik
          </note>
          <note>
            Anf. 52 JIMMIE ÅKESSON (SD)
          </note>
          <note>
            Anf. 53 Statsminister STEFAN LÖFVEN (S) replik
          </note>
          <note>
            Anf. 54 JIMMIE ÅKESSON (SD) replik
          </note>
          <note>
            Anf. 55 Statsminister STEFAN LÖFVEN (S) replik
          </note>
          <note>
            Anf. 56 JIMMIE ÅKESSON (SD) replik
          </note>
          <note>
            Anf. 57 Utbildningsminister GUSTAV FRIDOLIN (MP) replik
          </note>
          <note>
            Anf. 58 JIMMIE ÅKESSON (SD) replik
          </note>
          <note>
            Anf. 59 Utbildningsminister GUSTAV FRIDOLIN (MP) replik
          </note>
          <note>
            Anf. 60 JIMMIE ÅKESSON (SD) replik
          </note>
          <note>
            Anf. 61 ANNIE LÖÖF (C) replik
          </note>
          <note>
            Anf. 62 JIMMIE ÅKESSON (SD) replik
          </note>
          <note>
            Anf. 63 ANNIE LÖÖF (C) replik
          </note>
          <note>
            Anf. 64 JIMMIE ÅKESSON (SD) replik
          </note>
          <note>
            Anf. 65 JONAS SJÖSTEDT (V) replik
          </note>
          <note>
            Anf. 66 JIMMIE ÅKESSON (SD) replik
          </note>
          <note>
            Anf. 67 JONAS SJÖSTEDT (V) replik
          </note>
          <note>
            Anf. 68 JIMMIE ÅKESSON (SD) replik
          </note>
          <note>
            Anf. 69 JAN BJÖRKLUND (L) replik
          </note>
          <note>
            Anf. 70 JIMMIE ÅKESSON (SD) replik
          </note>
          <note>
            Anf. 71 JAN BJÖRKLUND (L) replik
          </note>
          <note>
            Anf. 72 JIMMIE ÅKESSON (SD) replik
          </note>
          <note>
            Anf. 73 ANDREAS CARLSON (KD) replik
          </note>
          <note>
            Anf. 74 JIMMIE ÅKESSON (SD) replik
          </note>
          <note>
            Anf. 75 ANDREAS CARLSON (KD) replik
          </note>
          <note>
            Anf. 76 JIMMIE ÅKESSON (SD) replik
          </note>
          <note>
            Anf. 77 Utbildningsminister GUSTAV FRIDOLIN (MP)
          </note>
          <note>
            Anf. 78 ANNIE LÖÖF (C) replik
          </note>
          <note>
            Anf. 79 Utbildningsminister GUSTAV FRIDOLIN (MP) replik
          </note>
          <note>
            Anf. 80 ANNIE LÖÖF (C) replik
          </note>
          <note>
            Anf. 81 Utbildningsminister GUSTAV FRIDOLIN (MP) replik
          </note>
          <note>
            Anf. 82 JONAS SJÖSTEDT (V) replik
          </note>
          <note>
            Anf. 83 Utbildningsminister GUSTAV FRIDOLIN (MP) replik
          </note>
          <note>
            Anf. 84 JONAS SJÖSTEDT (V) replik
          </note>
          <note>
            Anf. 85 Utbildningsminister GUSTAV FRIDOLIN (MP) replik
          </note>
          <note>
            Anf. 86 JAN BJÖRKLUND (L) replik
          </note>
          <note>
            Anf. 87 Utbildningsminister GUSTAV FRIDOLIN (MP) replik
          </note>
          <note>
            Anf. 88 JAN BJÖRKLUND (L) replik
          </note>
          <note>
            Anf. 89 Utbildningsminister GUSTAV FRIDOLIN (MP) replik
          </note>
          <note>
            Anf. 90 ANDREAS CARLSON (KD) replik
          </note>
          <note>
            Anf. 91 Utbildningsminister GUSTAV FRIDOLIN (MP) replik
          </note>
          <note>
            Anf. 92 ANDREAS CARLSON (KD) replik
          </note>
          <note>
            Anf. 93 Utbildningsminister GUSTAV FRIDOLIN (MP) replik
          </note>
          <note>
            Anf. 94 ANNIE LÖÖF (C)
          </note>
          <note>
            Anf. 95 Statsminister STEFAN LÖFVEN (S) replik
          </note>
          <note>
            Anf. 96 ANNIE LÖÖF (C) replik
          </note>
          <note>
            Anf. 97 Statsminister STEFAN LÖFVEN (S) replik
          </note>
          <note>
            Anf. 98 ANNIE LÖÖF (C) replik
          </note>
          <note>
            Anf. 99 Utbildningsminister GUSTAV FRIDOLIN (MP) replik
          </note>
          <note>
            Anf. 100 ANNIE LÖÖF (C) replik
          </note>
          <note>
            Anf. 101 Utbildningsminister GUSTAV FRIDOLIN (MP) replik
          </note>
          <note>
            Anf. 102 ANNIE LÖÖF (C) replik
          </note>
          <note>
            Anf. 103 JONAS SJÖSTEDT (V) replik
          </note>
          <note>
            Anf. 104 ANNIE LÖÖF (C) replik
          </note>
          <note>
            Anf. 105 JONAS SJÖSTEDT (V) replik
          </note>
          <note>
            Anf. 106 ANNIE LÖÖF (C) replik
          </note>
          <note>
            Anf. 107 JONAS SJÖSTEDT (V)
          </note>
          <note>
            Anf. 108 ULF KRISTERSSON (M) replik
          </note>
          <note>
            Anf. 109 JONAS SJÖSTEDT (V) replik
          </note>
          <note>
            Anf. 110 ULF KRISTERSSON (M) replik
          </note>
          <note>
            Anf. 111 JONAS SJÖSTEDT (V) replik
          </note>
          <note>
            Anf. 112 ANNIE LÖÖF (C) replik
          </note>
          <note>
            Anf. 113 JONAS SJÖSTEDT (V) replik
          </note>
          <note>
            Anf. 114 ANNIE LÖÖF (C) replik
          </note>
          <note>
            Anf. 115 JONAS SJÖSTEDT (V) replik
          </note>
          <note>
            Anf. 116 JAN BJÖRKLUND (L) replik
          </note>
          <note>
            Anf. 117 JONAS SJÖSTEDT (V) replik
          </note>
          <note>
            Anf. 118 JAN BJÖRKLUND (L) replik
          </note>
          <note>
            Anf. 119 JONAS SJÖSTEDT (V) replik
          </note>
          <note>
            Anf. 120 ANDREAS CARLSON (KD) replik
          </note>
          <note>
            Anf. 121 JONAS SJÖSTEDT (V) replik
          </note>
          <note>
            Anf. 122 ANDREAS CARLSON (KD) replik
          </note>
          <note>
            Anf. 123 JONAS SJÖSTEDT (V) replik
          </note>
          <note>
            Anf. 124 JAN BJÖRKLUND (L)
          </note>
          <note>
            Anf. 125 Statsminister STEFAN LÖFVEN (S) replik
          </note>
          <note>
            Anf. 126 JAN BJÖRKLUND (L) replik
          </note>
          <note>
            Anf. 127 Statsminister STEFAN LÖFVEN (S) replik
          </note>
          <note>
            Anf. 128 JAN BJÖRKLUND (L) replik
          </note>
          <note>
            Anf. 129 Utbildningsminister GUSTAV FRIDOLIN (MP) replik
          </note>
          <note>
            Anf. 130 JAN BJÖRKLUND (L) replik
          </note>
          <note>
            Anf. 131 Utbildningsminister GUSTAV FRIDOLIN (MP) replik
          </note>
          <note>
            Anf. 132 JAN BJÖRKLUND (L) replik
          </note>
          <note>
            Anf. 133 JONAS SJÖSTEDT (V) replik
          </note>
          <note>
            Anf. 134 JAN BJÖRKLUND (L) replik
          </note>
          <note>
            Anf. 135 JONAS SJÖSTEDT (V) replik
          </note>
          <note>
            Anf. 136 JAN BJÖRKLUND (L) replik
          </note>
          <note>
            Anf. 137 ANDREAS CARLSON (KD)
          </note>
          <note>
            § 3 Justering av protokoll
          </note>
          <note>
            § 4 Anmälan om faktapromemoria
          </note>
          <note>
            § 5 Ärenden för hänvisning till utskott
          </note>
          <note>
            § 6 Ändrade regler för tillsyn över centrala motparter i EU och
            i tredjeland
          </note>
          <note>
            Finansutskottets utlåtande 2017/18:FiU7
          </note>
          <note>
            Beslut
          </note>
          <note>
            FiU7 Ändrade regler för tillsyn över centrala motparter i EU
            och i tredjeland
          </note>
          <note>
            § 7 Bordläggning
          </note>
          <note>
            § 8 Anmälan om interpellationer
          </note>
          <note>
            § 9 Anmälan om frågor för skriftliga svar
          </note>
          <note>
            § 10 Anmälan om skriftligt svar på fråga
          </note>
          <note>
            § 11 Kammaren åtskildes kl. 12.16.
          </note>
          <note>
            Tryck: Elanders, Vällingby 2017
          </note>
        </div>
      </body>
    </text>
  </TEI>
</teiCorpus>
