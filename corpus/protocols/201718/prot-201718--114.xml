<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201718</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201718</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201718--114</head>
          <docDate when="2018-05-18 00:00:00">2018-05-18 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 27 april justerades.
          </note>
          <note>
            § 2 Anmälan om kompletteringsval
          </note>
          <note>
            Andre vice talmannen meddelade att Socialdemokraternas riksdagsgrupp
            anmält Mattias Vepsä som suppleant i miljö- och jordbruksutskottet
            .
          </note>
          <note>
            Andre vice talmannen förklarade vald till
          </note>
          <note>
            suppleant i miljö- och jordbruksutskottet
          </note>
          <note>
            Mattias Vepsä (S)
          </note>
          <note>
            § 3 Anmälan om faktapromemoria
          </note>
          <note>
            Andre vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note>
            2017/18:FPM83 Insyn och hållbarhet i EU:s system för riskbedömning
            i livsmedelskedjan COM(2018) 179 till miljö- och jordbruksutskottet
          </note>
          <note>
            § 4 Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            EU-dokument
          </note>
          <note>
            COM(2018) 289 till trafikutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 12 juli .
          </note>
          <note>
            § 5 Svar på interpellation 2017/18:432 om vårdköerna i Sverige
          </note>
          <note type="speaker">
            Anf. 1 Socialminister ANNIKA STRANDHÄLL (S):
          </note>
          <note>
            Herr talman! Erik Andersson har frågat mig vilka åtgärder jag
            avser att vidta för att minska vårdköerna i Sverige.
          </note>
          <note>
            Tillgänglighet i vården är en prioriterad fråga för regeringen,
            och det är en fråga som vi följer nära. Tillgänglighetsfrågan
            i vården låter sig inte lösas med en enskild enkel åtgärd. Den
            måste angripas från flera olika håll utifrån det komplexa hälso-
            och sjukvårdssystem vi har i Sverige.
          </note>
          <note>
            Viktiga förklaringsfaktorer är verksamheternas organisering och
            bemanning samt kompetensförsörjning. Det är också viktigt att
            nämna att behoven av vård ökar, bland annat i takt med att befolkningen
            blir allt äldre. Stora pensionsavgångar och otillräcklig tillgång
            till personal ställer ytterligare krav på en effektivt organiserad
            vård med rätt kompetens på rätt plats. Vårdproduktionen har ökat,
            men inte tillräckligt mycket för att motsvara de ökade behoven.
            Självklart kan vi därför inte vara nöjda med dagens tillgänglighetssiffror
            .
          </note>
          <note>
            Genom att stötta landstingen för en effektivt organiserad vård,
            med rätt kompetens på rätt plats, kan vi ge förutsättningar för
            att korta vårdköerna. I regeringens satsning professionsmiljarden
            finns därför bland annat medel till landstingen för att erbjuda
            möjlighet för sjuksköterskor att genomgå specialistutbildning.
          </note>
          <note>
            För att skapa långsiktiga planeringsförutsättningar har regeringen
            också höjt de generella statsbidragen till landstingen med miljardbelopp,
            och ytterligare höjningar har aviserats för 2019 och 2020. Regeringen
            har även tillfört medel för utbyggnad av antalet utbildningsplatser
            på barnmorske ‑ , sjuksköterske- och specialistsjuksköterskeutbildningarna
            samt infört en möjlighet till kompetensutveckling för tidsbegränsat
            anställda.
          </note>
          <note>
            Regeringen har även gett en särskild utredare i uppdrag att se
            över specialistsjuksköterskeutbildningen så att den framtida utbildningen
            ska möta hälso- och sjukvårdens förändrade behov. I budgetpropositionen
            för 2018 har regeringen också föreslagit en utbyggnad av antalet
            utbildningsplatser på läkarutbildningen.
          </note>
          <note>
            Regeringen gör även en satsning på 2 miljarder kronor årligen
            2018 till 2021, som kompletterar professionsmiljarden på ett kraftfullt
            sätt i syfte att ytterligare stimulera till goda förutsättningar
            för sjukvårdens medarbetare och utveckla vårdens verksamheter.
            Exempelvis kan arbetsvillkor ses över, bemanningen öka och arbetssätt
            utvecklas som bidrar till att vårdpersonal arbetar kvar inom hälso-
            och sjukvården.
          </note>
          <note>
            Regeringen avsätter också 500 miljoner kronor per år 2015 – 2018
            för att korta väntetiderna och minska de regionala skillnaderna
            inom cancervården. En av de viktigaste åtgärderna är att införa
            standardiserade vårdförlopp.
          </note>
          <note>
            I januari 2018 beslutade regeringen om en proposition om att
            vården ska ges nära befolkningen med ökad tillgänglighet. Här
            föreslår vi bland annat en förstärkt vårdgaranti i primärvården,
            där den vårdsökande redan inom tre dagar ska få en medicinsk bedömning
            av legitimerad sjukvårdspersonal.
          </note>
          <note>
            Regeringens satsning patientmiljarden ska under 2018 bland annat
            att stimulera vårdgivarnas införande av den förstärkta vårdgarantin.
            Reger ­ ingen har även gett Socialstyrelsen i uppdrag att utveckla
            uppföljningen av hälso- och sjukvårdens tillgänglighet. För att
            ytterligare förstärka de pågående satsningarna för ökad tillgänglighet
            tillförs i vårändringsbudgeten även 600 miljoner kronor.
          </note>
          <note>
            För att på kort och lång sikt få ned vårdköerna inom hälso- och
            sjukvården är det avgörande att ha ett samtidigt fokus på förebyggande
            arbete, en tillgänglig första linjens vård och en specialiserad
            vård med hög kvalitet. Vi kommer att fokusera på att skapa förutsättningar
            för att hitta långsiktiga lösningar med gemensamt ansvar i ordinarie
            strukturer. Långsiktighet och att angripa problemet från flera
            olika håll är det som behövs – inte försök att angripa komplexa
            problem med överförenklade lösningar.
          </note>
          <note type="speaker">
            Anf. 2 ERIK ANDERSSON (M):
          </note>
          <note>
            Herr talman! Jag vill tacka socialministern för svaret.
          </note>
          <note>
            Detta handlar mycket om prioriteringar och vad man vill göra.
            Jag hörde att socialministern läste upp ett antal åtgärder som
            ska vidtas, men vi har ändå fakta i form av den bild jag nu visar
            av Sverige före och efter det att regeringen tillträdde. Vårdköerna
            har fördubblats. Innan regeringen kom till makten, herr talman,
            såg Alliansen till att halvera vårdköerna, och nu har de fördubblats.
            Detta är väldigt oroväckande – inte för socialministern och mig,
            som är friska och står här i kammaren i dag, utan för alla sjuka
            som får vänta allt längre på att få vård.
          </note>
          <note>
            Man kan också diskutera varför vi har stat, landsting och kommun.
            Detta är givetvis delvis en filosofisk och en ideologisk fråga,
            men självklart är det för att vi ska kunna se till att de allra
            svagaste får hjälp. Det är därför vi har denna gemenskap i Sverige.
            Och när det inte fungerar, herr talman, trots att vi har världens
            högsta skatter, finns det ett organisatoriskt fel – ett systemfel.
            Det är inte alltid mer pengar som behövs. Det kanske behövs ett
            annat sätt att organisera detta på.
          </note>
          <note>
            I dag står över 100 000 svenskar i vårdköer. Detta måste anses
            som ett stort misslyckande för den sittande regeringen. Det visar
            samtidigt, med tanke på att vårdköerna har fördubblats medan Alliansen
            tidigare lyckades halvera dem, att Alliansens kömiljard var något
            positivt för de människor som står i kö.
          </note>
          <note>
            Främst har vänsterstyrda landsting stora problem med både ekonomi
            och köer, mitt i en högkonjunktur. Särskilt kön till operationer
            har vuxit lavinartat. I exempelvis socialdemokratiskt styrda Västerbotten
            får bara hälften av patienterna en operation inom vårdgarantins
            gränser. Detta är väldigt låga nivåer. I Skåne har socialdemokratin
            bestämt sig för att man kan tänka sig att skrota vårdvalen helt
            och hållet.
          </note>
          <note>
            Jag tror inte att framtidens sjukvård endast kan bedrivas av
            offentliga aktörer, men den ska alltid vara gemensamt finansierad.
            Vi har när vi har fått en mångfald av olika aktörer inom sjukvården
            sett hur det har blivit bättre på sina håll, inte bara för patienterna
            utan även för personalen som jobbar där. Det har även blivit bättre
            för många kvinnliga företagare som driver exempelvis en vårdinrättning.
          </note>
          <note>
            Jag är alltså väldigt orolig, herr talman, i synnerhet för att
            den som ska förlösas i Västernorrland får förlösas i bilen. ABF
            har gått ut med en kurs i hur detta ska vara möjligt. Ett sådant
            land vill jag inte leva i, och därför krävs förändring efter den
            9 september.
          </note>
          <note type="speaker">
            Anf. 3 Socialminister ANNIKA STRANDHÄLL (S):
          </note>
          <note>
            Herr talman! Jag tror att det är oerhört viktigt, Erik Andersson,
            att inte tro och förlita sig på enkla lösningar på komplexa problem.
            Jag ska göra några korta inspel angående den utveckling som vi
            har inom den svenska hälso- och sjukvården.
          </note>
          <note>
            Trots att vi har ökade väntetider är sjukvården i Sverige kvalitetsmässigt
            kanske en av de absolut bästa i hela världen. The Lancet publicerade
            i höstas en undersökning där man jämförde 195 länder och tittade
            på dödligheten i 32 diagnoser. Sverige landade på topp fyra i
            den undersökningen.
          </note>
          <note>
            Det är viktigt att framhäva det när vi har en fantastiskt kompetent
            och duktig personal inom hälso- och sjukvården som varje dag levererar
            högkvalitativ sjukvård till Sveriges medborgare så att vi inte
            i onödan väck er en oro som inte behöver väckas.
          </note>
          <note>
            Men låt mig vara den första att säga att jag skriver under på
            att vi har ett tillgänglighetsproblem som vi behöver lösa. Köerna
            började öka redan under kömiljardens tid, tidigt 2013. Kömiljarden
            dömdes också ut av samtliga av vårdens professioner. Den dömdes
            ut av Sveriges Kommuner och Land sting för att den var ineffektiv
            och ledde till undanträngningseffekter, pinnjakt och ett väldigt
            kreativt statistikförande ute i landstingen.
          </note>
          <note>
            Regeringen har därför lagt om politiken. När jag tillträdde som
            socialförsäkringsminister hösten 2014 var läget det att köerna
            radikalt hade börjat öka. Hälso- och sjukvårdens personal var
            den yrkesgrupp i hela Sverige som toppade sjukskrivningsstatistiken
            på grund av stress. Kömiljardens syfte var nämligen att man skulle
            pressa en redan stressad vårdpersonal att springa fortare för
            att jaga pinnar.
          </note>
          <note>
            Samtidigt är det så att behoven i Sverige när det gäller hälso-
            och sjukvård ökar exponentiellt. Vi har en medellivslängd i Sverige
            som ökar med tre och en halv timme varje dygn, och antalet 80-plussare
            kommer bara att bli allt större. Då måste vi ställa om vården,
            för självklart ska vi klara av att möta allas behov, inte minst
            de allra äldstas. Därför tog vi bort kömiljarden och började bygga
            ut utbildningsplatserna till undersköterska, sjuksköterska, specialistsjuksköterska
            och barnmorska, vilket inte hade gjorts under den förra alliansregeringen.
            I stället jagade man pinnar, helt enkelt.
          </note>
          <note>
            Dessa nya medarbetare är på väg ut i hälso- och sjukvården. Jag
            tror, Erik Andersson, att det är väldigt viktigt för dig att veta
            att fram till 2026 – det handlar både om generationsväxlingen
            bland hälso- och sjukvårdens och välfärdens medarbetare och om
            att möta det ökande behovet utifrån att befolkningen växer och
            blir allt äldre – är betinget 500 000 nya medarbetare inom välfärden
            i Sverige.
          </note>
          <note>
            Landstingen, oavsett vilken färg de har, sliter hårt med att
            klara kom ­ petensförsörjningsfrågan, som är huvudorsaken till
            att köerna inom speci ­ alistsjukvården och inte minst till operationer
            ökar. Finns det inga opera ­ tionssjuksköterskor spelar det ingen
            roll vilka kömiljarder man har, för då är det fortfarande tomt
            inne på operationssalar.
          </note>
          <note>
            Där ligger regeringens fokus när vi har lagt om politiken för
            att långsiktigt skapa en stabilitet i den svenska hälso- och sjukvården.
          </note>
          <note type="speaker">
            Anf. 4 ERIK ANDERSSON (M):
          </note>
          <note>
            Herr talman! Jag instämmer givetvis i att det är personalen som
            är själva nyckeln för att vårdköerna ska kunna kortas. Men då
            är det också rätt intressant med den karta som jag har här. Socialministern
            kan få den som gåva av mig sedan så att hon kan påminna sig om
            hur det såg ut före och efter. I de alliansstyrda eller moderatledda
            landstingen är köerna kortare än i de socialdemokratiskt styrda
            landstingen. Socialministern är socialminister över hela Sverige.
            Det är då rätt intressant att man ser den skillnaden.
          </note>
          <note>
            Jag kan tycka att satsningen på att exempelvis vidareutbilda
            sjuksköterskor till specialistsjuksköterskor har kommit alldeles
            för sent. Jag vet att man i Stockholms läns landsting har just
            en sådan satsning. Man uppmuntrar och är med och finansierar vidareutbildning
            av sjuksköterskor som vill bli specialistsjuksköterskor. Det är
            jättebra.
          </note>
          <note>
            Men jag måste säga en sak, och det säger jag inte bara för att
            jag företräder Moderaterna. I ett land där alla händer behövs
            i vården och där alla som vill ska kunna jobba extra är det många
            som tackar nej till att jobba extra. Många av specialistsjuksköterskorna
            får nämligen betala statlig skatt. Det är resursslöseri, herr
            talman. Det vore mycket bättre om dessa specialistsjuksköterskor
            kände att de kunde jobba och också få en inkomst av det.
          </note>
          <note>
            Att behålla personal är givetvis en viktig del. Politiken är
            ju allra mest arbetsgivare när det gäller den offentliga vården.
            Om vi jämför sjuktal mellan de privata aktörerna och de offentliga
            aktörerna kan vi se att det ser lite bättre ut hos de privata
            aktörerna när det gäller sjuktalen. Detta är också en intressant
            fråga att fundera över. Politiken som arbetsgivare måste bli mycket
            bättre på att se och höra den personal som finns.
          </note>
          <note>
            Givetvis är det viktigt att man har en primärvård som fungerar,
            som exempelvis kan fånga upp medborgare som inte känner att de
            måste åka in till akuten. Det är delvis ett organisatoriskt problem.
            Det är ett strukturellt problem. Många av de åtgärder som socialministern
            föreslår är bra, men det är ändå så här det ser ut nu i Sverige,
            oavsett vilka ursäkter som finns i fråga om att vårdköerna har
            ökat. Det såg bättre ut förut. Nu ser det sämre ut. Och i de alliansledda
            landstingen ser det mycket bättre ut än i de S ‑ styrda. Det tycker
            jag är intressant.
          </note>
          <note type="speaker">
            Anf. 5 Socialminister ANNIKA STRANDHÄLL (S):
          </note>
          <note>
            Herr talman! Återigen kan jag konstatera att Erik Andersson väljer
            att förenkla denna debatt på ett ganska populistiskt sätt . Jag
            känner igen retoriken. Ni ska ha det till att det handlar om vilken
            färg det är på styret i landstingen. Då tror jag att det är oerhört
            viktigt att upplysa Erik Andersson om något.
          </note>
          <note>
            Man kan titta på den totala ökningen av köerna till specialistsjukvården
            i Sverige under denna mandatperiod. Det finns ett landsting som
            står för ungefär 30 procent av den ökningen, och det är Västra
            Götalandsregionen. Vilka styrs de av, Erik Andersson? Jo, av Moderaterna
            och allianskollegorna. De står alltså för nästan en tredjedel
            av den totala ökningen av köerna i Sverige.
          </note>
          <note>
            När det gäller Stockholmssjukvården, Erik Andersson, som ska
            serva ungefär en fjärdedel av Sveriges medborgare och som styrs
            av Moderaterna tror jag att du likaväl som jag vet att man minst
            sagt har utmaningar. Det gäller köerna till operationer. Nu försöker
            man bland annat minska köerna genom att skicka patienter till
            S-styrda landsting, för det är akut. Åklagarna har inlett en förundersökning
            , eftersom människor har dött i vårdköer. Vi sitter just nu med
            en nota i mångmiljardklassen för ett sjukhus som också har rikssjukvårdsuppdrag.
            Det är Nya Karolinska, som ska serva hela Sverige inom flera olika
            områden. Vi vet ännu inte hur notan för detta sjukhus slutar.
            Det är ett sjukhus som delvis inte fungerar.
          </note>
          <note>
            Jag tycker att det är förmätet att slå sig för bröstet i fråga
            om styrningen i dessa landsting. Stockholm är dessutom det landsting
            i Sverige som borde ha absolut enklast att kunna klara sin kompetensförsörjning.
            Det är den attraktivaste delen av Sverige att bo i, och det är
            där det finns störst tillgång till välutbildad personal. Det är
            det landsting i Sverige som har den yngsta befolkningen, men trots
            det har man den dyraste sjukvården per medborgare. Det är ett
            slöseri med skattepengar utan dess like i Stockholms läns landsting
            just nu. Därför skulle jag vara lite försiktig med att använda
            den retorik som Moderaterna använder och i stället vara lite ödmjuk
            inför den sommar som vi står inför, väl medveten om hur det såg
            ut både i Västra Götaland och i Stockholm i förlossningsvården
            under förra sommaren. Jag vet. Lite ödmjukhet vore alltså på sin
            plats.
          </note>
          <note>
            När det gäller våra landsting i norr är jag väldigt ödmjuk inför
            den utmaning de har med enormt stora geografiska avstånd, demografiskt
            sett den äldsta befolkningen i Sverige och den tuffaste rekryteringssituationen.
            Detta kämpar de med. Man prövar nya, smarta, innovativa lösningar
            för att klara servicen för sina medborgare. Att då slå på enskilda
            landsting på det här sättet tycker jag faktiskt är en dålig retorik
            från oss nationella politiker.
          </note>
          <note>
            Vi har tillfört 13 miljarder för att möta behoven i hälso- och
            sjukvården, och vi kommer att fortsätta att investera i hälso-
            och sjukvården. Det står emot era skattesänkningar.
          </note>
          <note type="speaker">
            Anf. 6 ERIK ANDERSSON (M):
          </note>
          <note>
            Herr talman! Jag försöker endast påvisa att politiskt styre spelar
            roll. Om det inte skulle spela någon roll kan vi lika gärna strunta
            i att gå till valurnorna den 9 september. Den karta jag höll upp
            visar ganska tydligt hur det såg ut innan och hur det såg ut efter.
          </note>
          <note>
            Socialministern tycker att jag slår på enskilda landsting, men
            det gör även socialministern. Hon slår alltid på Stockholm. Men
            när vi tittar på Stockholm ser vi en måluppfyllelse vad gäller
            garantin i specialistvård på 94 procent. I Västernorrland är det
            60 procent, och i Örebro 76 procent. Det är klart att Stockholms
            läns landsting har en bättre måluppfyllelse än andra landsting.
            Så är det, och det kan inte socialministern ta ifrån oss.
          </note>
          <note>
            När man ser på Sverige totalt sett måste landstingen hjälpas
            åt. Det kan självklart inte finnas specialistvård överallt. Men
            den grundläggande och basala vården måste kunna vara inom räckhåll
            för de allra flesta medborgare i detta land, och givetvis ska
            den vara gemensamt fina nsierad. Där är vi nog överens. Jag vill
            bara påvisa att politiskt styre spelar roll, och det ser bättre
            ur i de alliansstyrda landstingen. Sedan finns det visserligen
            parametrar som kanske är lite sämre. Men jag är ganska säker på
            att de jobbar med den problematiken varje dag för att det ska
            bli bättre och bättre.
          </note>
          <note type="speaker">
            Anf. 7 Socialminister ANNIKA STRANDHÄLL (S):
          </note>
          <note>
            Herr talman! Precis som man gör i S-styrda landsting. Vi har
            en väldigt snabbt åldrande befolkning i Sverige. Vi har ett stort
            generationsskifte bland hälso- och sjukvårdspersonalen. Det är
            ett problem som vi måste möta med seriositet. Köerna började öka
            redan 2013. Er kömiljard var ineffektiv och dessutom utdömd både
            av Sveriges Kommuner och Landsting och av professionerna.
          </note>
          <note>
            Under den här mandatperioden har vi byggt ut utbildningsplatserna.
            Vi har tillfört landstingen 13 miljarder under mandatperioden.
            Vi har gjort särskilda satsningar på förlossningsvården, och nu
            minskar förlossningsskadorna. Antalet barnmorskor och undersköterskor
            inom förlossningsvården ökar. Därmed kommer också både kvalitet
            och tillgänglighet att öka.
          </note>
          <note>
            Vi kommer att behöva fortsätta satsa framåt. Vi har sagt minst
            20 miljarder till under nästa mandatperiod. Detta står mot era
            skattesänkningar. Att tro att man kan lösa ökade behov med mindre
            resurser är inte realistiskt, utan det handlar om fler händer,
            om ökade resurser och om att på ett seriöst sätt se till att de
            med de största behoven är de som ska komma först till vård. Vi
            ska inte ha en pinnjakt på de enklare fallen , som var vad vi
            såg under er tid, dessutom med följden att man fullständigt slet
            ut den personal som arbetade inom hälso- och sjukvården.
          </note>
          <note>
            Jag var nyligen just i Västra Götaland och träffade chefen för
            akuten på Sahlgrenska, som precis hade börjat där. Åren dessförinnan
            hade han jobbat som chef för akuten på Östra sjukhuset i Göteborg,
            och under hans period hade antalet besök ök at med 4 2 procent.
            Man måste förstå hur ökningen ser ut och att vi inte löser detta
            med 3 kömiljarder, Erik Andersson. Tack för en bra debatt!
          </note>
          <note>
            Överläggningen var härmed avslutad.
          </note>
          <note>
            § 6 Svar på interpellation 2017/18:516 om invandringens konsekvenser
            för den svenska sjukvården
          </note>
          <note type="speaker">
            Anf. 8 Socialminister ANNIKA STRANDHÄLL (S):
          </note>
          <note>
            Herr talman! Jeff Ahl har frågat mig varför jag pekar ut de äldre
            , när det är den utomeuropeiska invandringen som är en av huvudanledningarna
            till sjukvårdens överbelastning samt vilka åtgärder jag avser
            att vidta för att minska denna överbelastning.
          </note>
          <note>
            Låt mig börja med att vara tydlig: Äldre är inte att betrakta
            som en belastning för vården. Däremot är en naturlig konsekvens
            av en åldrande befolkning att vårdbehoven ökar, vilket också är
            vad som sker i Sverige.
          </note>
          <note>
            Behovet av hälso- och sjukvård påverkas i hög grad av demografiska
            förutsättningar. Medellivslängden har ökat dramatiskt under de
            senaste hundra åren, och prognoser visar en fortsatt ökande medellivslängd
            inom överskådlig tid , vilket medför att gruppen äldre kommer
            att fortsätta växa. Sveriges k ommuner och Landsting, SKL, konstaterar
            i sin ekonomirapport från oktober 2017 att den kraftiga ökningen
            av befolkningen i äldre och yngre åldrar är betydligt snabbare
            än den för antalet personer i yrkesverksam ålder. SKL framhåller
            att i och med detta tilltar behovet av vård och omsorg mer än
            det som beräknas kunna finansieras genom ökad sysselsättning och
            därmed ökade skatteintäkter. SKL framhåller vidare att för att
            möta denna utmaning måste man intensifiera arbetet med att förändra
            och utveckla verksamheten , bland annat med hjälp av ny teknik
            och nya arbetssätt.
          </note>
          <note>
            Regeringen delar SKL:s bedömning att olika insatser behöver göras
            för att möta den demografiska utmaningen och gör också ett flertal
            olika satsningar. Det rör bland annat utbyggnad av utbildningarna
            till flera viktiga yrkesgrupper, riktade satsningar på vårdens
            kompetensförsörjning, höjda generella statsbidrag och insatser
            för att stödja utvecklingen inom bland annat vårdens digitalisering.
          </note>
          <note>
            I Sverige har vi ju ordningen att det är landstingen som har
            ansvaret för hälso- och sjukvården, och således är det de som
            måste göra de konkreta insatserna för att klara de utmaningar
            man står inför. Jag kan dock konstatera att den här regeringen
            genomför ett flertal olika insatser för att stödja det arbetet.
          </note>
          <note>
            Anf. 9 JEFF AHL (-):
          </note>
          <note>
            Herr talman! Socialminister Annika Strandhäll spred en falsk
            bild i Aftonbladet om att det är de äldre i samhället som belastar
            sjukvården. Hon ljög dessutom om att det inte är invandrarna som
            utgör en påfrestning.
          </note>
          <note>
            Det nya, starkt växande partiet Alternativ för Sverige anser
            att det var omoraliskt av ministern att peka ut den äldre befolkningen,
            trots att de har betalat skatt i hela sitt liv, fortsätter att
            betala skatt och därmed har bidragit till samhället och betalat
            för sjukvården.
          </note>
          <note>
            Eftersom socialministern uppenbarligen har svårt att hålla sig
            till sanningen får jag helt enkelt förklara för ministern hur
            det förhåller sig. Vi kan kolla på hur socialbidragsutdelningen
            ser ut i samhället, där 60 procent av socialbidragen går till
            utrikes födda, vilket pekar på att invandrare tar bidrag i stället
            för att arbeta. MSB:s rapport visar att massinvandringsvågen 2015
            kraftigt överbelastade sjukvården. Den rapport ministern själv
            går igenom från SKL pekar på att invandringen belastar sjuk vården.
            Det går att finna på s. 23.
          </note>
          <note>
            Bidragsinvandrare som denna regering och tidigare regeringar
            har importerat är de som dränerar statens finanser och därmed
            omöjliggör satsningar på till exempel sjukvård. Den här regeringen
            satsade till exempel 2,9 miljarder på att ge i huvudsak 9 000
            fullvuxna afghanska män som har utgett sig för att vara barn uppehållstillstånd.
          </note>
          <note>
            I det socialdemokratiskt styrda Västernorrland tvingas svenska
            kvinnor i dag att åka ända från Sollefteå till Örnsköldsvik för
            att föda barn efter att Socialdemokraterna lagt ned BB i Sollefteå.
            För kostnaden avseende de asylfuskande afghanerna, som ni har
            gett uppehållstillstånd, hade man kunnat starta BB i Sollefteå
            193 gånger om. Där har ni den mångkulturvurmande och feministiska
            regeringens så kallade prioriteringar. De prioriterar hellre fullvuxna
            afghanska män som har ljugit om sin ålder än att förbättra situationen
            för svenska kvinnor i Sollefteå. Feminism är kvinnofientligt,
            och massinvandring är svenskfientligt.
          </note>
          <note>
            Herr talman! Alternativ för Sverige är ett parti som i alla lägen
            kommer att prioritera en fungerande sjukvård för svenskarna. Genom
            en omfattande återvandring av systembelastande invandrare kommer
            trycket mot bland annat sjukvården att minska. Genom att lägga
            ned de korrupta landstingen och förstatliga sjukvården, och därmed
            omfördela resurser från politiker och politiska sekreterare till
            sjukvårdens kärnverksamhet, ökar möjligheterna för vården att
            bli likvärdig och tillgänglig i hela Sverige. De anställda som
            sliter inom sjukvården i dag gör ett heroiskt arbete och ska ha
            ett stort tack, men de behöver också politiker som ger dem rätt
            förutsättningar – och det vill Alternativ för Sverige ge dem.
          </note>
          <note type="speaker">
            Anf. 10 Socialminister ANNIKA STRANDHÄLL (S):
          </note>
          <note>
            Herr talman! Jag vet knappt vad jag ska säga, Jeff Ahl, men jag
            börjar med att säga att vi från regeringens sida inte står i riksdagens
            kammare och ljuger.
          </note>
          <note>
            SKL är tydligt med vad som är det underliggande trycket på välfärdstjänsterna.
            Det är inget konstigt på något sätt. Från 1985 fram till mitten
            av 00-talet har antalet personer över 64 år i Sverige varit drygt
            1,5 miljoner, men under den senare delen av det här decenniet
            ber äknas antalet äldre överstiga 2 miljoner. Inom de kommande
            decennierna beräknas anta let 65 år och äldre vara över 3 miljoner.
          </note>
          <note>
            Då måste man naturligtvis på ett realistiskt sätt rigga hälso-
            och sjukvården för att möta det ökade vårdbehovet. Man kan inte
            låtsas som att det inte finns. Då kommer politiken inte att kunna
            lägga fram några lösningar för att möta äldre multisjukas vårdbehov.
          </note>
          <note>
            Jag konstaterar att vi står inför ökade behov i hälso- och sjukvården
            och det faktum att en stor andel av vård- och omsorgspersonalen
            inom hälso- och sjukvården kommer att gå i pension. Fram till
            2026 kommer ungefär 500 000 nya medarbetare att behöva rekryteras
            till den svenska välfärden.
          </note>
          <note>
            Det gläder mig att Jeff Ahl vill rikta ett varmt tack till den
            heroiska vårdpersonalen. Det är verkligen på sin plats. De gör
            ett heroiskt arbete varje dag i en tuff situation där behoven
            ökar, inte minst på akutmottagningarna. Någonstans mellan 25 och
            30 procent av den personal som arbetar inom hälso- och sjukvården
            i Sverige har annan etnisk bakgrund, det vill säga de är invandrare.
            Om de inte hade arbetat i den svensk a hälso ‑ och sjukvården
            hade inte heller de äldre fått sina vårdbehov tillgodosedda.
          </note>
          <note>
            Jag träffade för ungefär två veckor sedan samtliga landstingsdirektörer
            i Sverige på ett möte där vi pratade om framtidsutmaningarna.
            De ser som en av sina viktiga strategier att de nyanlända till
            Sverige många gånger har med sig en god utbildning, inte minst
            de som kommer från Syrien. Många har med sig hälso- och sjukvårdskompetens,
            till exempel läkare, sjuksköterskor och undersköterskor. En viktig
            strategi är att så snart som möjligt se till att de får tillfälle
            att omsätta sina kunskaper i den svenska hälso- och sjukvården
            och på den svenska arbetsmarknaden – för att möta inte minst de
            behov som finns hos vår åldrande befolkning i Sverige. De ska
            naturligtvis få en vård av god kvalitet och hög klass.
          </note>
          <note>
            Regeringen har under den här mandatperioden sats at närmare 13
            miljarder på just landstingen för att förbättra situationen. Ungefär
            3 000 fler har utbildats, och i år byggs läkarutbildningen ut
            för att möta behoven. Det här är inget ljug, utan det här är fakta.
          </note>
          <note>
            I samband med att det kom många 2015 var det självklart en initial
            belastning på hälso- och sjukvården. Men SKL gör även där en bedömning
            att invandringen över tid varken hjälper eller stjälper möjligheten
            att finansiera välfärden. Det är ett neutralt nollsummespel ,
            eftersom invandringen tillför arbetskraft.
          </note>
          <note>
            Anf. 11 JEFF AHL (-):
          </note>
          <note>
            Herr talman! SKL går igenom HDI – human development i ndex –
            som pekar tydligt på att utomeuropeiska invandrare kostar mer
            rent procentuellt. Det är inget konstigt, och det står i rapporterna
            – om ministern läser dem.
          </note>
          <note>
            Politik handlar om att ställa grupp mot grupp. Socialminister
            Annika Strandhäll och regeringen har varit tydliga med vad som
            är deras prioriteringar. Om ni hade menat allvar med att ni vill
            satsa på sjukvården hade de 2,9 miljarderna som ni lade på afghanska
            asylfuskare gått till sjukvården i stället. Det är uppenbart.
            Om Alternativ för Sverige varit regeringsparti hade de 9 000 afghanerna
            aldrig fått komma till Sverige från första början. Dessutom hade
            alla deras landsmän som har kommit hit för att leva på bidr ag
            fått åka hem. Då hade de 2,9 miljarderna kunnat användas till
            sjukvården och därmed till a tt förbättra tillgängligheten och
            likvärdigheten över hela Sverige.
          </note>
          <note>
            Alternativ för Sverige vill förstatliga all sjukvård och lägga
            ned landstingen. Miljardbesparingar på alla onödiga politiska
            utgifter i form av politiska sekreterare, proffspolitiker och
            onödig byråkrati i ett landsting kan då frigöra ytterligare miljarder
            att satsa på kärnverksamheten.
          </note>
          <note>
            Jag vill nu ha ett svar från Annika Strandhäll, och jag vet att
            många svenskar önskar detsamma. Varför valde regeringen, med stöd
            av Centerpartiet, att lägga 2,9 miljarder på asylfuskare i stället
            för på sjukvården? Socialministern borde rimligen vara skyldig
            alla de kvinnor som tvingas föda sina barn längs vägen från Sollefteå
            till Örnsköldsvik ett svar på frågan: Varför tycker socialministern
            att fullvuxna afghanska män som har kommit hit för att leva loppan
            på svenska skattemedel är viktigare än svenska kvinnor?
          </note>
          <note type="speaker">
            Anf. 12 Socialminister ANNIKA STRANDHÄLL (S):
          </note>
          <note>
            Herr talman! Jag sa i mitt tidigare inlä gg hur de ökade behoven
            i hälso ‑ och sjukvården ser ut. Jeff Ahl påstod i sitt första
            inlägg att jag stod och ljög, vilket jag rimligtvis inte gör.
            Det kan vem som helst som läser om hälso- och sjukvårdens utmaningar
            se.
          </note>
          <note>
            De äldre är naturligtvis ingen belastning. Blir man äldre har
            man ett ökat vårdbehov, och det ska vi klara av att möta. Under
            den här mandatperioden har regeringen satsat inte 2,9 utan 13
            miljarder ytterligare på de svenska landstingen. Bara i år gör
            vi en satsni ng på 5,5 miljarder som främst ska gå till att bland
            annat se till att det blir fler arbetskamrater inom hälso- och
            sjukvården, att det blir fler barnmorskor i förlossningsvården,
            att arbetsmiljön och arbetstiderna blir bättre så att det blir
            mer attraktivt att arbeta i hälso- och sjukvården – för att klara
            de utmaningar jag redogjorde för i mitt tidigare inlägg.
          </note>
          <note>
            Jeff Ahl talar om bidragsberoendet i Sverige. Det ligger efter
            den här regeringens mandatperiod på den lägsta nivån någonsin
            – i alla fall sedan början av 80-talet. Just nu råder den högsta
            sysselsättningen i Sverige som någonsin har uppmätts av Eurostat.
            Vi har den lägsta ungdomsarbetslösheten på tolv år i Sverige.
            Vi har vänt ett underskott på 60 miljarder i statsfinanserna till
            ett överskott på 50 miljarder. Finansministern har också varit
            tydlig med att under nästa mandatperiod kommer regeringen att
            investera ytterligare minst 20 miljarder i den svenska välfärden
            för att möta de ökande behoven bland Sveriges äldre. Sverige har
            alltså på många sätt ett väldigt gott läge i jämförelse med många
            andra länder.
          </note>
          <note>
            Vi ska ha en reglerad invandring i Sverige; det är socialdemokratins
            linje. De människor som kommer hit ska ha möjlighet att snabbt
            lära sig svenska, snabbt komma ut på arbetsmarknaden och bli en
            del av samhället, bidra genom sitt arbete och betala skatt för
            att också kunna stärka samhället den vägen. Som våra bedömningar
            ser ut kommer vi att klara det alldeles utmärkt.
          </note>
          <note>
            Dessutom är Sverige ett land som inte är särskilt stort till
            befolkningsmängd sett, så vi kommer under överskådlig tid att
            ha ett mycket stort behov av arbetskraft i Sverige i både den
            privata och den offentliga sektorn. Vi bör satsa och fokusera
            på att se till att människor får incitament att så snart som möjligt
            få de utbildningar som de behöver och bli produktiva samhällsmedborgare.
            Det är där regeringens fokus ligger, inte på populistiska konspirationsteorier
            eller påhittade siffror eller för den delen i en retorik som handlar
            om att kränka andra människor på grund av deras etniska bakgrund.
          </note>
          <note>
            Jeff Ahl! Det jobbar ungefär 30 procent med annan etnisk bakgrund
            i den svenska vården och omsorgen, som varje dag tar hand om våra
            äldre och sjuka i det här landet på ett förtjänstfullt sätt. Du
            sa nyss tack till dem.
          </note>
          <note>
            Anf. 13 JEFF AHL (-):
          </note>
          <note>
            Herr talman! Om ministern hade lyssnat på vad jag sa hade hon
            förstått att de som arbetar, gör rätt för sig och anpassar sig
            självklart ska få stanna. Men de bidragsinvandrare som ni har
            massimporterat är det som dränerar statens finanser.
          </note>
          <note>
            Ministern påstår att jag står och hittar på en massa siffror.
            Ni har ju själva lagt en budget där ni har lagt 2,9 miljarder
            på 9 000 fullvuxna afghanska män samtidigt som BB i Sollefteå
            fortfarande är ur bruk.
          </note>
          <note>
            Ministern svarar inte på frågan av den enkla anledningen att
            hon vet att den här regeringen inte satsar på det svenska folket.
            De miljarder som den här regeringen har tillskjutit till bland
            annat svensk sjukvård har varit en panikåtgärd på grund av massinvandringens
            konsekvenser. Den enorma överbelastning på bidragssystemen som
            invandrarna står för är en tydlig indikator på att de inte arbetar.
          </note>
          <note>
            Vad gäller sysselsättningen är det allmänt känt att både den
            här reger ­ ingen och den tidigare borgerliga regeringen har skapat
            en massa låtsasjobb och subventionerade anställningar för att
            snygga till statistiken.
          </note>
          <note>
            Om vi nu ska få balans i demografin är det ju bra om förlossningsvården
            fungerar. Men den här regeringen , liksom den tidigare borgerliga
            regeringen , vill inte satsa på till exempel förlossningsvården
            och därmed förbättra grundförutsättningarna för människor att
            vilja skaffa barn. Det känns på något sätt som att ni vill skrämma
            folk från att skaffa barn genom att lägga ned till exempel BB
            i Sollefteå, vilket gör att man måste åka enormt långt för att
            kunna förlösas.
          </note>
          <note>
            Det finns i dag bara ett parti som står för en organiserad återvandring
            av alla som har kommit hit för att gå på bidrag och inte vill
            anpassa sig, och det är Alternativ för Sverige. Socialdemokraterna
            kommer att fortsätta importera bidragsinvandrare som tär på samhället
            , medan man skär ned för de svenskar som när samhället.
          </note>
          <note type="speaker">
            Anf. 14 Socialminister ANNIKA STRANDHÄLL (S):
          </note>
          <note>
            Herr talman! Jeff Ahl fortsätter plocka sina konspirationsteorier
            från diverse olika sidor.
          </note>
          <note>
            Jag har i den här debatten redogjort för hur det ser ut i siffror
            de kommande åren när det gäller både den åldrande befolkningen
            och utmaningen med kompetensförsörjningen inom välfärden. Jag
            har också redogjort för att vi just nu har det lägsta nyttjandet
            av våra olika bidragssystem på många decennier. Det, Jeff Ahl,
            är fakta som du bara behöver tugga i dig eftersom det är fakta.
          </note>
          <note>
            Sedan kan man ha olika synpunkter på dem du kallar de 9 000 som
            nu får en ny prövning. Det kan man absolut ha.
          </note>
          <note>
            När det gäller förlossningsvården, Jeff Ahl, har den här regeringen
            gjort historiskt stora satsningar på den. I år skjuter vi till
            1,8 miljarder. Det har lett att vi nu ser att förlossningsskadorna
            minskar kraftigt i jämförelse med när vi tillträdde. Vi kan också
            konstatera att vi har fler barnmorskor, som vi nu kan räkna i
            hundratal, och undersköterskor som kommer att stärka förlossningsvården.
          </note>
          <note>
            När det gäller vart man förlägger olika BB-avdelningar och sjukhus
            är det någonting som i Sverige styrs av landstingen, som är fristående
            och helt själva beslutar om vart man ska förlägga vården.
          </note>
          <note>
            Det är också oerhört viktigt om man ska bedriva BB-verksamhet
            att man har mer än en förlossning per dygn. Annars kan man nämligen
            inte hålla kvaliteten. Den här regeringen har nu skjutit till
            medel för att bygga fler patienthotell för att öka tryggheten.
            Vi har också skjutit till medel för och gett ett vallöfte om att
            vi ska ha fler ambulanser, både i luften och på vägarna.
          </note>
          <note>
            Men vi måste förhålla oss till verkligheten; vi måste vara realister.
            Jag tänker inte delta i Jeff Ahls olika konspirationsteorier.
            Vi har ordning och reda i den svenska ekonomin. Vi kommer att
            fortsätta göra stora satsningar för att möta de utmaningar vi
            har inom välfärden. Jeff Ahl får väl fortsätta med sitt hittepå.
          </note>
          <note>
            Överläggningen var härmed avslutad.
          </note>
          <note>
            § 7 Svar på interpellation 2017/18:472 om bostadssituationen
            i landets kommuner
          </note>
          <note type="speaker">
            Anf. 15 Statsrådet PETER ERIKSSON (MP):
          </note>
          <note>
            Herr talman! Mats Green har frågat mig vilka åtgärder jag avser
            att vidta för att kommunerna ska få bättre förutsättningar att
            leva upp till anvisningslagens krav på att tillhandahålla bostäder
            till de nyanlända och vilka regelförenklingar jag avser att genomföra
            för att bostadsbyggandet ska öka i Sverige.
          </note>
          <note>
            Inledningsvis vill jag säga att staten främst ansvarar för finansiella
            och rättsliga förutsättningar för bostadsmarknaden. Kommunerna
            har ett bostadsförsörjningsansvar och ska genom planering av bostadsförsörjningen
            skapa förutsättningar för alla i kommunen att leva i goda bostäder.
            Aktiva kommuner har ett bättre utgångsläge.
          </note>
          <note>
            Regeringen har stöttat kommunerna i flera avseenden, till exempel
            genom ett statsbidrag för ökat bostadsbygga nde. Sedan 2016 har
            närmare 3,7 miljarder betalats ut till kommunerna. För 2018 har
            anslaget höjts, och knappt 1,4 miljarder kommer att betalas ut.
            För att utbudet av hyresrätter med lägre hyra ska öka har regeringen
            infört ett investeringsstöd. Det stödet har redan beviljats för
            mer än 10 000 bostäder.
          </note>
          <note>
            I betänkandet om ett gemensamt bostadsförsörjningsansvar som
            jag nyligen tagit emot föreslås ett nytt arbetssätt för att få
            staten och kommunerna att ta gemensamt ansvar och skapa samsyn
            på vad bostadsbristen består i och hur den ska lösas. Betänkandet
            innehåller ett förslag på en ny bostadsförsörjningslag.
          </note>
          <note>
            Därutöver vill jag framhålla regeringens 22-punktsprogram för
            ökat bostadsbyggande som innehåller en rad punkter om regelförenklingar
            och effektiviseringar.
          </note>
          <note>
            Några exempel på vad som gjorts: Regeringen har drivit igenom
            ett antal regelförenklingar, bland annat större möjlighet till
            en utökad delega ­ tion från kommunfullmäktige till kommunstyrelse
            och byggnadsnämnd. En tidsfrist för länsstyrelsernas beslut efter
            överprövning har införts, liksom en möjlighet för kommunen att
            begära ett planeringsbesked från länsstyrelsen. Vidare har regelverket
            om tidsbegränsade bygglov förändrats och förenklats, något som
            varit efterfrågat av kommunerna. Fler åtgärder har därtill blivit
            bygglovsbefriade; ytterligare kommer det förhoppningsvis att bli
            genom propositionen Fler bygglovsbefriade åtgärder , som nu ligger
            på riksdagens bord.
          </note>
          <note>
            Nyligen remitterades Boverkets förslag på förenklad kontroll
            av serietillverkade hus. Ärendet bereds för närvarande inom Regeringskansliet.
          </note>
          <note>
            Genom tillsättandet av Kommittén för modernare byggregler görs
            en genomgripande översyn av Boverkets byggregler. Kommittén har
            lämnat ett delbetänkande om standardisering som för närvarande
            är på remiss.
          </note>
          <note>
            Översiktsplaneutredningen utreder hur översiktsplaneringen kan
            utvecklas och underlätta efterföljande planering. Utredningens
            delbetänkan ­ de har resulterat i en proposition om ett tydligare
            och enklare detaljplanekrav.
          </note>
          <note>
            En annan angelägen fråga i sammanhanget är digitaliseringens
            stora potential för att effektivisera samhällsbyggnadsprocessen
            och därmed bidra till fler bostäder. Regeringen har avsatt 85
            miljoner kronor 2018 – 2020 för en enhetlig digital tillämpning
            av plan ‑ och bygglagen samt för en kompetenssatsning. Därtill
            har en proposition lämnats till riksdagen om standarder för utformning
            av grundkartor, detaljplaner och planbeskrivningar.
          </note>
          <note>
            Med detta sagt arbetar regeringen aktivt med att stötta kommunerna
            samt åstadkomma regelförenklingar och effektiviseringar som ger
            bättre förutsättningar för ett ökat bostadsbyggande.
          </note>
          <note type="speaker">
            Anf. 16 MATS GREEN (M):
          </note>
          <note>
            Herr talman! Låt mig välkomna bostadsministern tillbaka till
            den bostadspolitiska debatten och till bostadspolitiken. Han har
            i princip tagit timeout från densamma under det senaste halvåret,
            vilket är tämligen anmärkningsvärt med tanke på att Sverige nu
            hanterar den värsta bostadskrisen på flera decennier.
          </note>
          <note>
            Vi fick senast i går siffror som visar att vi har ett rekordmässigt
            ras i bostadsbyggandet i Sverige. Det har minskat med 13 procent
            i förhållande till första kvartalet förra året. Det hade varit
            en katastrof om det hade minskat med 1 procent, för Sverige behöver
            inte ett minskat bostadsbyggande utan ett kraftigt ökat sådant.
          </note>
          <note>
            Ministern har räknat upp ett antal åtgärder. Jag använder ordet
            åtgärder med viss reservation, för vad det handlar om är framför
            allt utredningar och översynsuppdrag. Den 22-punktslista som regeringen
            har hänvisat till under i princip hela mandatperioden handlar
            egentligen om översyner.
          </note>
          <note>
            Herr talman! Det är också anmärkningsvärt att trots den värsta
            bostadskrisen på 50 år har ingen regering i modern tid haft så
            få förslag för att öka byggandet i Sverige. Det är inte bara oacceptabelt
            utan ohållbart.
          </note>
          <note>
            Jag har två interpellationer i dag. Den första gäller kommunernas
            bostadssituation mot bakgrund av den anvisningslag som kommunerna
            har att hantera. Den andra gäller regelförenklingar.
          </note>
          <note>
            Låt mig tacka för svaret och samtidigt konstatera att ministerns
            egna partivänner i kommuner och landsting säger att de få förslag
            som reger ­ ingen har kommit med inte räcker på långa vägar. Det
            gäller även i kommuner som styrs av ministerns egna partivänner.
            Detta sätter kommunerna i en omöjlig situation.
          </note>
          <note>
            Jag noterar att varje gång bostadsministern mer eller mindre
            tvingats fram på banan, för han har ju tagit för vana att hålla
            sig borta från alla bostadsdebatter som han över huvud taget kan,
            har han skyllt bostadskrisen på kommunerna, på bankerna eller,
            nu senast, på byggarna. Jag tror att vi måste inse att regering
            och riksdag har ett ansvar att agera mot bostadskrisen.
          </note>
          <note>
            Därför frågar jag åter: Vilka fler genomgripande förändringar
            kommer regeringen att föreslå vad gäller att underlätta för kommunerna
            att hantera anvisningslagen?
          </note>
          <note type="speaker">
            Anf. 17 Statsrådet PETER ERIKSSON (MP):
          </note>
          <note>
            Herr talman! Mats Greens bild av verkligheten är lite besynnerlig.
            Om man jämför denna mandatperiod med tidigare mandatperioder är
            det en dramatisk förändring. Vi har gått från en passiv till en
            mer aktiv bostadspolitik under denna mandatperiod. Vi har också
            mer än fördubblat byggandet jämfört med förra mandatperioden.
          </note>
          <note>
            Bostadsbristen har inte skapats under denna mandatperiod, utan
            den har byggts upp under lång tid. År 2017 byggdes det mest i
            landet på flera decennier. Det ser ut som att byggandet går ned
            något i år, men det kommer fortfarande att byggas betydligt mer
            än när de borgerliga styrde.
          </note>
          <note>
            Den stora förändringen är ett ökat bostadsbyggande under denna
            mandatperiod. Vi har satsat mer pengar, och vi har tagit initiativ
            till flera förändringar, åtgärder och regelförenklingar.
          </note>
          <note>
            Jag är lite bekymrad över Moderaternas attityd. Tonläget är högt,
            men det är väldigt lite innehåll i förslagen från oppositionen,
            särskilt från Moderaterna. Mats Green talar gärna om regelförenklingar.
            Jag är beredd att lyssna på alla förslag ni har och titta närmare
            på dem. Jag har genomdrivit en rad regelförenklingar under denna
            mandatperiod, och jag ser gärna att vi tittar på fler.
          </note>
          <note>
            Den moderata politiken både i riksdagen och i många kommuner
            leder till en minskad integration och färre bostäder. Man vill
            avskaffa de satsningar vi gör på ökat investeringsstöd och hjälp
            till kommunerna för att få fram bostäder för alla, också till
            dem som inte har stora plånböcker, och för att få den omställning
            som behövs i detta läge, från att i stor utsträckning bygga bostadsrätter
            i till exempel Stockholmsområdet, där det nu har blivit ett stort
            utbud och problem, till att bygga mer hyresbostäder.
          </note>
          <note>
            Men våra satsningar och det stöd till kommunerna som vi har tagit
            initiativ till behövs. Vi har också gjort förändringar den senaste
            tiden som till exempel Stockholms stad kommer att använda sig
            av.
          </note>
          <note>
            Jag tror att många i byggbranschen är oroliga för den moderata
            politiken. Genomförs den i verkligheten leder det inte till fler
            utan färre bostäder. Det är få som tror att nya regelförenklingar,
            hur bra de än är, kommer a tt vara en quick fix för att få fram
            nya bostäder. Det tror inte jag heller. Det är bra att fortsätta
            att jobba med regelförenklingar, men att det är en snabb lösning
            för fler bostäder är en illusion.
          </note>
          <note type="speaker">
            Anf. 18 MATS GREEN (M):
          </note>
          <note>
            Herr talman! Låt oss komma ihåg att Alliansen lämnade över ett
            ökat bostadsbyggande. Peter Eriksson kommer att lämna över ett
            minskat bostadsbyggande. Samtidigt är det givetvis så att bostadsunderskottet
            inte har skapats under denna mandatperiod eller under alliansregeringen,
            utan dessa svårigheter på den svenska bostadsmarknaden har funnits
            länge. Dock sitter bostadsministern i regeringen och uppbär lön
            för det och har då en skyldighet att agera.
          </note>
          <note>
            När jag möter byggare och medborgare ställer de främst frågan
            om Sverige har någon bostadsminister och bostadspolitik över huvud
            taget, med tanke på bostadsministerns totala frånvaro från bostadsdebatten
            det senaste halvåret.
          </note>
          <note>
            Bostadsministern talar mycket om investeringsbidragen, och gudarna
            ska veta att det finns mycket att säga om dem. I princip alla
            är överens om att de är ett totalt fiasko, för att uttrycka sig
            milt. Regeringen satsar alltså drygt 11 miljarder på dessa byggsubventioner
            under tre år. Det är dubbelt så mycket som man satsar på rättsväsendet
            i ökade anslag.
          </note>
          <note>
            Vad har då hänt med dessa drygt 11 miljarder? Ja, mindre än 5
            procent har betalats ut, och ingenting har gått till lägenheter
            i regioner där behovet är som störst, framför allt Stockholmsregionen.
            Mina siffror är några veckor gamla, så det kan hända att någon
            enstaka lägenhet har fått stöd.
          </note>
          <note>
            Det stöd regeringen talar om har alltså dömts ut av samtliga.
            Branschen säger att man inte vill ha det, och kommunerna säger
            att det inte fungerar. När vi tittar på det fåtal lägenheter i
            Sverige som har fått detta stöd ser vi att pengarna går till dem
            som redan finns på bostadsmarknaden och som dessutom tjänar tämligen
            bra.
          </note>
          <note>
            När medierna ställer frågor till Peter Eriksson om varför mindr
            e än 5 procent av stödet har använts hänvisar han till byggbolagen
            och kallar dem feta, mätta katter. Ja, så kan man uttrycka sig
            och tycka, men då infinner sig den naturliga frågan: Varför vill
            då Peter Eriksson ge dessa feta, mätta katter mer än 11 miljarder
            i skattepengar, i synnerhet när ingen vill ha dem?
          </note>
          <note>
            Vad vi och bostadspolitiken behöver, herr talman, är ett stort
            gemensamt tag där man inte bara tittar på regelförenklingar. Jag
            kan hålla med om att regelförenklingar inte är något mirakelmedel,
            utan vi måste titta på allting: regelförenklingar, beskattning,
            hyresreglering – allt över en bred palett. Detta kräver dock att
            inget parti, inte heller mitt eget parti Moderaterna, sitter med
            en massa heliga kor i bostadspolitiken, och det kräver att vi
            alla är beredda att kompromissa.
          </note>
          <note>
            Jag konstaterar att vi har ett problem med det rödgröna dubbellåset
            i regeringen. Vi har en socialdemokrati som lägger in sitt veto
            mot alla strukturella förändringar av bostadspolitiken, och vi
            har ett miljöparti som lägger in sitt veto mot alla former av
            förenklingar. Detta, herr talman, är ingen väg till framgång –
            tvärtom.
          </note>
          <note type="speaker">
            Anf. 19 Statsrådet PETER ERIKSSON (MP):
          </note>
          <note>
            Herr talman! Jag tycker att det senaste från Mats Green, att
            vi skulle behöva en bred uppgörelse , är intressant och en bra
            inriktning. Nu var det ju Moderaterna som hoppade av en bred uppgörelse
            för två år sedan, när vi hade diskussioner, men det var inte Mats
            Green utan hans företrädare. Om Mats Green nu vill få igång sådana
            diskussioner igen tycker jag att det är bra och positivt.
          </note>
          <note>
            Bilden att Miljöpartiet är emot alla förenklingar stämmer inte.
            Jag har själv drivit igenom en rad förenklingar som gör det lättare
            för människor och kommuner att få fram bostäder och beslut snabbare
            runt om i Sverige. Jag är helt öppen för att ta nya initiativ
            på detta område.
          </note>
          <note>
            En bred uppgörelse med finansieringsfrågor och skatter i centrum
            för en ny bostadspolitiken är viktig. När det gäller 22-punktsprogramet
            har regeringen inte pratat om det under hela mandatperioden, det
            har nämligen bara funnits i två år. Det var när jag tillträdde,
            efter att förhandlingarna om en bred uppgörelse sprack och borgarna
            hoppade av, som vi i regeringen tog initiativ till en omfattande
            ny bostadspolitik i 22 punkter, som vi har hållit på att genomföra
            sedan dess.
          </note>
          <note>
            I detta finns väldigt lite av finansieringsfrågor och skatter,
            och det ser jag som ett centralt område för att kunna förändra
            bostadspolitiken framöver. Om man ska kunna lösa de knutar och
            låsningar som har funnits och som Mats Green pekar på måste man
            komma in och ha lösningar också när det gäller finansiering och
            skatter framöver.
          </note>
          <note>
            Det är en positiv inriktning som Mats Green pekar på och som
            jag glad över, för den ger hopp om att det är möjligt att hitta
            en bra politik efter valet. Den politik som Mats Green har annonserat
            hittills leder dock inte till särskilt många fler bostäder, utan
            jag tror att den riskerar att leda till färre.
          </note>
          <note>
            Jag säger heller inte att investeringsstödet är en lösning på
            allting, men det är i alla fall en riktning som handlar om att
            vi ska få fram fler hyresbostäder till rimliga kostnader. Det
            är detta som jag tror är det svåra för borgerligheten: hur ni
            ska kunna få fram hyresbostäder, som är det som efterfrågas och
            behövs i större utsträckning, till rimliga kostnader för vanligt
            folk. Där har ni inget svar i dag utan står tomhänta.
          </note>
          <note>
            Detta är något som ni nu har en möjlighet att titta på och ge
            någon form av svar på före valet. Då kanske vi kan hitta en uppgörelse
            även i den frågan efter valet.
          </note>
          <note type="speaker">
            Anf. 20 MATS GREEN (M):
          </note>
          <note>
            Herr talman! Jag är så kaxig att jag vill påstå att det är Moderaterna
            och Alliansen som är de enda som kan leverera billiga hyresrätter.
            Vi har som gemensamt löfte att avskaffa de misslyckade byggsubventioner
            som finns. Pengarna behövs på andra ställen, inte till att ge
            miljarder i skattepengar till privata företag, som dessutom inte
            vill ha dem. På andra samhällsområden brukar samma regeringsföreträdare
            framföra detta som förkastligt, och jag kan tycka att det är direkt
            kontraproduktivt när det gäller just byggsektorn. Dessa pengar
            behöver gå till annat, framför allt kanske till en större satsning
            på polisen.
          </note>
          <note>
            När det gäller ett helhetshäv menar jag att vi behöver ta ett
            stort, brett och gemensamt politiskt häv vad gäller bostadspolitiken.
            Både bostadspolitiken – detta har gällt under en lång rad mandatperioder
            – och samhällsdebatten lider. Den är så stor och komplex att man
            inte klarar av att diskutera hela grundproblemet, det vill säga
            bristen på bostäder, och det är därför man bryter loss enskilda
            delar och bara diskuterar dessa under en tid. Det är klart att
            politiken lider av detta, så vi behöver ta ett gemensamt häv.
          </note>
          <note>
            Anledningen till att Alliansen inte såg det som särskilt meningsfullt
            att vara kvar i de bostadspolitiska samtalen var, som jag sa tidigare,
            att reger ­ ­ ingen satt kvar med alla sina heliga kor. Man ville
            bryta loss vissa enskilda frågor och bara diskutera dem, exempelvis
            ränteavdragen. Vi är öppna för att diskutera dessa, men vi tänker
            inte bara diskutera dem. Vi säger att vi måste ta ett helhetsgrepp
            på hela bostadspolitiken. Vi måste också se till att man inte
            straffar människor.
          </note>
          <note>
            Jag kan dock säga att oavsett om Moderaterna sitter i regering
            eller inte efter valet – det tror och hoppas jag att vi gör –
            kommer vi att vara med och vara pådrivande i en bred, radikal
            och genomgripande bostadspolitisk överenskommelse.
          </note>
          <note type="speaker">
            Anf. 21 Statsrådet PETER ERIKSSON (MP):
          </note>
          <note>
            Herr talman! Denna interpellationsdebatt fick en avslutning som
            jag tycker är positiv.
          </note>
          <note>
            Det är viktigt att vi förbereder oss för bra samtal där vi tar
            ett helhetsgrepp efter valet. Jag tycker också att det kan vara
            rimligt att vi under tiden successivt ger besked till väljarna
            om vad våra olika ståndpunkter betyder, innan vi sätter oss i
            den typen av förhandlingar.
          </note>
          <note>
            En annan fråga som jag nämnde kortfattat under de tidigare replikskiftena
            och som handlar om bostadssituationen i kommunerna är att vi har
            fått en utredning som blev färdig ganska nyligen och som pekar
            på en förändring av bostadsförsörjningslagen och förtydligande
            av de olika roller som kommun, länsstyrelse och stat har.
          </note>
          <note>
            Jag tror att detta kan vara en viktig ingrediens, för i dag pekar
            man på varandra. En del kommuner tar ett stort ansvar för bostadsförsörjningen
            , medan andra tar ett mindre och tycker att det funkar så. Om
            man förtydligar de olika kommunernas ansvar och skapar tydligare
            möjligheter för att lösa regionernas olika bostadsbehov tror jag
            att det kan vara en väg för att komma framåt och se till att fler
            är med och tar ett gemensamt ansvar inför framtiden.
          </note>
          <note>
            Överläggningen var härmed avslutad.
          </note>
          <note>
            § 8 Svar på interpellation 2017/18:532 om regelförenklingar i
            bostadspolitiken
          </note>
          <note type="speaker">
            Anf. 22 Statsrådet PETER ERIKSSON (MP):
          </note>
          <note>
            Herr talman! Dessa två interpellationer handlar delvis om samma
            saker, men jag ska svara ändå.
          </note>
          <note>
            Mats Green har frågat mig vilka ytterligare förslag jag avser
            att presentera för att fler åtgärder ska kunna bygglovsbefrias
            i framtiden, om jag är beredd att vidta åtgärder för att underlätta
            möjligheterna att få bygglov snabbare och enklare än i dag samt
            vilka regelförenklingar jag är beredd att föreslå för att öka
            bostadsbyggandet i Sverige.
          </note>
          <note>
            Inledningsvis vill jag framhålla att regeringen under hela mandatperio
            ­ den har arbetat aktivt med att åstadkomma förenklingar och effektivise
            ­ ringar som ger bättre förutsättningar för ett ökat bostadsbyggande,
            bland annat inom ramen för regeringens 22-punktsprogram. Det är
            exempelvis större möjlighet till en ökad delegation från kommunfullmäktige
            till kom ­ munstyrelse och byggnadsnämnd, en t idsfrist för länsstyrelsernas
            beslut efter överprövning , möjlighet för kommunerna att begära
            ett planerings ­ besked från länsstyrelsen samt ökade möjligheter
            till tidsbegränsade bygg ­ lov för bostäder, vilket har varit
            efterfrågat av många kommuner.
          </note>
          <note>
            I fråga om ytterligare åtgärder som kan undantas från kravet
            på bygglov har regeringen i propositionen Fler bygglovsbefriade
            åtgärder (prop. 2017/18:197) föreslagit lättnader i lovplikten
            för solcellspaneler och solfångare samt meddelat att regeringen
            avser att återkomma med förslag gällande altaner i anslutning
            till en- och tvåbostadshus. Vidare har Boverket nyligen överlämnat
            rapporten 2018:17 Lovbefriade åtgärder, utvändiga ändringar och
            anmälan , vilket är slutredovisningen av regeringens uppdrag att
            bland annat utreda ytterligare undantag från krav på bygglov.
            Rapporten bereds för närvarande inom Regeringskansliet.
          </note>
          <note>
            Gällande frågan om möjligheter att få sitt sökta bygglov snabbare
            har regeringen i propositionen Reduktion av avgift för lov, förhandsbesked
            och anmälan (prop. 2017/18:210) föreslagit att ett system med
            avgiftsreduk ­ tion införs när tidsfrister för beslut i bland
            annat ärenden om lov över ­ skrids.
          </note>
          <note>
            Som svar på din fråga om vilka ytterligare regelförenklingar
            jag är beredd att föreslå för att öka bostadsbyggandet i Sverige
            vill jag framhålla förslagen i propositionen Ett tydligare och
            enklare detaljplanekrav (prop. 2017/18:167). Regeringen har där
            föreslagit förtydliganden av kraven på detaljplan i plan- och
            bygglagen. Ändringarna innebär att det blir enklare att bedöma
            när detaljplan krävs och när detaljplan inte krävs. Det skapar
            också ett utrymme för att gå fram enklare och snabbare.
          </note>
          <note>
            Med detta sagt arbetar regeringen aktivt med att åstadkomma regelförenklingar
            och effektiviseringar som ger bättre förutsättningar för ett ökat
            bostadsbyggande.
          </note>
          <note type="speaker">
            Anf. 23 MATS GREEN (M):
          </note>
          <note>
            Herr talman! Jag tackar för svaret på min interpellation om regelförenklingar.
          </note>
          <note>
            Jag konstaterar att de regelförenklingar som man av egen kraft
            har lagt fram förslag om egentligen bara är förenklingar på marginalen.
            Vi ska komma ihåg att när det gäller 90 procent av alla de regelförenklingar
            som har drivits igenom under denna mandatperiod är det Alliansen
            i civilutskottet som har drivit igenom dem eller drivit igenom
            dem genom att driva på regeringen. En lika stor andel av regelförenklingarna
            är just de åtgärder som Miljöpartiet motsatte sig under hela alliansregeringens
            tid, då man valde att gå ihop med Sverigedemokraterna, Vänsterpartiet
            och Socialdemokraterna för att stoppa detta i Sveriges riksdag.
            Sedan tar man upp dem tre år senare och genomför dem och kallar
            det en aktiv bostadspolitik. Man genomför dem alltså tre år för
            sent. Statsrådet får ursäkta, men det imponerar faktiskt inte.
          </note>
          <note>
            Alla de utredningar och ”förslag” som statsrådet hänvisar till
            handlar egentligen bara om viss översyn av befintlig lagstiftning.
            Det räcker inte, eftersom den svenska bostadskrisen är så pass
            djupgående och har pågått under så pass lång tid att den tiden
            är förbi när man skulle kunna hantera detta genom att bara förändra
            på marginalen. Vi måste våga ge oss på grundfundamenta.
          </note>
          <note>
            En av de saker som Moderaterna föreslår är exempelvis att man
            ska kunna förstärka översiktsplanen juridiskt och göra detaljplanen
            frivillig i kommunerna. Vi har tillsammans med våra allianskollegor
            lagt fram en räcka av olika förslag på förenklingar som inte är
            på marginalen utan som skulle få en radikal betydelse för en förändrad
            och förenklad svensk detaljplane- och bygglovsprocess.
          </note>
          <note>
            Jag brukar säga att denna regering skulle kunna få vilken förenkling
            som helst genom riksdagen i morgon om de bara hade haft ett enda
            förslag. Jag kan nog även tala för mina allianskollegor när jag
            säger att det inte finns en enda regelförenkling som vi inte hade
            kunnat tänka oss att köpa. Men då måste det vara riktiga och viktiga
            regelförenklingar som inte bara klipper några veckor från en total
            planeringsprocess på i genomsnitt åtta år , som det är nu , från
            tanke till att man har ett färdigt hus där man kan sticka nyckeln
            i dörrlåset. Vi måste alltså ha radikala regelförenklingar. Där
            konstaterar jag att regeringen inte har levererat på något sätt.
          </note>
          <note>
            Jag konstaterar också att man resonerar väldigt mycket kring
            undantaget vad gäller bygglov för solcellspaneler. Men man kan
            inte bo i en solcellspanel. Och, som sagt, alla regelförenklingar
            är bra. Men kom inte och påstå att detta underlättar bostadsbyggandet
            i Sverige ! Det är bra på andra sätt, men det har faktiskt inte
            särskilt mycket med bostadsbyggande att göra.
          </note>
          <note>
            Jag vill återigen säga: Vi behöver fler förslag från regeringen
            på radikala och genomgripande regelförenklingar för att göra det
            lättare och billigare att bygga och bo i Sverige.
          </note>
          <note type="speaker">
            Anf. 24 Statsrådet PETER ERIKSSON (MP):
          </note>
          <note>
            Herr talman! Jag tycker inte, Mats Green, att man ska raljera
            över att vi gör det enkelt och smidigt att få fram solcellspaneler,
            takpaneler, altaner eller andra praktiska små saker. Det kan betyda
            mycket för en enskild människa. Men det finns också en annan sida
            av denna fråga, nämligen om man kan få bort ett omfattande arbete
            från kommunerna med att ge tillstånd till en massa små detaljer
            där det egentligen inte behövs ett omfattande arbete. Då kan de
            kommunala tjänstemännen ägna sig åt viktigare saker, till exempel
            att snabbare få fram bostäder, att få fram detaljplaner och se
            till att bygglov ges. Det är det som till stor del är mitt syfte
            med att försöka få bort ett antal mindre viktiga frågor från tjänstemännens
            arbetsbord. Det har en betydelse för många kommuner. Många kommuner
            är nämligen ansträngda. De har väldigt mycket att göra. De har
            många fler bostäder och detaljplaner att hantera än tidigare.
            Det är också brist på folk inom både kommunerna och företagen.
            Det är en av de viktigaste flaskhalsarna i kommuner och företag
            när det gäller att bygga mer, alltså att vi har svårt att få fram
            folk i tillräcklig omfattning som klarar av detta.
          </note>
          <note>
            Jag tycker inte att man ska raljera över detta. Men jag tycker
            att det var bra att Mats Green kom fram till en enda konkret fråga
            som han tyckte var viktig och strukturell för att göra skillnad,
            nämligen att stärka översiktsplanen. Om man får fram en starkare
            och tydligare översiktsplan kan man ibland kanske till och med
            bygga direkt utifrån den och i många fall hoppa över ett steg.
            Det är en punkt i detta 22-punktsprogram som vi driver. Vi har
            tillsatt en utredning, och den utredningen har till och med kommit
            med ett första delbetänkande som regeringen har levererat till
            riksdagen i form av en proposition som visar att vi kan ha ett
            tydligare och enklare detaljplanekrav. Det är ett första steg
            på den vägen. Sedan kommer nästa steg, då utredningen kommer att
            presentera hur man stärker översiktsplanearbetet så att det kommer
            att vara enklare att bygga utifrån det och ha det som utgångspunkt
            för byggandet framöver. Där är vi nog överens. Men vi har redan
            tagit de steg som Mats Green efterlyser.
          </note>
          <note>
            En annan fråga som vi måste vara lite ödmjuka inför är att man
            under den förra regeringens tid tog en del beslut som var bra.
            En sak som man tog initiativ till var attefallshusen, som det
            nu talas om. Det hände kanske inte så mycket i alla frågor under
            den förra bostadsministerns tid, men just attefallshusen var en
            innovation. Det blev mycket enklare att bygga små stugor på villatomter
            för att få fram bostäder, visserligen små, som förhoppningsvis
            skulle kunna fungera. Man hade förhoppningen att det skulle leda
            till 200 000 nya bostäder. Så många har det inte blivit. Det har
            blivit några tusen. Ett problem var att dessa hus var lite för
            små. Nu driver jag ett arbete för att dessa hus ska kunna göras
            lite större. Då kommer de också att kunna bli mer rejäla bostäder
            som man kan använda framöver. Jag hoppas att vi blir överens om
            en sådan inriktning som gör att attefallshusen faktiskt kan bli
            någonting på riktigt allvar framöver och som bidrar till att minska
            bostadsbristen i Sverige.
          </note>
          <note type="speaker">
            Anf. 25 MATS GREEN (M):
          </note>
          <note>
            Herr talman! Fortfarande är det så att de få förslag vad gäller
            förenklingar som har kommit från regeringen är sådana som Alliansen
            har tvingat regeringen till genom tillkännagivanden från Sveriges
            riksdag. Det är nämligen inga egna regelförenklingar man har tagit
            initiativ till, utan det är sådant som vi har fått tvinga fram.
          </note>
          <note>
            Ministern behöver inte stå här och argumentera för regelförenklingar
            inför mig; det är ju så att säga min replik. Vi är för alla former
            av regelförenklingar, även mindre, men man ska ju vara ärlig och
            säga att en mindre regelförenkling är en mindre regelförenkling.
            Solcellspaneler är väl jättebra, men kom inte och säg att det
            har jättestor betydelse för bostadspolitiken. När det gäller de
            stora, övergripande ödesfrågorna vad gäller regelförenklingar
            i Sverige vägrar ju regeringen göra någonting.
          </note>
          <note>
            Jag skulle kunna stå här och räkna upp allt det som Moderaterna
            och Alliansen driver, men talartiden räcker tyvärr inte till.
            Det handlar om allt det som nämndes tidigare om översiktsplanering,
            men framför allt om att vi ska klippa hela år från plan- och bygglagen.
            Det håller inte med en genomsnittstid på åtta år från tanke till
            handling vad gäller bostadsbyggna ­ tion. Vi behöver vara överens
            om att vi ska klippa hela år från detta, inte bara veckor.
          </note>
          <note>
            Vi ska exempelvis också se över strandskyddet, där vi behöver
            vända på kuttingen och se till att vi får mer strandnära byggnation
            i Sverige. Ibland när man hör debatten kan man nämligen tro att
            vi håller på att exploatera sönder oss, och jag kan säga att det
            nog inte är någon som vill det. Men vi behöver mer strandnära
            byggnation i de delar av Sverige – jag bor i en av dem – som kanske
            klassas som glesbygd. Den enda möjligheten för oss som inte bor
            i storstäder att konkurrera med storstädernas utbud är nämligen
            att erbjuda väldigt attraktiva boenden. Vi behöver alltså ett
            ordentligt uppluckrat strandskydd.
          </note>
          <note>
            Vi behöver också se över riksintressena. Ett alternativ är att
            göra bostadsbyggande till ett riksintresse. Det är nämligen inte
            ett riksintresse i dag; det kanske mest fundamentala behovet i
            tillvaron – bostad, värme och tak över huvudet – är alltså inte
            ett riksintresse. Det finns i stället en mängd andra riksintressen,
            ibland naturligtvis befogade men också vissa betydligt mindre
            befogade. Antingen gör vi alltså bostadsbyggandet till ett riksintresse
            eller också avvecklar vi en mängd andra riksintressen.
          </note>
          <note>
            Vi säger även att vi måste ta ett ordentligt grepp om exempelvis
            buller. Reglera bara inomhusbullret, inte utomhusbullret! Skilj
            inte heller på olika former av buller, som industribuller och
            trafikbuller. Buller som buller – det är nivån på det som spelar
            roll.
          </note>
          <note>
            Vi har dock en miljöpartistisk miljöminister och en miljöpartistisk
            bostadsminister som egentligen är emot allt detta, och det är
            klart att det får jättestora konsekvenser. Det får konsekvenser
            för storstäder, för där klarar vi inte av att förtäta på det sätt
            vi måste. Det får även konsekvenser för oss ute på landsbygden,
            för vi kan inte få våra mindre orter att växa eftersom man då
            börjar inkräkta på jordbruksmark, vilket alltså är ett riksintresse
            som då påverkas.
          </note>
          <note>
            Vi måste därför göra ett ordentligt regelförenklingsarbete. Jag
            önskar att vi kunde vara överens om att vi ska klippa exempelvis
            minst två år från den totala planprocessen. Då kommer regelförenklingen
            att börja spela ordentlig roll. Visst, ministern har stått här
            och talat om vissa mindre förenklingar vad gäller bygglovsprocessen,
            herr talman, men låt oss komma ihåg att det inte är bygglovsprocessen
            som tar tid. Det är i stället plan- och detaljplaneprocesserna
            som tar tid. Här sitter dock Miljöpartiet på Miljödepartementet
            och på bostadsministersidan och stoppar allting. Det håller inte,
            herr talman.
          </note>
          <note type="speaker">
            Anf. 26 Statsrådet PETER ERIKSSON (MP):
          </note>
          <note>
            Herr talman! Jag måste säga att Mats Green ibland har en lite
            besynnerlig självbild och bild av hur verkligheten ser ut. Ingen
            av de frågor jag har tagit upp, till exempel om att stärka översiktsplanen
            och kunna bygga på den i större utsträckning, om att förtydliga
            detaljplanerna, om att förenkla för kommunerna att bygga snabbare
            och så vidare har tvingats fram av Moderaterna, Alliansen, de
            borgerliga partierna eller oppositionen.
          </note>
          <note>
            Det finns en fråga som har tvingats fram, kan man väl säga, och
            det var den Mats Green var inne på mot slutet – bullerfrågan.
            Regeringen tog initiativ till en förändring som underlättade byggande
            även i områden där det är kraftigt buller, men de nya bostäderna
            skulle ändå ha möjlighet till en någorlunda tyst sida. Det nöjde
            sig inte oppositionen med, utan Sverigedemokraterna och de borgerliga
            ansåg att man måste få bygga även där det är buller från alla
            håll i stor utsträckning.
          </note>
          <note>
            Detta är en problematisk fråga, för det handlar om människors
            hälsa. Det har visat sig att även om det är tyst inomhus, för
            att man har starka fönsterglas och så vidare, är det ett hälso-
            och miljöproblem för många människor om man har buller från alla
            håll. Det var inte med stor värme och glädje vi gjorde den förändringen,
            men det är ändå så att riksdagen bestämmer. Finns det en tydlig
            majoritet för att göra förändringar, även om man inte alltid tycker
            att det är de allra bästa och smartaste förändringarna som återkommer
            gång efter gång, är det rimligt att man genomför en sådan förändring.
          </note>
          <note>
            Nu får vi se vad som händer; det är inte säkert att kommunerna
            använder den här möjligheten i så stor utsträckning ändå. Generellt
            sett är det dock så att vi har drivit igenom en rad förenklingar
            och förbättringar för kommunerna, och tittar vi på statistiken
            ser vi nog att vi har klippt år, som Mats Green säger. Det finns
            en undersökning som visar att det tidigare tog i genomsnitt sju
            eller åtta år att få fram nya bostäder, och i dag är jag med och
            inviger nya bostäder där det har tagit ett eller två år från första
            planering, genom detaljplaneprocessen till byggande och att huset
            står på plats. Det är en väldig förändring som håller på att ske
            runt om i Sverige.
          </note>
          <note>
            Det handlar inte heller alltid om att ändra i regelverket. Det
            kan handla om helt andra saker, som engagemang från politiker
            och tjänstemän och att industrin håller på att förändras. Vi håller
            på att få mer och mer bostäder som använder moderna industriella
            metoder och digitalisering. Reger ­ ing ­ en har också gjort stora
            satsningar på att digitalisera hela planprocessen. Både Boverket
            och Lantmäteriet jobbar mycket med detta, och jag tror att det
            är det område som ger den största effekten långsiktigt. Kan vi
            få en bra och effektiv digitalisering av hela detta område, som
            är standardiserad över hela Sverige och i alla kommuner, kommer
            det att ge väldigt stor effekt. Det är det som är målet för det
            arbete som sker i regeringen i dag.
          </note>
          <note type="speaker">
            Anf. 27 MATS GREEN (M):
          </note>
          <note>
            Herr talman! Jag konstaterar bara faktum: Egentligen alla förenklingar
            som regeringen har lagt fram förslag om under mandatperioden har
            den tvingats till av Alliansen. Hela översiktsplaneutredningen
            är egentligen ett resultat av allianstillkännagivanden i riksdagen.
          </note>
          <note>
            Det är en sak att säga att man bedriver en aktiv bostadspolitik
            och en helt annan att verkligen göra det. Vi har ett problem när
            det parti i reger ­ ingen som har fått ansvar för att det ska
            byggas fler bostäder än någonsin i Sverige är de största motståndarna
            till i princip varje form av förenkling. Återigen: De förenklingar
            man har genomfört är till stora delar även sådant som man under
            tidigare mandatperioder gått ihop med Sverigedemokraterna för
            att stoppa.
          </note>
          <note>
            Det finns också ett övergripande problem vad gäller Miljöpartiet
            och den syn man har. Jag har respekt för den även om jag ser konsekvenserna
            av den, det vill säga att allt utanför storstäderna på något sätt
            ska vara ett stort Skansenmuseum. I synnerhet miljöministern företräder
            ju bilden att allt ska vara som ett stort Skansenmuseum som bara
            ska finnas. Man inser liksom inte att människor faktiskt måste
            kunna både bo, bygga och leva på landsbygden. Det är väl egentligen
            det som är det övergripande problemet och den stora ideologiska
            skillnaden i synen på det goda samhället och Sverige.
          </note>
          <note>
            Återigen: Det är inte så att den här regeringen har klippt några
            år från planprocessen. Det säger man i stället uttryckligen att
            man inte vill göra. Det handlar egentligen inte om några förkortningar
            över huvud taget. Jag hade som sagt önskat att vi kunde vara överens
            om att säga att vi ska klippa exempelvis två år från planprocessen
            i Sverige, och så ska vi se vilka former av förenklingar det kräver.
            Det är där vi måste börja, för det är då regelförenklingar verkligen
            kommer att spela roll för byggandet av alla typer av bostäder
            i hela Sverige.
          </note>
          <note type="speaker">
            Anf. 28 Statsrådet PETER ERIKSSON (MP):
          </note>
          <note>
            Herr talman! Tyvärr måste jag säga att det där sista är struntprat.
            Det finns inte något beslut eller något sätt att säga: ”Nu klipper
            vi två eller tre år till.” Det finns ingen regel i lagboken eller
            i plan- och bygglagen där det står att det måste ta tre eller
            fyra år. Det gör det heller inte i dag, utan det går vanligtvis
            betydligt fortare än så.
          </note>
          <note>
            Om man i stället sätter sig in i dessa frågor och kommer med
            konkreta förslag är jag och regeringen beredd att diskutera dessa
            fullt ut. Vi är inte alls emot regelförenklingar. Vi vill att
            det ska vara enkelt, smidigt och lätt för kommuner, människor
            och byggbolag att bygga i Sverige. Jag jobbar med detta hela tiden.
          </note>
          <note>
            Att göra som Moderaterna vill är dock mer problematiskt. Om vi
            av ­ skaffar alla insatser för att få fram bostäder till vanligt
            folk i Sverige och återigen tror att marknaden ska lösa detta
            av sig själv kommer vi att hamna i samma situation som den borgerliga
            regeringen gjorde förra gången, un ­ der de två mandatperioder
            som man jobbade med detta. Bostadsproduk ­ tionen skulle då gå
            ned till den nivå som vi hade tidigare, och det vore en katastrof.
          </note>
          <note>
            Vi bygger i dag, i år och under denna mandatperiod mer än dubbelt
            så mycket som ni gjorde tidigare, och vi vill inte tillbaka dit.
            Gör inte samma misstag som dina företrädare, Mats Green! Det vore
            väldigt olyckligt, och jag tror därför att det är viktigt att
            vi talar om dessa frågor i valrörelsen.
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellation 2017/18:490 om åtgärder för att nå
            miljömålen
          </note>
          <note type="speaker">
            Anf. 29 Miljöminister KAROLINA SKOG (MP):
          </note>
          <note>
            Herr talman! Jens Holm har frågat mig om jag delar Naturvårdsverkets
            bedömning att endast 2 av 16 miljömål kommer att nås till 2020
            och vilka ytterligare åtgärder jag avser att vidta för att alla
            miljömål, inklusive generationsmålet, ska uppnås.
          </note>
          <note>
            Jag delar Jens Holms uppfattning att det behövs ytterligare åtgärder
            för att uppfylla miljömålen. Regeringen vill öka takten i genomförandearbetet,
            och åtgärder måste vidtas inom alla relevanta politikområden för
            att miljömålen ska nås. Regeringen föreslog därför flera stora
            satsningar i budgetpropositionen för 2018, bland annat en förstärkning
            av Klimatklivet, införande av ett bonus–malus-system för nya lätta
            fordon, förlängning av supermiljöbilspremien och elbusspremien,
            en satsning för att minska problemen med plast i haven och naturen
            samt en omfattande satsning på havs- och vattenmiljön för renare
            hav.
          </note>
          <note>
            Regeringen överlämnade nyligen en skrivelse till riksdagen med
            en klimatstrategi för Sverige. Strategins utgångspunkt är att
            klimatfrågan måste integreras i alla samhällssektorer. I strategin
            presenterar regeringen bland annat en handlingsplan för fossilfria
            transporter och elektrifiering.
          </note>
          <note>
            Arbetet med en hållbar stadsutveckling är viktigt för att uppnå
            miljömålen. Regeringen överlämnade nyligen en skrivelse med en
            strategi för levande städer till riksdagen.
          </note>
          <note>
            Detta är några exempel på regeringens insatser för att nå miljömålen.
            Under våren kommer regeringen att överlämna en resultatskrivelse
            till riksdagen om miljömålssystemet och hur arbetet för att nå
            miljömålen har utvecklats under mandatperioden.
          </note>
          <note>
            Flera steg på vägen har tagits, och nya satsningar och styrmedel
            finns på plats. Samtidigt behövs ytterligare åtgärder för att
            ställa om samhället och uppfylla målen.
          </note>
          <note>
            Arbetet med miljömålen ska fortsätta. De nya etappmål som redan
            har beslutats är av stor betydelse och visar på viktiga prioriteringar
            för det kommande åtgärdsarbetet. Under mandatperioden har åtta
            nya etappmål antagits, varav ett innebär att ett tidigare etappmål
            har fått ett senare målår. De flesta av dessa målår ligger senare
            än 2020. Ytterligare etappmål ska tas fram, bland annat utifrån
            förslag som väntas från myndigheter och utredningar.
          </note>
          <note>
            I arbetet med att ta fram nya etappmål kommer delmålen i de globala
            målen i Agenda 2030 att vara en utgångspunkt. Miljömålen är en
            viktig del i det nationella genomförandet av Agenda 2030. Miljömålen
            i sig och de erfarenheter som finns från årtionden av miljöarbete
            ger drivkraft och försprång i arbetet med att genomföra miljödimensionen
            av Agenda 2030.
          </note>
          <note>
            Ett viktigt verktyg för att nå målen och genomföra den samhällsomställning
            som krävs är att även fortsatt integrera klimat och miljö i de
            politikområden där drivkrafterna och lösningarna på problemen
            finns.
          </note>
          <note>
            Det tar ofta lång tid från det att en åtgärd vidtas till att
            effekten i miljön kan mätas. Därför går det ännu inte att se den
            fullständiga effekten som regeringens politik har fått och kommer
            att få på natur och klimat. Naturvårdsverkets årliga uppföljning
            av miljömålen utgör ett viktigt underlag för regeringens resultatredovisning
            till riksdagen. Regeringen återkommer med bedömningar, analys
            och slutsatser om arbetet med att nå miljömålen i budgetpropositionen
            för 2019.
          </note>
          <note type="speaker">
            Anf. 30 JENS HOLM (V):
          </note>
          <note>
            Herr talman! Jag vill tacka miljöministern för svaret på min
            interpellation om hur vi ska nå alla våra 16 miljömål, inklusive
            det så kallade generationsmålet.
          </note>
          <note>
            Detta är ju väldigt viktiga frågor. För några månader sedan kom
            en forskningsrapport från Tyskland som visade på att den biologiska
            mångfalden hade rasat med ungefär 70 procent i de undersökta naturområdena.
            Man konstaterade att detta troligen är representativt också för
            andra delar av Europa.
          </note>
          <note>
            I går hade jag förmånen att tala med representanter för Sveriges
            biodlare. De säger det som vi kan se med egna ögon: att antalet
            så kallade pollinatörer – alltså bin, humlor, getingar och andra
            – har minskat drastiskt i Sverige. Utan pollinatörer blir det
            väldigt mycket mindre mat och väsentligt mycket mindre mångfald
            i vår natur,
          </note>
          <note>
            Mycket behöver göras, vilket också konstateras i den uppföljning
            från Naturvårdsverket som jag hänvisar till i mi n interpellation.
            Det är bara 2 av de 16 miljökvalitetsmålen som kommer att uppnås
            med nuvarande åtgärder och styrmedel. Väldigt mycket mer behöver
            alltså göras.
          </note>
          <note>
            Jag tycker att många av de saker som miljöministern nämner är
            bra, och vi står bakom de kraftfulla satsningar på miljö- och
            klimatområdet som görs i budgeten. Men det räcker ändå inte. Jag
            blir lite orolig då ministern hänvisar till nya utredningar och
            nya skrivelser som ska presenteras. Det är inte det som är den
            verkliga verkstaden i detta sammanhang.
          </note>
          <note>
            Jag har full förståelse för att en ny regering behöver tillsätta
            utredning ­ ar och presenterar skrivelser eller bedömningar av
            läget, men det vi behöver nu är skarp lagstiftning och högre anslag
            till det som räddar den biologiska mångfalden. Inte minst viktigt
            är det som ministern själv tar upp, nämligen att alla samhällssektorer
            och alla politikområden måste verka för att våra miljömål ska
            uppnås.
          </note>
          <note>
            Jag skulle vilja fråga ministern: Hur går till exempel arbetet
            med miljöhänsynen i skogsbruket? Tycker miljöministern att det
            vore en bra idé att skogsvårdslagen införlivades eller kopplades
            tydligare till miljöbalken? Vi har inte sett några konkreta förslag
            från denna regering på detta område.
          </note>
          <note>
            Vad tycker miljöministern om minerallagen? Gruvbrytning är ju
            kan ­ ske den största inverkan vi kan ha på miljön och på den
            biologiska mångfalden. Där tycker jag inte att det har hänt någonting
            under denna tid.
          </note>
          <note>
            Jag vill påminna om det som Stefan Löfven sa i regeringsförklaringen
            2014. Då sa vår statsminister följande: De nationella miljömålen
            ska klaras.
          </note>
          <note>
            Det är inte tu tal om att alla miljömål ska klaras, och då behöver
            vi höja tempot, Karolina Skog.
          </note>
          <note type="speaker">
            Anf. 31 Miljöminister KAROLINA SKOG (MP):
          </note>
          <note>
            Herr talman! Jag är väldigt glad att Jens Holm inledde med fokus
            på pollinatörerna. Jag delar bilden att det är ett område som
            behöver betydligt mer uppmärksamhet än vad det har fått hittills.
          </note>
          <note>
            Vi har för Sveriges del inte någon motsvarande så gedigen utredning
            som den som har gjorts i Tyskland. Men jag har fått tillfälle
            att möta Sveriges ledande forskare på området och frågat om deras
            bedömning av om vi kan dra slutsatsen att det troligtvis är ett
            liknande läge i Sverige. Deras svar är tyvärr ja. Det finns i
            alla fall ingenting som talar emot att läget för insekter i Sverige
            är lika illa som man har konstaterat att det är i Tyskland, beroende
            på att vi har gjort motsvarande förändringar i vårt landskap som
            de man har gjort i Tyskland. Den bristande variationen i landskapet
            är en nyckelorsak.
          </note>
          <note>
            För att få bättre information om vilket arbete som görs i dag
            i Sverige för att stärka pollinatörerna har jag bett om en kartläggning
            av detta från Naturvårdsverket, och de konstaterar att det görs
            ganska mycket i odlingslandskapet. Det finns ett stort engagemang
            från jordbrukare och ideella föreningar. Det görs en hel del väldigt
            intressanta satsningar inom jordbruket. Det görs däremot väldigt
            lite, närmast ingenting, inom skogen. Det är en information som
            vi behöver ta vidare.
          </note>
          <note>
            På söndag är det World Bee Day. Jag kommer absolut att uppmärksamma
            den, och jag hoppas att många fler vill göra det och sprida information
            om hur viktiga pollinatörerna är. Det är en fråga där vi som individer
            faktiskt kan bidra med små insatser. Men det är självklart viktigt
            att vi också drar politiska slutsatser framöver av det allvarliga
            läget.
          </note>
          <note>
            När det gäller att så få av våra miljömål nås vill jag sammanfatta
            läget med att det historiskt har gjorts för lite och i för långsam
            takt. Därför har det varit en oerhört angelägen uppgift denna
            mandatperiod att höja tempot, göra mer, ha ett brett miljöarbete
            och ta tydliga steg inom alla områden för att nå alla miljömålen,
            och detta har verkligen skett. Tillsammans med Vänsterpartiet
            har vi verkligen höjt tempot och adresserat ett antal riktigt
            svåra frågor. Men samtidigt finns det inget alexanderhugg. Miljömålsarbetet
            är långsiktigt och sker enträget och stegvis. En sak som vi fokuserar
            på nu är att fastställa nya etappmål för arbetet efter 2020.
          </note>
          <note>
            Jens Holm frågade om skogsbruket. Vi har bland annat aviserat
            ett nytt etappmål för skydd av skog. Just nu är prognosen att
            om nuvarande nivå på pengar finns kvar kommer detta mål att nås,
            men vi ska sätta ett nytt mål efter 2020.
          </note>
          <note>
            Vad gäller mineraler kan jag inte alls hålla med Jens Holm om
            att ingenting har hänt. Riksdagen tog häromdagen steget att klubba
            igenom ett förbud mot uranbrytning i Sverige – ett viktigt steg.
            Det löser absolut inte hela problemet, men jag tycker att det
            var en glädjens dag och att vi har all anledning att vara stolta
            och glada över beslutet. Det är ett väldigt tydligt besked till
            flera bygder där det funnits ett hot om uranbrytning under många
            år. Nu vet de att de kan utveckla sin bygd i en annan riktning.
          </note>
          <note>
            Jag återkommer till hur vi har integrerat miljöarbetet i andra
            sektorer, som var den tredje frågan.
          </note>
          <note type="speaker">
            Anf. 32 JENS HOLM (V):
          </note>
          <note>
            Herr talman! För att börja med frågan om gruvbrytning välkomnar
            vi i Vänsterpartiet verkligen förbudet mot uranbrytning. Min kollega
            Birger Lahti, som sitter här, var ju väldigt aktiv i den debatten.
            Vi som parti föreslog ett förbud redan 1981. Jag tror att vi faktiskt
            var först i Sverige med att föreslå ett sådant förbud.
          </note>
          <note>
            Beslutet är jättebra. Men det som jag mer var inne på var den
            legislativa delen av det hela, nämligen minerallagen som reglerar
            mineralbrytning i Sverige, alltså: Hur stärka miljöhänsynen inom
            ramen för minerallagen? Jag hade hoppats på att den här regeringen
            under sina fyra år vid makten skulle ha tagit fram en ny minerallag
            kopplad till miljöbalken. Det har inte skett.
          </note>
          <note>
            Detsamma gäller egentligen skogsvårdslagen och skogspolitiken.
            Ministern säger själv att här behöver miljöhänsynen verkligen
            stärkas, och det håller jag med om. Skydd är en sak – det är väldigt
            viktigt – men själva skogsbruket är en annan sak. Där tror jag
            att väldigt mycket mer behöver göras.
          </note>
          <note>
            På söndag är det Världsbidagen. Det är fantastiskt! Jag läste
            i Dagens Nyheter i dag om alla fantastiska aktiviteter som kommer
            att anordnas för våra pollinatörer. På tisdag är det den internationella
            dagen för biologisk mångfald. Det är jättebra med sådana här kampanjdagar.
            Men alla de som är ute och kampanjar vill att vi politiker ska
            ta vårt ansvar, och då är det som sagt väldigt mycket mer som
            behöver göras.
          </note>
          <note>
            Det vore väldigt bra ifall miljöministern kommer in på hur miljömålen
            ska kunna nås på alla politikområden, för det finns en mängd utmaningar.
            Jag tänker på att vi har miljöskadliga subventioner på 50–60 miljarder
            kronor, alltså pengar som faktiskt går till att utarma biologisk
            mångfald vilket leder till att utsläppen ökar. Hur säkerställer
            vi att våra pensionspengar placeras på ett hållbart sätt? Hur
            får vi en infrastrukturplanering som underordnar sig klimatmålen,
            så att vi inte bygger nya motorvägar? Jag är väldigt bekymrad
            över till exempel det extremt dyra och onödiga motorvägsprojektet
            Förbifart Stockholm, som regeringen tyvärr inte har stoppat.
          </note>
          <note>
            Jag tänker också på flygets utsläpp. Vi i Vänsterpartiet välkomnar
            flygskatten, men det är väldigt mycket mer som behöver göras.
            Jag debatterade med ministerns kollega, näringsminister Mikael
            Damberg, för några veck ­ or sedan om Arlandas expansion. Det
            verkar som att regeringen välkomnar att Arlanda har satt 70 miljoner
            resenärer som mål. Det kommer ju att bli ett enormt ökat flygande
            med tillhörande utsläpp.
          </note>
          <note>
            Ja, det finns en mängd konkreta frågor där jag saknar handling
            från regeringen eller där jag tycker att regeringen till och med
            gör fel saker.
          </note>
          <note>
            Det som inte minst är elefanten i rummet är vår konsumtion här
            i Sverige som får påverkan i Kina och Indien, ofta i fattiga länder
            utanför våra gränser. Då vill jag påminna om det mål som ligger
            över alla de 16 miljömålen, nämligen det som kallas för generationsmålet.
            Det handlar om att alla de stora miljöproblemen ska vara lösta
            inom en generation och att vi inte ska skapa nya miljö- och hälsorelaterade
            problem utanför våra gränser. Hur arbetar regeringen med generationsmålet?
          </note>
          <note type="speaker">
            Anf. 33 Miljöminister KAROLINA SKOG (MP):
          </note>
          <note>
            Herr talman! Jag ska säga några ord om hur vi arbetar med att
            integrera miljömålsarbetet brett i regeringens och våra myndigheters
            arbete. Vi har tagit flera viktiga steg för att etablera ett sådant
            arbete. Ett sådant steg är miljömålsrådet, som är breddat och
            fått ett tydligt förnyat arbete. De arbetar väldigt aktivt.
          </note>
          <note>
            Miljömålsrådet är ett samarbete mellan ett antal utvalda myndigheter
            som har särskilt stor påverkan på möjligheten att nå våra miljömål.
            Det nya i deras arbete är att de har uppdraget att i första hand
            använda myndigheten som den resurs den är för att agera och identifiera
            åtgärder som de kan vidta för att nå miljömålen, enskilt eller
            i samarbete med andra myndigheter, och att rapportera detta årligen
            till regeringen. Och rapporterna visar att myndigheterna verkligen
            är aktiva. Sedan kan de, om de identifierar åtgärder som behöver
            vidtas, föreslå förändringar till reger ­ ingen. Men i första
            hand ska de agera. Det är en väldigt viktig signal för styrningen,
            för precis som Jens Holm säger ska vi inte i första hand utreda
            utan agera. Och vi har ändrat styrningen i de här delarna.
          </note>
          <note>
            Den andra delen kan framstå som endast administrativ, men den
            är viktig. Det handlar om att vi har förändrat det regionala tillväxtarbetet.
            Inom det finns enormt stora medel; infrastrukturmedel och de regionala
            utveck ­ lingsmedlen från EU hanteras inom det som kallas regionalt
            tillväxtarbete. Alla regioner har nu i uppdrag att integrera miljömålsarbetet
            i det arbetet, så att de stora medel som finns används för att
            nå miljömålen. Och det är, precis som Jens Holm säger, minst lika
            viktigt att de inte används för att arbeta i fel riktning.
          </note>
          <note>
            Den typen av skruvande är viktigt framåt. Det handlar om strukturella
            förändringar och att använda kraften i det utvecklingsarbete som
            sker på olika nivåer för att nå målen och hamna i rätt riktning.
          </note>
          <note>
            Vad gäller skogen har min kollega, Sven-Erik Bucht, precis presenterat
            en ny inriktning för skogspolitiken i Sverige – kanske pågår presentationen
            fortfarande. Det kommer att bli tydligt att vi slår fast att en
            utvecklad bioekonomi ska utvecklas samtidigt som miljömålen ska
            nås.
          </note>
          <note>
            Jag vill avsluta med att säga några ord om miljöskadliga subventioner
            och konsumtionsfrågor. Jag delar nämligen Jens Holms uppfattning
            om att det är viktiga frågor att ge sig på framöver. Om vi tittar
            historiskt kan vi se att det har funnits en rädsla, kanske till
            och med en feghet, i politiken kring de frågorna. Jag vet att
            jag och Jens Holm gemensamt står för en politik som tar tag i
            den typen av lite svårare frågor.
          </note>
          <note>
            En miljöskadlig subvention som regeringen agerar mot är reseavdraget.
            Det finns till för att skapa god tillgång till en arbetsmarknad
            på landsbygden. Men i praktiken är det en subvention av bilresor
            i storstäderna. Vi har nu en utredning på gång som ska rätta till
            det där, så att vi får tillbaka reseavdragets ursprungliga syfte.
            Det kommer att få stor påverkan. Vi kommer att behöva jobba vidare
            med ytterligare subventioner. Det är bara ett steg.
          </note>
          <note>
            Vad gäller frågan om konsumtion har vi också tagit flera viktiga
            steg. Det behövde göras ett grundläggande arbete för att få koll
            på statistik och mätmetoder för konsumtionens miljöpåverkan. Där
            har Statistiska centralbyrån gjort viktiga saker för oss.
          </note>
          <note>
            Det är verkligen en innovation, ett stort steg framåt, att vi
            i budgeten för 2018 inte bara redovisar prognoser för tillväxt
            utan breddar tillväxtbegreppet så att vi också får bättre koll
            på påverkan på miljön och den sociala hållbarheten.
          </note>
          <note type="speaker">
            Anf. 34 JENS HOLM (V):
          </note>
          <note>
            Herr talman! Det händer en del saker, och det är väldigt bra.
            Men det är tyvärr inte tillräckligt. Jag tänker till exempel på
            det som ministern inledde med, det nya strukturella förändringsarbetet
            som ska se till att alla politikområden drar åt samma håll. Det
            är bra.
          </note>
          <note>
            Det som jag saknar är vad som ska väga tyngst av de olika intressena
            när de står mot varandra. När Arlandas expansion står mot att
            vi faktiskt måste flyga mindre verkar regeringen tycka att Arlandas
            expansion är viktigare. När det är helt uppenbart att vi inte
            kan bygga nya motorvägar utan behöver bygga cykelinfrastruktur
            och satsa på kollektivtrafik och så vidare fortsätter regeringen
            ändå att bygga nya motorvägar.
          </note>
          <note>
            Det är när intressena står mot varandra som man verkligen vill
            ha något skarpt som innebär att det är den långsiktiga miljöhänsynen
            som väger tyngst.
          </note>
          <note>
            Jag vet att Sven-Erik Bucht presenterar ett nytt skogsprogram
            i dag. Men det är inte en ny skogsvårdslag. Det är en lagstiftning,
            de skarpa sakerna, som jag är ute efter så att miljöhänsynen får
            mycket högre status.
          </note>
          <note>
            Det är jättebra att regeringen har tagit tag i reseavdraget.
            Men varför tillsätta en utredning nu? Varför började man inte
            på en gång, i början av mandatperioden? Då hade vi stått här med
            ett nytt, bra reseavdrag nu.
          </note>
          <note>
            Jag är frustrerad över att det utreds för mycket och att det
            är för lite handling.
          </note>
          <note>
            Återigen: Stefan Löfven sa i regeringsförklaringen 2014 att de
            natio ­ nella miljömålen ska klaras. Det ska vara regeringens
            politik. Då behöver vi mer handling, inte fler utredningar.
          </note>
          <note type="speaker">
            Anf. 35 Miljöminister KAROLINA SKOG (MP):
          </note>
          <note>
            Herr talman! Jag kan förstå frustrationen över utredningar. Men
            det finns inget annat sätt att få fram ett nytt och bättre fungerande
            reseavdrag än att låta en utredning ta fram det nya regelverket.
            Det är den ordning vi har i Sverige. Och i jämförelse med andra
            länder vill jag säga att det är en god ordning som gör att vi
            kvalitetssäkrar de regelförändringar vi gör innan de genomförs,
            i stället för att ändra i efterhand.
          </note>
          <note>
            Statsministerns ord i regeringsförklaringen om att miljömålen
            ska nås är otroligt viktiga och sas med största allvar. De har
            också på ett tydligt sätt påverkat den här regeringens arbete
            under fyra år vid makten. Om man tittar på budgeten kan man se
            att inget annat budgetområde än miljöpolitiken har vuxit i lika
            hög grad. Om man tittar på andelen kan man se att vi har ökat
            miljöbudgeten mer än något annat område. Det kanske inte märks,
            eftersom andra områden troligtvis får större utrymme i debatten.
            Men det är faktiskt vad siffrorna visar.
          </note>
          <note>
            Vi har också tagit ordentligt tag i den, som jag tror, svåraste
            miljöpolitiska frågan, nämligen transporterna. Vi har genomfört
            en rad väldigt viktiga och genomgripande reformer på transportområdet.
            Vi har angripit den heliga kon – privatbilen – på ett sätt som
            ingen annan regering har gjort. Bonus–malus börjar gälla den 1
            juli, reduktionsplikten kommer att börja gälla och vi ser över
            reseavdraget.
          </note>
          <note>
            Vi har också lanserat en stadsutvecklingsstrategi som tydligt
            tar ställning för att det i städerna ska skapas möjligheter för
            de hållbara resorna – gång, cykel och kollektivtrafik – på bilens
            bekostnad. Det är en miljöpolitisk konflikt som tidigare regeringar
            har skytt, av rädsla. Men den här regeringen har visat handlingskraft.
            Och det är jag väldigt stolt över.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2017/18:496 om åtgärder för Östersjön
          </note>
          <note type="speaker">
            Anf. 36 Miljöminister KAROLINA SKOG (MP):
          </note>
          <note>
            Herr talman! Jens Holm har frågat mig vilka ytterligare åtgärder
            jag avser att vidta för att Sverige ska nå målet om god ekologisk
            status i Östersjön till senast 2021 i enlighet med våra åtaganden
            i Helcom.
          </note>
          <note>
            Jag instämmer i att situationen i Östersjön är akut och att mer
            behöver göras. Oroande är också att klimatförändringarna kan leda
            till att problemen förvärras , bland annat med allvarliga konsekvenser
            för fiskbestånden i Östersjön.
          </note>
          <note>
            Det finns en historik av för hög tillförsel av näringsämnen till
            Östersjön under mycket lång tid. Utsläpp av orenat avlopp till
            vatten har pågått fram till 70-talet i Sverige och fram till nyligen
            från stora städer som S ank t Petersburg och Kaliningrad. Självreningen
            av näringsämnen i landskapet har också minskat drastiskt på grund
            av att våtmarker och sjöar dikats ut och torrlagts i stor omfattning
            under mer än 100 års tid.
          </note>
          <note>
            Sammantaget har vi en miljöskuld som det kommer att krävas omfattande,
            långsiktigt och tålmodigt arbete för att åtgärda. Det arbetet
            har dessutom varit eftersatt alldeles för länge.
          </note>
          <note>
            Det är i det perspektivet som regeringen satsar över 600 miljoner
            kronor per år på ett rent hav för perioden 2018–2020 med ett paket
            av åtgärder mot övergödning, miljögifter och skräp och på skydd
            av flera marina områden.
          </note>
          <note>
            Regeringen har gett Havs- och vattenmyndigheten flera uppdrag
            för att underlätta åtgärdsarbetet mot övergödning och få till
            stånd åtgärder där de gör störst nytta. Regeringen har också ökat
            budgeten kraftigt för finansiering av lokala vattenvårdsprojekt,
            LOVA, och villkoren har ändrats så att fler typer av åtgärder
            nu kan ges stöd och så att det blir mer attraktivt att söka dessa
            medel.
          </note>
          <note>
            I regeringens satsning på ett rent hav i ngår en våtmarkssatsning
            på 200 miljoner kronor per år 2018–2020 som kommer att bidra till
            att öka självreningen i landskapet och minska tillförseln av näring
            till havet.
          </note>
          <note>
            Som Jens Holm nämner är landsbygdsprogrammet ett av flera viktiga
            verktyg för att minska övergödningen av Östersjön . Regeringen
            avser därför att, nu när översynen av nästa programperiod påbörjas,
            arbeta för att landsbygdsprogrammet ska bli betydligt mer effektivt
            och att det ska bidra till att uppsatta miljömål uppnås på ett
            strategiskt och mätbart sätt.
          </note>
          <note>
            Jens Holm tar även upp att skydd av fler marina områden behövs.
            Detta är en prioriterad fråga för regeringen. Därför har regeringen
            pekat ut flera Natura 2000-områden för att skydda bl and annat
            tumlaren i Östersjön och gör även stora satsningar i budgeten
            för stärkt marint områdesskydd. Dessutom har vi lagt uppdrag på
            Havs- och vattenmyndigheten att bl and annat identifiera åtgärder
            i syfte att nå bevarandemålen i marina skyddade områden med fokus
            på fiske.
          </note>
          <note>
            För att minska övergödningen på längre sikt har regeringen tillsatt
            en utredning som ska ge förslag på hur drivkrafterna för lokalt
            åtgärdsarbete kan stärkas. Utredningen ska också föreslå styrmedel
            som leder till ökad användning av lokalt anpassade, kostnadseffektiva
            åtgärder.
          </note>
          <note>
            För att god miljöstatus ska kunna uppnås i Östersjön behöver
            alla nio länder med kust till Östersjön bidra. Där är samarbetet
            inom Helcom en viktig plattform. Regeringen har också för avsikt
            att ta en aktiv roll i utvecklingen av den nya aktionsplanen för
            ökat skydd av Östersjön som ska tas fram inom Helcom, och regeringen
            kommer att verka för att den håller en hög ambitionsnivå.
          </note>
          <note>
            Sammantaget innebär det här att förutsättningarna för lokalt,
            regionalt och gränsöverskridande åtgärdsarbete mot övergödning
            stärks väsentligt. Det kommer inte att innebära att Östersjön
            når god ekologisk status till 2021, men det är början på ett arbete
            som kommer att ge effekt på lång sikt och som också kommer att
            vara en lönsam investering.
          </note>
          <note type="speaker">
            Anf. 37 JENS HOLM (V):
          </note>
          <note>
            Fru talman! Jag vill tacka miljöministern för svaret på min interpella
            ­ tion. Det här är ju ett exempel på det som vi pratade om tidigare,
            att ett antal av våra 16 miljömål som inte nås är direkt kopplade
            till situationen i Östersjön. Östersjön är kanske världens mest
            förorenade innanhav. Alla känner till de döda bottnarna och algblomningen
            som snart tyvärr kommer att breda ut sig, kanske mer än någonsin.
            Det har slagits nya rekord varje år.
          </note>
          <note>
            Inom Helcom – det Östersjösamarbete som ministern refererar till,
            där alla är Östersjöländer är med – är det inget av de nio Östersjöländerna
            som är i fas med de mål som har satts upp. Även om Sverige är
            bättre än de flesta andra kommer vi inte heller att nå målen om
            en god ekologisk status till 2021.
          </note>
          <note>
            Det finns väldigt mycket att göra här. De stora lösningarna finns
            nog inom jordbruket och fiskeripolitiken. Om jag börjar med jordbruket
            välkomnar jag att miljöministern säger att Sverige ska verka för
            ett bättre och mer ändamålsenligt landsbygdsprogram.
          </note>
          <note>
            Landsbygdsprogrammet är ju den gröna delen av EU:s jordbrukspolitik.
            Jag vill fråga ministern: Eftersom det nu pågår förhandlingar
            på EU ‑ ni ­ vå om en ny jordbrukspolitik – kommer den svenska
            regeringen att verka för att alla så kallade direktstöd tas bort
            och att allt inom jordbrukspolitiken ska ligga inom landsbygdsprogrammet
            och gå till miljöersättningar, inte bara till ökad produktion?
            Det vore intressant att få svar på det.
          </note>
          <note>
            De extra 600 miljoner kronor som har avsatts är väldigt välkomna
            och någonting som vi i Vänsterpartiet förstås stöder. För bara
            några dagar sedan läste jag en debattartikel av LRF och Världsnaturfonden.
            De säger att det är svårt att få del av dessa pengar när det handlar
            om att lantbrukare vill anlägga våtmarker.
          </note>
          <note>
            Våtmarker är naturens reningsverk, kan man säga. Där kan fosfor,
            kväve och andra utsläpp renas. Men systemet är alldeles för krångligt.
            Hundratals lantbrukare får inte ut sina pengar. Jag undrar om
            regeringen har någon strategi för att se till att pengarna verkligen
            går dit de ska, så att våra lantbrukare kan göra ett bra miljöarbete.
          </note>
          <note>
            När det gäller fisket finns det väldigt mycket att göra. Vi i
            Vänsterpartiet vill till exempel förbjuda bottentrålning. Jag
            undrar om regeringen har några förslag på det området.
          </note>
          <note>
            Om man har ett marint reservat ska det vara just ett reservat,
            alltså ett skydd där det inte bedrivs ett storskaligt fiske. Vi
            anser också att de marina skydden behöver ökas, och där verkar
            vi vara överens med regeringen.
          </note>
          <note>
            Precis som i den förra debatten ser jag att det finns väldigt
            mycket kvar att göra, så jag vill gärna höra mer från ministern
            om vad som är på gång.
          </note>
          <note type="speaker">
            Anf. 38 Miljöminister KAROLINA SKOG (MP):
          </note>
          <note>
            Fru talman! Tack, Jens Holm, för möjligheten att diskutera de
            viktiga Östersjöfrågorna här i kammaren!
          </note>
          <note>
            Jag tänkte börja med att kommentera arbetet med våtmarker. Det
            är en sak som vi från regeringen har identifierat som viktig ur
            flera aspekter. En aspekt är att det är en viktig åtgärd för att
            förbättra statusen i Östersjön och för att hantera vattenfrågorna
            på land.
          </note>
          <note>
            Under lång tid har stora områden i Sverige dränerats , och markens
            möjlighet att bevara vatten har minskat . Det skapar en känslighet
            för torka, vilket vi har upplevt under flera somrar, och för mycket
            regn. Våtmark är ingen lösning på det . M en våtmarker är bra
            för att de fångar upp näringsämnen, och det är bakgrunden till
            att vi gör en kraftig våtmarkssatsning.
          </note>
          <note>
            Vi satsar mer pengar, men vi har också ändrat så att fler än
            tidigare kan söka det stödet. Man kan söka stöd för fler typer
            av åtgärder, och vi har infört att man kan få en större andel
            av en investering i en våtmark nu än tidigare. Vi har också vidtagit
            åtgärder för att sänka trösklarna.
          </note>
          <note>
            Precis som Jens Holm har jag tagit del av debattartikeln där
            man pekar på att det fortfarande är administrativt krångligt.
            Självklart ska vi titta på det. Finns det ännu mer som vi kan
            göra för att sänka trösklarna ska vi absolut göra det. Jag har
            läst artikeln med nogsamhet och jag analyserar den.
          </note>
          <note>
            Nästa fråga som Jens Holm tar upp gäller fisket och kopplingen
            till de marint skyddade områdena. Där har regeringen gjort flera
            saker. Framför allt har vi ökat mängden marint skyddade områden.
          </note>
          <note>
            Det är viktigt att komma ihåg att när man beslutar om ett skyddat
            område är det första steget en väldigt lång process. Man ska bland
            annat fatta beslut om hur fisket ska regleras. Eftersom fiske
            är en EU-kompetens måste man förhandla med alla de länder som
            har rätt att fiska i det området. Det tar väldigt lång tid. Nu
            har vi reglerat ett område och hittat en modell för hur det ska
            göras framöver.
          </note>
          <note>
            För att komma längre och utveckla den svenska positionen i dessa
            frågor har vi gett två viktiga uppdrag till Havs- och vattenmyndigheten.
            Det första uppdraget är att det ska göras en analys av hur olika
            fiskemetoder påverkar vattenmiljön och fiskebeståndet inklusive
            en analys av effekterna av bottentrålning. Det kommer att vara
            ett viktigt underlag för politiska beslut framöver.
          </note>
          <note>
            Det andra uppdraget är ett utredningsarbete där Havs- och vattenmyndigheten
            ska föreslå områden där man kan göra en reglering för att få områden
            helt utan mänsklig påverkan. Det är vår uppfattning att det vore
            viktigt att inrätta sådana områden, inte minst för fiskets och
            torskens skull.
          </note>
          <note>
            De vattenlevande djuren får då områden där de får växa till och
            vara ifred utan störning från båttrafik eller fiske. Det har vi
            identifierat som en viktig åtgärd framöver, så det är därför som
            vi har beställt ett sådant underlag. När vi styr under nästa mandatperiod
            kan vi fatta den typen av beslut.
          </note>
          <note>
            Jag delar uppfattningen att fiskefrågorna är oerhört centrala.
            Att vi har en kunskapsbaserad och vetenskapligt förankrad fiskepolitik
            framöver är avgörande för Östersjöns framtid.
          </note>
          <note type="speaker">
            Anf. 39 JENS HOLM (V):
          </note>
          <note>
            Fru talman! Det är utmärkt att regeringen vill göra det lättare
            att få våtmarksstödet. Jag noterar att man i Danmark har anställt
            så kallade våtmarksadministratörer, det vill säga tjänstemän som
            hjälper till med pappersarbetet så att det blir så enkelt som
            möjligt för lantbrukarna att få pengarna. Det vore kanske en idé.
          </note>
          <note>
            Jag hade även en konkret fråga om förhandlingarna om EU:s jordbrukspolitik.
            Vi i Vänsterpartiet anser att Sverige egentligen inte ska ha något
            direkt stöd. Allt stöd ska i stället vara mer eller mindre miljörelaterat.
            Sedan kan man få ett ännu högre stöd om man till exempel bedriver
            jordbruk långt ute i glesbygden där de ekonomiska förutsättningarna
            är lite sämre. Är detta något regeringen driver?
          </note>
          <note>
            Jag funderade ytterligare på något vad gäller jordbruket. Ett
            enkelt sätt att öka miljöarbetet i jordbruket är att stimulera
            det ekologiska jordbruket. I går var jag på ett seminarium hos
            Organic Sweden, som är branschorganisation för att stimulera ekologiskt
            jordbruk i Sverige. Där vill man att det ska finnas ett mål om
            att 50 procent av åkermarken ska vara ekologiskt certifierad till
            2030. Det är en bra målsättning , tycker jag, som vi borde kunna
            vara eniga om.
          </note>
          <note>
            Jag vet att det finns anslag i budgeten som man kan få för ekologisk
            odling, vilket är bra. Men anslagen behöver bli högre. Ett sätt
            att finansiera det vore helt enkelt att det konventionella får
            ta ett större miljöansvar genom en skatt på handelsgödsel. Man
            kan också ha en skatt på bekämpningsmedel, som kan vara mer ändamålsenlig.
            Då får vi in intäkter som kan gå till den ekologiska produktionen.
            Vad anser ministern om det?
          </note>
          <note>
            När det gäller fisket är det bra att regeringen förhandlar med
            andra länder. Jag förstår att det kanske främst handlar om Danmark
            och Tyskland – kanske i synnerhet Danmark. Det handlar om stopp
            för bottentrålning och ett bättre skydd mot industriellt fiske.
            Kan ministern vara mer specifik om detta? Vilka områden förhandlar
            ni om? Hur går det?
          </note>
          <note>
            Sverige kommer att ha ordförandeskapet i det som kallas Baltfish
            från den 1 juli i år. Baltfish är ett samarbetsorgan för Östersjön,
            där man tillsammans regionalt driver fiskefrågor. Där finns alla
            möjligheter för Sverige att driva frågan om ett mer hållbart fiske,
            förbud mot skadliga fiskemetoder såsom bottentrålning, att vi
            ska ta ut rimliga kvoter så att vi inte fiskar ut den fisk som
            finns och så vidare. Vilken strategi har Sverige för sitt ordförandeskap
            i Baltfish? Avser ni att informera oss i riksdagen om det? Jag
            har inte hört något om det.
          </note>
          <note type="speaker">
            Anf. 40 NINA LUNDSTRÖM (L):
          </note>
          <note>
            Fru talman! Jag har anmält mig till debatten, eftersom jag tycker
            att det här verkligen är en mycket viktig fråga. Jag saknar dock
            ett perspektiv i debatten som handlar om hur man kan påverka utvecklingen
            för Östersjöns status, och det gäller sjöfarten.
          </note>
          <note>
            Jag vill ta upp några exempel som jag tycker är väsentliga och
            viktiga i sammanhanget. Vi har bland annat frågan om utsläppen
            från sjöfarten.
          </note>
          <note>
            Först vill jag säga att sjöfarten är helt fantastisk för att
            till exempel transportera gods. Men alla transportslag har sina
            utmaningar, och så även den fantastiska möjlighet som sjöfarten
            utgör.
          </note>
          <note>
            Det jag vill ta upp och göra ett medskick om till statsrådet
            är hur sjöfarten kan bli ännu bättre på det den gör. Men jag vill
            även adressera de utmaningar som finns. En sådan utmaning är emissionerna
            från sjöfarten. Där pågår ett stort arbete. Detta arbete är internationellt
            och är därför viktigt i sig.
          </note>
          <note>
            En annan sak handlar om hur våra vattenvägar är konstruerade.
            Det finns väldigt känslig miljö. Det tål även att fundera över
            hur våra nationella farleder, dem vi själva har rådighet över,
            är satta. Hur är de utformade? Var ligger de? Och var kommer man
            att anlägga eventuella nya farleder? Det är också viktiga frågor.
          </note>
          <note>
            Sedan har vi det som handlar om barlastvatten, det vill säga
            det som finns i tanken på ett stort fartyg, och hur man hanterar
            det. Även främmande organismer hör till detta.
          </note>
          <note>
            Vi måste försöka ha ett tydligt miljöfokus. Helcom har två olika
            kommittéer som arbetar med de frågor som jag har nämnt.
          </note>
          <note>
            Det pågår ett arbete om en initial strategi 2018, vilket är intressant.
            Detta kommer att utmynna i en slutlig strategi. Min fråga till
            statsrådet är: Vilken position kommer Sverige att ha vad gäller
            de frågor som jag nämner? Vad kommer vi att adressera specifikt?
          </note>
          <note>
            Jag vill även lyfta fram det dilemma som finns med utsläppen
            och olycksriskerna kring sjöfarten. Hur kan vi bli bättre på att
            förebygga detta? Jag har för mig att ett par hundra olyckor även
            renderar utsläpp. Vi vet att exempelvis oljeutsläppen skadar miljön
            väldigt mycket.
          </note>
          <note>
            Jag noterar att Havsmiljöinstitutet i sin rapport 2017:2 tar
            upp konsekvenserna vid en olycka och beskriver att påverkan kan
            bli väldigt stor beroende på hur rutterna är dragna. Hur arbetar
            regeringen med denna fråga? Det finns ju möjligheter att leda
            om trafik, om man ser områden som känsliga. Man kan arbeta väldigt
            aktivt i de områden där man har rådighet över farlederna.
          </note>
          <note>
            Jag undrar också vilket miljöfokus som finns i den havsplan som
            utvecklas och ska implementeras till 2021.
          </note>
          <note>
            Jag är som sagt intresserad att få höra av statsrådet vilka åtgärder
            man jobbar med inom de olika områdena om man ser till sjöfarten.
            Jag är fullt medveten om att mycket av detta också handlar om
            internationellt arbete. Det gäller inte minst utsläpp, partiklar
            och mycket annat, och där har IMO ett viktigt arbete. Ändå finns
            möjligheter att vidta åtgärder lokalt. Man skulle exempelvis kunna
            ha en starkare miljöstyrning av farledsavgifterna och använda
            ekonomiska styrmedel för att premiera dem som vill gå före.
          </note>
          <note>
            För Östersjön är detta otroligt viktiga frågor. Det gäller även
            hanteringen av avfall från kryssnings- och passagerarfartygen
            etcetera. Jag vill gärna höra hur statsrådet och regeringen tänker
            om detta.
          </note>
          <note type="speaker">
            Anf. 41 Miljöminister KAROLINA SKOG (MP):
          </note>
          <note>
            Fru talman! Jag ska försöka att snabbt och enkelt besvara frågorna
            från både Jens Holm och Nina Lundström.
          </note>
          <note>
            Jag börjar med jordbrukspolitiken. Arbetet med en ny jordbrukspolitik
            inom EU efter 2020 pågår. Regeringens syn är att jordbrukspolitiken
            behöver ha en högre ambitionsnivå och mer fokus på resultat avseende
            resurseffektivitet och miljömål. Uppföljningen behöver gå från
            detaljstyrning till att fokusera på om målen för åtgärderna nås
            eller inte. Detta är vår inriktning i förhandlingarna.
          </note>
          <note>
            Det finns ett tryck i Sverige på ekologisk odling. Konsumenterna
            efterfrågar det ekologiska, vilket är oerhört glädjande. Inom
            livsmedelsstrategin har vi satt ett mål för den offentliga sektorns
            konsumtion av ekologiskt. Det har även lett till ett tryck på
            den omställningsersättning som finns för jordbrukare som vill
            ställa om. Vi har därför behövt höja den, vilket har varit en
            angenäm uppgift att göra. Vi har höjt den för att möta behovet,
            och vår ambition är att ingen jordbrukare ska behöva vänta på
            detta. För dem som vill ställa om ska en tillräcklig ersättning
            finnas. Det är målet. Hittills har vi gjort en höjning.
          </note>
          <note>
            Låt mig gå över till sjöfarten. Jag är jätteglad att vi får tala
            även om den. Den är självklart oerhört viktig. Det är den dels
            för att den är så strategiskt viktig i den övergripande transportpolitiken
            och omställningen till en mer effektiv klimatsektor, dels för
            att den har tydlig lokal och global miljöpåverkan.
          </note>
          <note>
            Här finns många glädjande utvecklingslinjer. Det beror på flera
            saker.
          </note>
          <note>
            Vad gäller påverkan på sjöfarten är det regionala arbetet inom
            Helcom i flera delar framgångsrikt, vilket gör att utsläppen minskar.
            Utsläppen minskar både vad gäller avloppen från sjöfarten genom
            reglering och inte minst genom att svaveldirektivet har haft en
            fantastisk påverkan. Det gör att den typ av utsläpp som påverkar
            vår hälsa har minskat väldigt mycket. Den andra delen är att sjöfarten
            har höjt sin egen ambitionsnivå. Branschen i dag är verkligen
            villig att ta stort miljöansvar.
          </note>
          <note>
            Vi tror från regeringens sida att flytande gas kommer att vara
            ett viktigt bränsle framöver för att lämna fuloljan och gå över
            till ett hållbart alternativ. Det gäller inte minst flytande biogas.
            Därför har jag gjort en ny strategisk satsning just på att tillgängliggöra
            flytande biogas för sjöfarten. Det är en utlysning som görs av
            Energimyndigheten väldigt snart.
          </note>
          <note>
            Jag vill också ta upp frågorna om farleder och hur rutter hanteras
            inom det som kallas för vattenplanering. Vi har på land en fysisk
            planering med översiktsplaner och detaljplaner. Detta har inte
            funnits för havet, men det håller vi nu på att utveckla. Det är
            helt enkelt ett jättebrett arbete där man tittar på alla delar,
            såsom farleder, rutter, vindkraft, fiske och miljöhänsyn. Här
            är det väldigt viktigt att vi har en grund med ordentligt med
            skyddade områden. Det är där man kan göra den typen av avvägningar,
            med informa ­ tion om var bottnarna och djurlivet är mer sårbara
            och om man kan påverka exempelvis beslut om rutter. Det är det
            verktyget som vi framöver kommer att ha för att kunna göra avvägningar
            inom hållbarhetsagendan. Det kom ­ mer att vara ett väldigt viktigt
            verktyg framöver för att få ut det mesta möjliga ur sjötransporten
            men minska dess miljöpåverkan.
          </note>
          <note type="speaker">
            Anf. 42 JENS HOLM (V):
          </note>
          <note>
            Fru talman! Jag vill börja med att instämma i det som Nina Lundström
            från Liberalerna sa om sjöfarten. Det är självklart en väldigt
            viktig påverkansfaktor i Östersjön. Där finns det också väldigt
            mycket att göra. Jag tror att regleringar som svaveldirektivet,
            som ministern var inne på, verkligen är vägen framåt. Vi behöver
            mer sådana saker. Jag tror också att det är bra att gå från tjockolja
            till gas. Det vore ju fantastiskt om man kunde driva båtarna på
            biogas. Kanske kan de också elektrifieras i framtiden.
          </note>
          <note>
            Jag hade en konkret fråga till ministern om vårt ordförandeskap
            i samarbetsorganet Baltfish. Det får ministern gärna berätta om,
            men det är väl från den 1 juli som vi är ordförande i detta Östersjösamarbete
            för fiskepolitiken. Då borde vi ha alla möjligheter att verka
            för ett mer hållbart fiske i Östersjön. Det vore också intressant
            att veta mer konkret vilka förhandlingar som vi har med andra
            länder om att till exempel förbjuda bottentrålning eller på annat
            sätt se till att fisket blir hållbarare.
          </note>
          <note>
            Det är bra med målsättningar för ekologisk konsumtion i offentlig
            sektor liksom för ekologisk produktion. Jag tycker att regeringen
            skulle kunna höja målsättningen för ekologisk produktion i linje
            med det som jag sa, att ungefär hälften borde kunna vara ekologiskt
            om tio tolv år. Det är en fullt rimlig målsättning.
          </note>
          <note>
            Detta är några exempel på saker som behöver göras för att vi
            ska rädda Östersjön. Det är en väldigt brådskande fråga. Mer politiskt
            agerande behövs.
          </note>
          <note type="speaker">
            Anf. 43 NINA LUNDSTRÖM (L):
          </note>
          <note>
            Fru talman! Jag välkomnar det gemensamma engagemang för Östersjön
            som finns. Det är ju ett av världens mest trafikerade hav som
            vi har här i vår närhet.
          </note>
          <note>
            Det som jag ändå skulle vilja göra ett medskick kring – jag känner
            att jag inte fick svar från statsrådet på frågan – är hur man
            kan använda ekonomiska styrmedel för att uppnå det som vi alla
            tycker är framtidens lösningar. Det kan gälla nya drivmedel. Det
            kan också gälla elektrifiering, som Jens Holm nämnde. Hur ser
            vi till att rikta våra styrmedel så att de premierar dem som går
            före?
          </note>
          <note>
            Jag noterar bland annat det här med farledsavgifterna. En uppgift
            jag nyligen har fått är att det bara är ungefär 7 procent av själva
            avgiften som har den typen av miljöpremie. Jag tycker att synsättet
            på ekonomiska styrmedel bör vara att de verkligen ska ta sikte
            på att de som går före med kloka val och smarta lösningar också
            får en ekonomisk premie för det. Jag skulle gärna vilja höra hur
            statsrådet ser på möjligheten att utveckla de här avgifterna.
            Sedan vet jag mycket väl att farledsavgifterna bara är en liten
            del av det som belastar sjöfarten ekonomiskt sett. Det är samma
            sak med hamnavgifter. Där finns det många aktörer. Men det handlar
            om att försöka se över hur vi kan se till att premiera att man
            agerar rätt.
          </note>
          <note>
            Sedan finns det väldigt mycket mer att göra. Den lagstiftning
            vi har och de regelverk vi har gör att det fortfarande är så att
            inte alla tömmer sina tankar i hamnarna, vilket man absolut borde
            göra. Det gäller toalettavfall och mycket annat. Jag tror att
            utvecklingen kommer att gå dithän att vi blir av med den typen
            av miljöproblem. Men vi har fortfarande luftfrågorna och frågan
            om incitamenten för att göra de rätta sakerna. Jag vore väldigt
            tacksam för att få svar även på det.
          </note>
          <note type="speaker">
            Anf. 44 Miljöminister KAROLINA SKOG (MP):
          </note>
          <note>
            Fru talman! Det händer oerhört mycket spännande inom sjöfartens
            om ­ råde. Det är svårt att hinna med allt på ett kort anförande.
            Elektrifiering är definitivt en sak som händer nu. Färjorna mellan
            Helsingborg och Helsing ­ ör är ett exempel på det. Från regeringens
            sida har vi bestämt att reger ­ ingen även på detta område ska
            gå före och vara ett föredöme. Vi har gett upp ­ drag och medel
            till de myndigheter som styr över den sjöfart som sker i statlig
            regi för att tillse en elektrifiering av de delarna. Det handlar
            om vägfärjor, men det handlar också om Kustbevakningens fartyg,
            där myn ­ digheten på eget bevåg har börjat titta på både elektrifiering
            och använd ­ ning av nya bränslen som metanol och etanol.
          </note>
          <note>
            Vad gäller farledsavgifterna har vi gett i uppdrag till ansvarig
            myndighet att följa vilken miljöstyrning dessa avgifter har. Om
            en sådan uppföljning visar att de inte har tillräcklig miljöstyrning
            ska man givetvis föreslå förändringar, för det är självklart att
            de ska ha det. Vi ska använda alla redskap vi har tillgängliga.
          </note>
          <note>
            Förutom att vi deltar i Helcom är vi i Sverige oerhört aktiva
            i ett flertal regionala organ som berör Östersjön. Det var så
            svaveldirektivet kom fram. Vi är fortfarande aktiva. Vår generella
            ståndpunkt är att regional reglering av luftvårdsfrågor är vägen
            framåt. Exempelvis finns det ett väldigt aktivt arbete med frågorna
            om sot och partiklar. Man tittar på möjligheten att reglera även
            det genom regional lagstiftning i stil med svaveldirektivet. Jag
            ser framför mig att det kan bli mer av den typen av reglering
            i framtiden.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2017/18:517 om trafikregler som påverkar
            cyklister
          </note>
          <note type="speaker">
            Anf. 45 Statsrådet TOMAS ENEROTH (S):
          </note>
          <note>
            Fru talman! Nina Lundström har ställt tre frågor till mig med
            koppling till trafikregler som påverkar cyklister.
          </note>
          <note>
            Det är glädjande att Nina Lundström delar min och regeringens
            uppfattning att det är mycket angeläget att förbättra trafiksäkerheten
            och framkomligheten för cyklister.
          </note>
          <note>
            Regeringen presenterade 2017 en nationell cykelstrategi, vilken
            har som övergripande syfte att främja en ökad och säker cykling.
            Det är viktigt att regelverket är tydligt och trafikmiljön säker
            för oskyddade trafikanter som cyklister. Oskyddade trafikanter
            är också prioriterade i arbetet för att uppnå nollvisionen.
          </note>
          <note>
            Därför har regeringen särskilt utrett hur regelverket kan anpassas
            för att uppnå en ökad och säker cykling. Näringsdepartementets
            promemoria Cykelregler publicerades samtidigt som presentationen
            av den nationella cykelstrategin och har därefter varit ute på
            remiss. Promemorian innehåller ett antal förslag till regeländringar
            som ska göra det lättare för cyklister och andra trafikanter att
            färdas i samma trafikmiljö på ett säkert sätt. Pro ­ memorian
            bereds för närvarande inom Regeringskansliet, och min ambi ­ tion
            är att vi ska fortsätta arbetet med modernisering av regelverket.
          </note>
          <note>
            Det finns för närvarande inget beredningsunderlag för att lägga
            förslag om införandet av ny avståndsreglering. Frågan bereds därmed
            inte just nu, men jag utesluter inte att vi får anledning att
            titta närmare på detta när vi följer upp cykelstrategin.
          </note>
          <note type="speaker">
            Anf. 46 NINA LUNDSTRÖM (L):
          </note>
          <note>
            Fru talman! Jag vill börja med att tacka för svaret. Skälet till
            interpellationen är att det helt enkelt behövs bättre trafikregler
            för cyklister. Jag tycker att det har hänt alldeles för lite på
            området. Jag förstår naturligtvis att förslagen bereds. Men på
            vissa områden borde man kunna gå fram snabbare.
          </note>
          <note>
            Det är fantastiskt att se hur många som cyklar. När man exempelvis
            kommer till riksdagen ser man väldigt många cyklister ute. Cykling
            är inte bara transport och folkhälsa, utan det är också en frihetsfråga.
            Det är härligt att cykla. Visa dagar skulle man kanske till och
            med gärna fortsätta att trampa på sin cykel och inte sitta så
            mycket på möten.
          </note>
          <note>
            Det är fantastiskt att se vilket uppsving det är på cyklingen.
            Men det innebär också att ju fler cyklister som finns därute,
            desto större utmaningar får vi. Ett sätt är att hantera frågeställningar
            och inte bara pengar till ny infrastruktur. Det finns åtgärder
            som inte kostar pengar. Det handlar om regelverk som finns för
            cyklingen.
          </note>
          <note>
            Jag har därför ställt frågorna om det som rör just trafikregler.
            Jag har också ställt frågan till cyklister om vad som är deras
            starkaste argument för exempelvis regeln om att hålla ett minsta
            avstånd om man som bilist kör om en cyklist.
          </note>
          <note>
            Cyklisterna säger så här: Det handlar om att rädda liv. Jag vill
            leva. Tydlighet. Öka upplevd trygghet så att fler cyklar. Öka
            förutsägbarhet i trafiken. En tydlig signal från lagstiftaren.
            Rättssäkerhet. Bättre cykelupplevelse. Fler kan använda befintligt
            trafiksystem.
          </note>
          <note>
            Frågan om att kunna färdas tryggt även för en cyklist som är
            oskyddad är en otroligt viktig fråga. Den präglar också känslan
            av att vara ute på sin cykel. Det jag inte förstår, fru talman,
            är varför frågan inte kan beredas.
          </note>
          <note>
            Jag noterar att statsrådet svarar att frågan inte är beredd.
            Varför inte ta fram ett beslutsunderlag och ett underlag för att
            genomföra regeln? Regeln finns i många olika länder. Australien
            har precis gjort en genomlysning av den regel som de införde.
            Man kunde konstatera att efter tio månader hade olycksstatistiken
            minskat med 15 procent, och man upplever att det har varit en
            lyckad regelförändring.
          </note>
          <note>
            Dagens trafikregler är inte anpassade för de cyklister som finns
            ute i dag. Många cyklar också på vägar där det finns ganska höga
            hastigheter. Det gör mig väldigt fundersam att det sägs i svaret
            att det saknas beredningsunderlag.
          </note>
          <note>
            Jag noterar att trafikutskottet i sitt betänkande om cykling
            flaggar för att man förväntar sig att regeringen vidtar åtgärder.
            Det var också skälet till att avstyrka förslagen vid det tillfället.
            Slutsatsen är att regeringen kommer att återkomma med förslag
            med tanke på att det finns en promemoria som har varit ute på
            remiss. Man anser att regeringen har möjlighet att vidta ytterligare
            åtgärder.
          </note>
          <note>
            Fru talman! Mina frågor till statsrådet är: Varför vill inte
            regeringen ta ett initiativ här? Varför inte ta fram ett beredningsunderlag?
            Varför inte se till att vi gemensamt genomför det?
          </note>
          <note>
            Jag är helt övertygad om att det finns ett väldigt starkt stöd
            för detta. Det skulle i sak vara ganska enkelt att genomföra.
            Det skulle också kunna kombineras med en informationskampanj och
            snabbt kunna göra skillnad där ute.
          </note>
          <note>
            Det handlar inte heller om finansiering med pengar eller inväntandet
            av den nationella planen. Det här skulle man kunna göra väldigt
            fort. Jag väntar med spänning på ett svar.
          </note>
          <note type="speaker">
            Anf. 47 Statsrådet TOMAS ENEROTH (S):
          </note>
          <note>
            Fru talman! Tack, Nina Lundström, för engagemanget! Jag tycker
            också att den cykelboom vi upplever är glädjande. Jag cyklar själv
            en hel del. Jag ser dessutom att det är fler ute på vägarna nu.
          </note>
          <note>
            Det gäller inte minst tack vare elcykelpremien. Den har gjort
            att personer som kanske tidigare tog bilen till jobbet numera
            väljer att cykla. De använder den lilla extra kraften från batteriet
            för att inte komma fram helt svettig till jobbet och ändå kunna
            ta sig fram. Det tar mindre utrymme och är klimatsmart.
          </note>
          <note>
            Det är klart att det håller på att revolutionera trafikmiljön
            med de följdeffekter det får i form av att vi nu i nationell plan
            måste ta ökad höjd för till exempel cykelvägar och cyklingens
            möjligheter att komma fram. Det är glädjande.
          </note>
          <note>
            Jag noterar att Nina Lundström nämnde att det hänt för lite.
            Vi måste ändå komma ihåg att till skillnad från den tiden då Liberalerna
            var i reger ­ ingsställning under åtta år då de nästan inte gjorde
            någonting på cyklingens område har vi nu en nationell cykelstrategi.
          </note>
          <note>
            Vi har ett nationellt cykelcentrum i Linköping där man samlar
            forskning, utveckling och kompetensinsatser. Vi har genomfört
            ett flertal utredningsuppdrag och förändringar som stärker cyklingen.
            Elcykelpremien är för övrigt ett bra exempel på det.
          </note>
          <note>
            Vi kommer nu den 13 juni att ha ett uppföljande möte om cykelstrategin.
            Där är min ambition att bjuda in Cykelsverige för att lyssna in
            synpunkter bland annat på de regler som behöver förändras framöver.
            En del av dem är i s lut skedet i beredningen i Regeringskansliet.
          </note>
          <note>
            De mest kända förslagen är möjligheten för cyklister över 15
            år att även kunna cykla på en gata i allmän trafik. Det är någonting
            som vi har öppnat för. Men vi ska se till att frågan blir ordentligt
            beredd med de synpunkter som finns.
          </note>
          <note>
            När det sedan gäller frågor om 1,5-metersregler och regleringen
            ska vi komma ihåg att det i dag är en reglering. Trafikförordningen
            ser ut så här: En förare får köra om endast om det kan ske utan
            fara. Den förare som kör om ska lämna ett betryggande avstånd
            i sidled mellan sitt fordon och det fordon som körs om.
          </note>
          <note>
            Det kan vara svårt att säga hur långt ett betryggande avstånd
            vid omkörning av cykel kan vara. Vissa fordon kan passera med
            mindre avstånd medan till exempel passage av barn som cyklar kräver
            större avstånd. Det är därför upp till den som gör en omkörning
            att avgöra vilket avstånd som är lämpligt vid varje situation.
            Den som gör en omkörning förbi en cykel bör dock särskilt försäkra
            sig om goda säkerhetsmarginaler då risken för cyklisten vid en
            omkörning kan vara väldigt hög.
          </note>
          <note>
            Jag kan konstatera att vi i relation till många andra länder
            har få cykel ­ olyckor som är kollision med fordon. Det är 80
            procent av cykelolyckorna som är singelolyckor. Det finns skäl
            att också därför fundera på den cykel ­ miljö vi ser framöver.
            Det handlar om hur cykelbanor är utformade kanske i flera filer
            för att man har olika hastigheter.
          </note>
          <note>
            Det är en annorlunda men också spännande trafikmiljö vi ser framför
            oss. Det gör att vi måste lyssna in många olika synpunkter vid
            utformandet av regler. 1,5-metersregeln har, som Nina Lundström
            nämnt, tagits upp i riksdagen. Det är inte så att riksdagen har
            ställt sig bakom förslaget.
          </note>
          <note>
            Riksdagen har avslagit en motion om införandet av en 1,5-metersregel.
            Det är bara Liberalerna och Kristdemokraterna som har ställt sig
            bakom det yrkandet. Det är också en signal att riksdagen nu inte
            är beredd att ta ställning för en 1,5-metersregel.
          </note>
          <note>
            Jag kommer att pröva möjligheten att se vilka beredningsmöjligheter
            som finns för att titta på förutsättningarna att införa en 1,5-metersregel.
            Men jag vill också invänta och lyssna in de synpunkter som kommer
            att vara när vi har den stora samlingen den 13 juni för uppföljning
            av cykelstrategin.
          </note>
          <note>
            Det är under den här mandatperioden som cyklingen tar fart. Låt
            oss glädjas åt det och hoppas att det finns en bred gemensam enighet
            om att fortsatt stärka cyklingen. Men låt oss också vara noggranna
            med vilka regler vi föreslår. Det är inte alltid givet att just
            polisens möjligheter att uppmärksamma en 1,5-metersregel är rätt
            prioritering för till exempel trafikpolisen.
          </note>
          <note type="speaker">
            Anf. 48 NINA LUNDSTRÖM (L):
          </note>
          <note>
            Fru talman! Jag ska läsa upp vad utskottet sa när det hanterade
            förslaget i bland annat min motion om en 1,5-metersregel.
          </note>
          <note>
            ”Utskottet vill betona att det är viktigt att följa frågan om
            det finns behov av ändringar i regelverket eller andra insatser
            för att minska riskerna vid omkörning av oskyddade trafikanter.”
            Sedan skriver utskottet att det vill avvakta regeringens beredning
            av promemorian.
          </note>
          <note>
            Utskottet skriver också om denna promemoria och anger vad reger
            ­ ingen har skrivit i den. Utskottet säger följande: ” Den slutsats
            som dras i promemorian är utifrån detta att det därför är upp
            till den som gör en omkörning att avgöra vilket avstånd som är
            lämpligt vid varje situation .”
          </note>
          <note>
            Det är här jag menar att vi har olika uppfattningar. Vi som kan
            vara både bilister och cyklister kan känna igen oss i det. Man
            har ett perspektiv om man sitter på cykeln på en väg och har en
            bil som kör om en, och kanske också riskerar att göra en omkörning
            fastän man får möte, och nästan kan känna backspegeln snudda vid
            armbågen. När man sitter i bilen kanske man inte ens tänker på
            att den man kör om upplever det på det sättet, och speciellt om
            man inte cyklar själv.
          </note>
          <note>
            Jag noterar än en gång att regeln har införts i många länder.
            Jag har själv testat den på en cykelresa i Spanien, både som bilist
            och som cyklist. Den fungerade alldeles utmärkt.
          </note>
          <note>
            Men om man inför regeln ska man självfallet också informera om
            den. I den första fasen behöver man bedriva en informationskampanj.
            Jag menar att detta inte är någon komplicerad regel att införa,
            utan det handlar mer om att faktiskt göra det. Jag kan hålla med
            om att varje regering kan arbeta mer med cyklingen. Det tycker
            jag alltid att man ska göra. Men jag noterar också att den föregående
            alliansregeringen genomförde ett antal förordningsförändringar
            för att förbättra trafikreglerna. Det är alltså fullt möjligt
            att göra.
          </note>
          <note>
            Jag bli lite fundersam på varför det tar så himla lång tid att
            komma fram till något i beredningen av promemorian som regeringen
            skickade ut. Nu har det gått ett år, och vi har fortfarande inte
            sett någon konsekvens av regelverket.
          </note>
          <note>
            Jag tror att det verkligen vore en välgärning att inte bara se
            över 1,5 ‑ metersregeln utan också många andra cykelregler. Det
            skulle i praktiken göra systemet mycket tydligare, och alla skulle
            veta vad som gäller där ute i trafiken. En cyklist hörde av sig
            till mig och berättade att just detta med tydlighet och att förstå
            vilka regler som gäller är viktigt. Detta kan vara ett sätt att
            använda det utrymme som finns på vägarna mycket smartare och att
            ta hänsyn till varandra.
          </note>
          <note>
            Jag tycker att det är svårt att förstå motståndet mot att testa
            regelverket. Jag skulle vilja tipsa statsrådet om att det finns
            många duktiga personer där ute som jobbar med cykling till vardags
            både i kommuner och på andra ställen. De har hög kompetens när
            det gäller hur det här skulle kunna genomföras. Varför inte prova
            frågan på de här personerna, som är kunniga inom detta och som
            också är trafikplanerare? Man skulle kunna se till att testa idén
            och säga: Hur skulle man kunna göra? Man borde gå över från att
            säga nej till att fråga sig hur vi skulle kunna göra. Jag tror
            att lösningen ligger nära till hands, och det vore spännande om
            vi kunde genomföra detta.
          </note>
          <note>
            Fru talman! Jag vill bara ställa en fråga: Har statsrådet tagit
            del av den utvärdering som gjordes i Australien där man tittade
            på frågan ur polisens perspektiv, ur cyklistens perspektiv och
            ur bilistens perspektiv? Man hade också sett till statistiken.
            Detta finns det mycket att lära av. Har statsrådet tagit del av
            denna rapport?
          </note>
          <note type="speaker">
            Anf. 49 Statsrådet TOMAS ENEROTH (S):
          </note>
          <note>
            Fru talman! Jag noterar att det Nina Lundström efterfrågar är
            det vi gör. Skälet till att vi bjuder in till ett uppföljande
            möte om cykelstrategin den 13 juni är att vi vill lyssna in alla
            synpunkter. Detta har jag varit noga med på alla politikområden
            ända sedan jag tillträdde. Jag har bjudit in landets hamnar för
            en dialog, och jag har talat med sjöfartens aktörer och med alla
            andra transportaktörer.
          </note>
          <note>
            På samma sätt vill jag jobba processinriktat när det gäller cyklingen.
            Det innebär att detta kommer att vara ett utmärkt tillfälle, för
            då har vi slutrapporteringen från alla de rapporter som finns
            och de uppdrag som gavs i samband med att cykelstrategin lanserades
            från min företrädares sida. Cykelcentrum finns på plats, och hela
            SKL:s stora informationsinsatser kommer att finnas redovisade.
            De 9 miljoner vi har delat ut i medel för att stödja cykelutveckling
            i landet kommer också att kunna redovisas.
          </note>
          <note>
            På det här sättet får vi en samlad bild men också ett samlat
            forum för att pröva vad som är nästa steg. Naturligtvis kommer
            vi då också att redovisa arbetet med regel-pm och de diskussioner
            som har förts.
          </note>
          <note>
            Jag har noterat i min dialog med många företrädare i Cykelsverige
            att 1,5-metersregeln tål en del fortsatt funderande. Den ska fungera
            såväl i storstad som på landsbygd, och den ska kunna fungera för
            alla typer av trafikanter. Jag är själv cyklist, och jag vet hur
            det känns att åka på en smal landsväg när en lastbil blåser förbi.
            Jag tycker såklart att i dessa sammanhang känns en 1,5-metersregel
            ytterst befogad. Men jag är också en cyklist som cyklar i tät
            stadsmiljö och på mindre vägar, och då vet jag att en 1,5 ‑ metersregel
            inte är lika enkel att tillämpa – särskilt inte för rättsvård
            ­ ande myndigheter.
          </note>
          <note>
            Jag gillar annars tanken på att man ska vara tydlig med motiven
            och symboliken i de besked man ger, och jag eftersträvar generellt
            tydliga regler. Ett bra exempel är det mobiltelefonförbud som
            vi nu har drivit igenom, där vi säger: Händerna på ratten – du
            ska inte ha handhållen mobiltelefoni när du kör fordon! Detta
            får ett starkt genomslag därför att det är så pass tydligt och
            enkelt att efterleva för polisen men också för trafikanterna.
            Man vet vad det är som gäller.
          </note>
          <note>
            På samma sätt eftersträvar jag den typen av tydlighet när det
            gäller regler inom cykelområdet. Låt oss arbeta tillsammans med
            att se vad som är det smartaste sättet! Jag hoppas att också Nina
            Lundström kommer med på det uppföljande cykelmötet den 13 juni.
            Då kommer vi att få utrymme för att diskutera detta tillsammans
            och processinriktat, och vi kommer att lyssna in samtligas synpunkter.
          </note>
          <note type="speaker">
            Anf. 50 NINA LUNDSTRÖM (L):
          </note>
          <note>
            Fru talman! Om det ska bli någon ändring av regelverket måste
            reger ­ ingen agera, för det är endast regeringen som har rådighet
            över att se till att vi får de nya trafikreglerna.
          </note>
          <note>
            Nu har frågorna diskuterats under så lång tid, det har remitterats
            och det har funnits så många synpunkter att jag är alldeles övertygad
            om att det är fullt möjligt att gå till beslut om en ny regel
            för omkörning och minsta avstånd. Men det handlar också om många
            andra regler som många verkligen längtar efter.
          </note>
          <note>
            Det blir lite grann av ett moment 22. Statsrådet hänvisar till
            utskottet och riksdagen, och utskottets majoritet och regeringspartierna
            hänvisar till statsrådet och regeringen. Så kan man hålla på och
            bolla sinsemellan vems ansvaret är. Jag läste upp det som stod
            i betänkandet om att utskottet väntar på att regeringen ska återkomma
            med förslag utifrån remissen och även med ytterligare förslag.
          </note>
          <note>
            Jag tror att det vore viktigt att man nu verkligen funderar på
            hur vi ska se till att reglerna kommer på plats. Det vore alldeles
            utomordentligt, och jag kommer personligen att göra allt jag kan
            för att påverka i frågan.
          </note>
          <note>
            Jag noterar att statsrådet inte svarade på frågan om utvärdering
            av det regelverk som genomfördes i Australien, där man gjorde
            en utvärdering ur polisens perspektiv, ur cyklistens perspektiv
            och ur bilistens perspektiv. Statsrådet har kanske inte tagit
            del av rapporten, men jag har skrivit ut den och har den med mig
            här i talarstolen. Efter debatten kommer jag att överlämna den
            australiska rapporten till statsrådet för att han ska kunna ta
            del av hur 1,5-metersregeln ser ut.
          </note>
          <note>
            Jag tror inte att man behöver komplicera det hela så otroligt
            mycket. Det är klart att man kan skylta vägarna och peka ut var
            man börjar med skyltningen. Man kan också ta hänsyn till den lokala
            miljön. Kunskapen finns, och jag tror att det är det minsta bekymret
            vad gäller att tillämpa regelverket. Jag hoppas att reglerna snart
            kommer på plats.
          </note>
          <note type="speaker">
            Anf. 51 Statsrådet TOMAS ENEROTH (S):
          </note>
          <note>
            Fru talman! Tack återigen, Nina Lundström, för engagemanget!
            Jag delar det, och jag gläds åt att det finns en bred uppslutning
            bakom de stora satsningar vi gör under den här mandatperioden
            för att främja cyklandet.
          </note>
          <note>
            Jag får hoppas att detta också är någonting som förpliktar i
            den händelse att olyckan skulle vara framme och vi får en annan
            regering under nästa mandatperiod, så att man inte låter arbetet
            med att utveckla cyklingen avstanna. Det behövs för klimatets
            skull, för folkhälsans skull och inte minst för utrymmet i våra
            städer. Om detta kan vi vara eniga.
          </note>
          <note>
            Jag är noggrann med att vi ska ha en beredning som följer de
            regleringsrutiner vi har. Vi ska lyssna in samtliga remissinstanser,
            och vi ska inte minst låta polisen få lämna tydliga synpunkter
            på hur de ska kunna använda sina resurser på effektivaste sätt
            för att få en bra och säker trafikmiljö. Det måste vara utgångspunkten.
          </note>
          <note>
            Låt mig i sammanhanget påminna om att hur vi bygger infrastruktur
            för cykel kanske är en mycket viktigare fråga i detta led. Det
            handlar om att säkerställa att vi kan få fler separerade cykelbanor
            och fler möjligheter för cyklister att färdas tryggt också där
            man inte kör tillsammans med annan trafik. Vi måste gemensamt
            uppmärksamma att singelolyckorna är oroväckande många när det
            gäller cykling.
          </note>
          <note>
            När vi nu får ett ökat antal elcyklister – vilket vi allihop
            gläds åt – ska vi vara uppmärksamma på om det i sig kan leda till
            beteendeförändringar. Det här är fordon som generellt kanske går
            i högre hastighet än vad som är brukligt när man motionscyklar.
            Det kan också vara en del ovana cyklister som kommer ut på våra
            vägar. Här måste vi säkerställa inte bara att man har hjälm –
            för det är självklart något som alla cyklister ska ha – utan också
            att vi får ett beteende i trafiken som gör att vi inte får fler
            olyckor, vare sig det är singelolyckor eller kollissionsolyckor.
          </note>
          <note>
            Låt oss arbeta med detta tillsammans för cyklingens bästa!
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2017/18:525 om Haparandabanan
          </note>
          <note type="speaker">
            Anf. 52 Statsrådet TOMAS ENEROTH (S):
          </note>
          <note>
            Fru talman! Birger Lahti har frågat mig v ilken nivå av statlig
            inblandning i Haparandabanan som jag bedömer är rimlig att förvänta
            sig.
          </note>
          <note>
            Persontrafiken på sträckan mellan Luleå och Haparanda är nedlagd
            sedan september 2000. Renovering av banan och en ny sträcka via
            Kalix blev klar 2014. Jag är medveten om att det finns önskemål
            om att återigen organisera persontr afik på Haparandabanan . Enligt
            kollektivtrafiklagen har kommuner och landsting i respektive län
            ansvar för kollektivtrafik inom länet. Järnvägen mellan Luleå
            och Haparanda sträcker sig enbart inom Norrbottens län.
          </note>
          <note>
            Transportsystemet ska bidra till tillväxt och utvecklingskraft
            i hela landet. På sträckor som är kommersiellt olönsamma och där
            det finns skäl att upprätthålla en grundläggande tillgänglighet
            med interregional kollektivtrafik har staten därför möjlighet
            att upphandla sådan trafik. Medel för denna upphandlade trafik
            finns anvisade av staten på anslaget för trafikavtal, vilket innebär
            att Trafikverket från detta anslag betalar ersättning till trafikföretag
            för interregional kollektiv persontrafik med flyg, tåg, båt eller
            buss. Trafikavtalen uppgår under 2018 till totalt 930 miljoner
            kronor.
          </note>
          <note>
            Det är viktigt att människor har god tillgänglighet med interregional
            kollektivtrafik över hela landet, och r egeringen anser att det
            är av ytterst stor vikt att det finns en god tillgänglighet, inte
            minst i norra Sverige. Dock är det Trafikverket som har regeringens
            uppdrag att inom ramen för de transportpolitiska målen och de
            angivna medelsramarna ingå och ansvara för statens avtal om interregional
            kollektiv persontrafik. Därmed är det Trafikverket som bör uttala
            sig om det finns skäl och möjlighet för staten att engagera sig
            i trafik som berör ett län.
          </note>
          <note>
            För regeringen är det viktigt att hela Sverige ges goda förutsättningar
            att växa och utvecklas . I sammanhanget vill jag nämna att r egeringen
            nyligen lämnat in ett förslag till EU-kommissionen om att förlänga
            EU:s transportkorridor Skandinavien– Medelhavet lä ngs med Botniska
            korridoren, från Stockholm längs med Norrlandskusten och upp till
            Haparanda och Narvik .
          </note>
          <note type="speaker">
            Anf. 53 BIRGER LAHTI (V):
          </note>
          <note>
            Fru talman! Jag tackar infrastrukturministern så mycket för svaret.
            Det gör mig i vissa delar glad, i vissa delar förvånad och i vissa
            delar besviken.
          </note>
          <note>
            Jag börjar med det som gör mig förvånad. Jag visste faktiskt
            inte om att EU:s transportkorridor stannar i södra delen av landet.
            Men när jag tänker efter är det kanske inte så förvånande ändå
            eftersom vi hade en tidigare regering som sa att basindustrin
            i praktiken var utfasad.
          </note>
          <note>
            Vi i Norrland är bara 11–12 procent av befolkningen men svarar
            f ör 25 procent av nettoexporten. Därtill kan man lägga att tillverkningsindustrin
            i södra Sverige – Volvo, Scania, SKF och Sandvik – använder sig
            av Norrlands mineraler i sin export, så effekten blir ännu större.
          </note>
          <note>
            Till de delarna som jag blir glad över hör att regeringen har
            tagit tag i frågan om att förlänga korridoren och försöker väcka
            den i EU-kommissio ­ nen. Det gör mig glad, för då hoppas jag
            att jag har förstått det rätt att det finns möjligheter att få
            EU-finansiering till infrastruktursatsningar när det gäller sådant
            som inte bara är persontransporter utan även basindustrins transporter
            och att man kan få medfinansiering till sådana investeringar,
            till exempel Bottenviksbågen och fram till Narvik. Det är intressant.
          </note>
          <note>
            Så till den del som jag är lite besviken över. Jag nämnde i min
            fråga att efter beräkningar som är gjorda på den här sträckningen
            Luleå–Haparanda har man kommit fram till att ungefär hälften av
            resenärerna skulle vara gränsöverskridande. Då kommer frågan om
            statens roll in lite grann i och med att den här transporten inte
            bara är inom Norrbottens län.
          </note>
          <note>
            Länsstyrelsen och kommunerna i regionen har kommit överens om
            att de har finansiering till driften, men det finns delar där
            de tycker att staten borde gå in. Regionala kollektivtrafikmyndigheten
            i Norrbotten skickade i juni 2016 en fråga till dåvarande infrastrukturministern
            Anna Johansson, men det har inte kommit något svar eller någon
            reaktion på den frågan. Det tycker jag är lite beklämmande och
            synd, för det som man lyfter i frågan handlar om medfinansieringen
            eftersom man tycker att sträckningen kommer att medföra gränsöverskridande
            persontransport. Den delen saknar jag i ministerns svar.
          </note>
          <note type="speaker">
            Anf. 54 Statsrådet TOMAS ENEROTH (S):
          </note>
          <note>
            Fru talman! Tack, Birger Lahti, för engagemanget! Jag delar verkligen
            det. Jag har pratat med kommunalrådet i Haparanda och även det
            före detta kommunalrådet regelbundet, och jag har varit i regionen
            vid ett flertal tillfällen. Det är ingen hemlighet att vi också
            just nu under senare år har tittat på investeringsförutsättningarna
            när det gäller infrastrukturen i norra Sverige, inte minst mot
            bakgrund av det som Birger Lahti själv lyfter fram att det är
            här som stora delar av våra exportvärden produceras. Norrland
            växer både när det gäller exportvärde och produktion och när det
            gäller befolkning. Det kommer att ställa ökade krav på infrastrukturen
            framöver. Industrin är verkligen inte basically gone som Fredrik
            Reinfeldt sa, utan den är på stark tillväxt tack vare en framgångsrik
            industripolitik. Det är jag glad över.
          </note>
          <note>
            I dagarna är det kanske också värt att nämna att det inte bara
            handlar om landtransporter. Vi har arbetat intensivt från regeringens
            sida efter konkursen i Nextjet för att kunna säkerställa goda
            flygförbindelser. Det är viktigt att man har goda kommunikationsmöjligheter
            i Norrland. Det är också ett av skälen att vi öppnar upp för T
            E N - T-korridoren. Jag måste säga att jag själv tycker att det
            är anmärkningsvärt att vi bara har låtit det vara möjligt för
            infrastrukturprojekt i södra Sverige att söka medfinansiering
            från EU genom stomnätskorridoren. Därför är det glädjande när
            vi nu har fattat beslut från regeringens sida och gått in med
            en ansökan, som jag hoppas och tror kommer att bli beviljad av
            kommissionen, om att förlänga stomnätskorridoren ända upp till
            Haparanda och faktiskt också, om man ska vara noggrann, över till
            Oslo så att hela Sverige kan vara med och ta del av de gemensamma
            medel som vi har i EU för att stärka sammanbindningen inom EU
            och för att stärka infrastrukturen.
          </note>
          <note>
            Sedan är det naturligtvis så att inom ramen för de resurser som
            finns för att stärka trafiken regionalt får det här hanteras av
            Trafikverket.
          </note>
          <note>
            Jag har inte noterat att det har funnits någon formell begäran
            till reger ­ ingen som ska besvaras. Jag noterade att Birger Lahti
            nämnde att man inte har fått något svar, och det är dessvärre
            något som jag inte känner till. Jag får naturligtvis undersöka
            saken.
          </note>
          <note>
            Däremot kan man konstatera att staten i allra högsta grad har
            tagit ett stort ansvar inte minst när det gäller Haparandabanan.
            Det har varit stora statligt finansierade investeringar redan
            under tidigare år. Så sent som under innevarande år vet jag att
            man kommer att göra en uppgradering av ERTMS-systemet för att
            säkerställa att man har rätt typ av digitalisering för de fordon
            som finns, för det här är ett viktigt tran s portled, inte minst
            för basindustrin. Finns det då förutsättningar att också utveckla
            persontrafiken är det naturligtvis också glädjande. Men det ska
            naturligtvis prövas och prioriteras mot alla andra insatser som
            ska göras både i Norrland och i Norrbotten men också nationellt.
            Det finns över 900 miljoner kronor till Trafikverkets förfogande
            för att vara med och göra sådana avvägningar tillsammans med regionen.
          </note>
          <note>
            Jag är full av förhoppning om att vi kommer att fortsätta att
            utveckla infrastrukturen i norra Sverige, för det behövs. Det
            är vi helt och hållet överens om. Jag vet att engagemanget finns
            i både kommunerna och regio ­ nen, och den nya öppningen för EU-medfinansieringen
            väcker också nytt hopp om att kunna göra fler investeringar i
            infrastruktur och trafik i norra Sverige.
          </note>
          <note type="speaker">
            Anf. 55 BIRGER LAHTI (V):
          </note>
          <note>
            Fru talman! Jag tackar för svaren hitintills, infrastrukturministern!
            Jag saknar dock fortfarande svar om den gränsöverskridande persontrafik
            som det här ju skulle innebära. Då kommer givetvis frågan upp
            om statens medfinansiering av delen som gäller driften.
          </note>
          <note>
            Jag vill beröra det här med godstransporter ytterligare lite
            grann. I vårt grannland i väst finns det en tydlig strategi som
            säger att 2030 ska Norge ha femdubblat sin produktion av sjömat.
            Över 1 miljon ton ska då produceras i de tre nordligaste fylkena,
            vilket innebär fem tågset per dygn som transporterar fiskprodukter
            från Narvik. Det väcker frågan hur vi kan dra nytta av det här
            och hur de flödena kommer att gå. Samma sak gäller gruvdriften
            i min hemkommun. Det är lite svårt att försvara lastbilstransporter
            av järnmalmskoncentrat 2018, så de skulle kunna dra nytta av det
            här. Jag är glad över ansökan till kommissionen, för den kommer
            att ha betydelse.
          </note>
          <note>
            När det sedan gäller vad Finland och Sverige har gjort körde
            man så kallade drömtåg i fjol, men olyckligtvis funkade det inte
            så bra eftersom Finland inte har signalsystemet, som ministern
            nämnde. Detta gjorde tydligen att de blev stående på vägen. Men
            avgångarna var fullbokade, och Finland är intresserat. Både departement
            och operatörer, Valtion Rautatiet , som de heter, har visat stort
            intresse för dessa gemensamma satsningar.
          </note>
          <note>
            Jag förstår svaret du ger: att det är Trafikverket som prövar
            när det gäller persontrafik inom länet. Men det jag talar om är
            hur man kan hitta lösningar och titta på hur vi kan göra det bästa
            av en gemensam persontransport mellan Sverige och Finland och
            vilka fördelar det skulle innebära. Detta saknade jag lite grann
            i ministerns svar.
          </note>
          <note type="speaker">
            Anf. 56 Statsrådet TOMAS ENEROTH (S):
          </note>
          <note>
            Fru talman! Tack, Birger Lahti! Det är alldeles sant: Jag hann
            inte med det i mitt förra svar. Men jag är den första att påskynda
            förbindelserna mellan Sverige och Finland. Jag ska ärligt säga
            att vi har haft en väldigt bra dialog med Finland, inte minst
            med min kollega, transportminister Anne Berner, för att just se
            hur vi kan stärka samarbetet. Detta gäller inte minst Botniska
            korridoren .
          </note>
          <note>
            Det finns även i andra frågor ett ökat samarbete med Finland,
            bland annat på försvarsområdet. Den näst senaste gången jag var
            uppe i Norrland var jag faktiskt ute och åkte isbrytare, och det
            är också ett område där vi har en tät och nära samverkan. Det
            är såklart en nationell angelägenhet och inte någon regional fråga.
            Om vi inte hade fungerande isbrytarverksamhet skulle det slå mot
            hela den svenska exporten eftersom det rör sig om viktig basindustri
            som producerar magnetiter och annat, som ska ut genom Luleås hamn.
          </note>
          <note>
            I den nationella plan som regeringen kommer att presentera finns
            det i underlaget från Trafikverket – det vet alla – flera angelägna
            projekt i norra Sverige, som regeringen nu har att ta ställning
            till för att se hur vi kan stärka kapaciteten för transporter
            i norra Sverige.
          </note>
          <note>
            Jag kan alltså glädja, eller lugna, Birger Lahti när det gäller
            den delen och säga att jag är angelägen om att vi på många olika
            sätt ska stärka kommunikationerna mellan Sverige och Finland.
            Detta är också ett av skälen till att vi öppnar för den EU-medfinansieringsmöjlighet
            som TEN-T-korridoren innebär. Detta gör att det inte bara är vi
            svenska skattebetalare som är med och betalar för svensk infrastruktur,
            utan vi tar också en större del av det vi betalar till EU. Där
            har vi generellt kanske inte varit så framgångsrika.
          </note>
          <note>
            Många andra länder i EU har varit framgångsrika när det gäller
            att ta åt sig av de medel som EU gemensamt handhar för till exempel
            infrastruktur, och här i Sverige behöver vi bli ännu bättre på
            att återföra resurser. Vad vore då bättre än att göra detta för
            att påskynda Scanmed-korridoren till 2030 och på det sättet säkerställa
            att vi kan ha bra transporter, inte minst i norra Sverige?
          </note>
          <note>
            Återigen – engagemanget finns där. Men jag kan inte, och det
            vet jag att Birger Lahti har respekt för, som statsråd gå in och
            tala om hur Trafikverket ska hantera de medel som finns. Då blir
            jag säkert KU-anmäld eller något annat, och det vill jag undvika.
          </note>
          <note>
            Däremot tror jag att regeringen är väldigt tydlig med vikten
            av satsningar i hela landet – det kan ingen missuppfatta. Jag
            är stolt över att tillhöra en regering som under denna mandatperiod
            har besökt Sveriges samtliga kommuner. Jag tror inte att det har
            hänt tidigare. Det finns inte en kommun som inte har fått besök
            av ett statsråd.
          </note>
          <note>
            Jag var nyligen uppe och träffade Skellefteå kommun. Kommunalrådet
            där berättade att han under denna mandatperiod kanske fått besök
            av åtta tio statsråd – ett starkt engagemang från regeringen.
            Under förutvarande regering var det, såvitt han kunde påminna
            sig, inte ett enda statsrådsbesök.
          </note>
          <note>
            Så det är klart att vi visar ett starkt engagemang i hela Sverige,
            oavsett om det handlar om Haparanda och Haparandabanans utveckling
            eller Malmporten, Malmbanan och de ökade transportbehov vi ser;
            det kan gälla lax, magnetiter eller annat som behöver färdas,
            gärna spårbundet. Det är bättre för klimatet och ger bättre godskapacitet
            och större förutsägbarhet i de allra flesta fall.
          </note>
          <note type="speaker">
            Anf. 57 BIRGER LAHTI (V):
          </note>
          <note>
            Fru talman! Tack, ministern, för svaret!
          </note>
          <note>
            Då kan jag förstå ditt svar, men jag hoppas givetvis att ministern
            ska säga att regeringen hoppas att Trafikverket prövar möjligheten.
            Då kommer jag ett steg närmare.
          </note>
          <note>
            Det som är intressant i detta är att Norrtåg och Valtion Rautatiet
            tillsammans har hittat lösningar för att komma förbi gränshindren
            genom att man byter tåg i Haparanda. Detta kräver dock investeringar
            i den bro man talar om och i elektrifiering på den finska sidan.
            Då krävs att man tillsammans med Finland inger en EU-ansökan.
            Det talas om en CEF-utlysning som kommer i april 2019. Till dess
            borde man ha en ansökan på plats.
          </note>
          <note>
            Detta är intressant, för då skulle man med en mycket liten del
            i finansieringen även kunna få godstransporter med en omlastningsstation
            i Haparanda. Med denna investering skulle de flödena kunna komma
            på plats. Jag hoppas att vi får en regering där båda våra partier
            kanske är med och att vi kan göra en ansökan. Den måste vara på
            plats i april 2019, som jag förstår det.
          </note>
          <note>
            Då skulle man för en relativt liten investeringspeng kunna göra
            dessa satsningar. För Sveriges del handlar det om en halv bro,
            kanske 75 miljoner. Finnarna måste få sin del elektrifierad. Då
            får vi en omlastningsstation i Haparanda och persontransport.
            Det skulle vara häftigt att få detta på plats!
          </note>
          <note>
            Jag får tacka för en bra debatt och för de svar jag har fått.
            Jag hoppas att det går framåt.
          </note>
          <note type="speaker">
            Anf. 58 Statsrådet TOMAS ENEROTH (S):
          </note>
          <note>
            Fru talman! Tack, Birger Lahti, för en bra debatt och för engagemanget!
            Jag delar det och tycker att detta är viktigt. Jag hoppas också
            innerligt att vi även efter valet kan ha en regering som ser vikten
            av att göra investeringar på infrastruktursidan också i norra
            Sverige.
          </note>
          <note>
            Vi har dessvärre tidigare efter ett regeringsskifte sett hur
            den då tillträdande borgerliga regeringen valde att plocka bort
            Norrbotniabanan från de nationella planerna. Det tror jag var
            ett misstag. Jag tror att det är viktigt att vi utvecklar tågtrafiken
            i hela landet. Detta är viktigt både för vår tillväxt, för vår
            konkurrenskraft och för den ökade befolkningen, inte minst i norra
            Sverige, och, som sagt, för klimatets skull. Tågtransporter är
            så otroligt mycket effektivare än lastbilstransporter i den meningen.
          </note>
          <note>
            Jag är glad att vi delar engagemanget. Vi får väl arbeta tillsammans
            för att se till att det även fortsatt finns goda infrastrukturmöjligheter
            också i norra Sverige. Det kommer från hjärtat, från en smålänning.
          </note>
          <note>
            Överläggningen var härmed avslutad.
          </note>
          <note>
            § 13 Anmälan om interpellation
          </note>
          <note>
            Följande interpellation hade framställts:
          </note>
          <note>
            den 17 maj
          </note>
          <note>
            2017/18:549 Folkens situation i Mellanöstern
          </note>
          <note>
            av Amineh Kakabaveh (V)
          </note>
          <note>
            till utrikesminister Margot Wallström (S)
          </note>
          <note>
            § 14 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 17 maj
          </note>
          <note>
            2017/18:1308 Sedeltryckning i Sverige
          </note>
          <note>
            av Lotta Olsson (M)
          </note>
          <note>
            till statsrådet Per Bolund (MP)
          </note>
          <note>
            2017/18:1309 Det nordiska statistiksamarbetet
          </note>
          <note>
            av Boriana Åberg (M)
          </note>
          <note>
            till utrikesminister Margot Wallström (S)
          </note>
          <note>
            2017/18:1310 Trängselskatt för blodbussar
          </note>
          <note>
            av Boriana Åberg (M)
          </note>
          <note>
            till finansminister Magdalena Andersson (S)
          </note>
          <note>
            2017/18:1311 Demokratistöd till partianknutna organisationer
          </note>
          <note>
            av Maria Weimer (L)
          </note>
          <note>
            till statsrådet Isabella Lövin (MP)
          </note>
          <note>
            2017/18:1312 Flygbolaget Nextjets konkurs
          </note>
          <note>
            av Anders Åkesson (C)
          </note>
          <note>
            till statsrådet Tomas Eneroth (S)
          </note>
          <note>
            2017/18:1313 De enskilda vägarnas funktion och robusthet
          </note>
          <note>
            av Anders Åkesson (C)
          </note>
          <note>
            till statsrådet Tomas Eneroth (S)
          </note>
          <note>
            § 15 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 17 maj
          </note>
          <note>
            2017/18:1238 Språkkrav för permanent uppehållstillstånd
          </note>
          <note>
            av Johan Forssell (M)
          </note>
          <note>
            till statsrådet Heléne Fritzon (S)
          </note>
          <note>
            2017/18:1262 Kunskapen om kooperation som associationsform för
            företagsamma
          </note>
          <note>
            av Anders Åkesson (C)
          </note>
          <note>
            till statsrådet Heléne Fritzon (S)
          </note>
          <note>
            § 16 Kammaren åtskildes kl . 12.07 .
          </note>
          <note>
            Sammanträdet leddes
          </note>
          <note>
            av andre vice talmannen från dess början till och med § 10 anf.
            36 (delvis) och
          </note>
          <note>
            av förste vice talmannen därefter till dess slut.
          </note>
          <note>
            Vid protokollet
          </note>
          <note>
            ANNA ASPEGREN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om kompletteringsval
          </note>
          <note>
            § 3 Anmälan om faktapromemoria
          </note>
          <note>
            § 4 Ärende för hänvisning till utskott
          </note>
          <note>
            § 5 Svar på interpellation 2017/18:432 om vårdköerna i Sverige
          </note>
          <note>
            Anf. 1 Socialminister ANNIKA STRANDHÄLL (S)
          </note>
          <note>
            Anf. 2 ERIK ANDERSSON (M)
          </note>
          <note>
            Anf. 3 Socialminister ANNIKA STRANDHÄLL (S)
          </note>
          <note>
            Anf. 4 ERIK ANDERSSON (M)
          </note>
          <note>
            Anf. 5 Socialminister ANNIKA STRANDHÄLL (S)
          </note>
          <note>
            Anf. 6 ERIK ANDERSSON (M)
          </note>
          <note>
            Anf. 7 Socialminister ANNIKA STRANDHÄLL (S)
          </note>
          <note>
            § 6 Svar på interpellation 2017/18:516 om invandringens konsekvenser
            för den svenska sjukvården
          </note>
          <note>
            Anf. 8 Socialminister ANNIKA STRANDHÄLL (S)
          </note>
          <note>
            Anf. 9 JEFF AHL (-)
          </note>
          <note>
            Anf. 10 Socialminister ANNIKA STRANDHÄLL (S)
          </note>
          <note>
            Anf. 11 JEFF AHL (-)
          </note>
          <note>
            Anf. 12 Socialminister ANNIKA STRANDHÄLL (S)
          </note>
          <note>
            Anf. 13 JEFF AHL (-)
          </note>
          <note>
            Anf. 14 Socialminister ANNIKA STRANDHÄLL (S)
          </note>
          <note>
            § 7 Svar på interpellation 2017/18:472 om bostadssituationen
            i landets kommuner
          </note>
          <note>
            Anf. 15 Statsrådet PETER ERIKSSON (MP)
          </note>
          <note>
            Anf. 16 MATS GREEN (M)
          </note>
          <note>
            Anf. 17 Statsrådet PETER ERIKSSON (MP)
          </note>
          <note>
            Anf. 18 MATS GREEN (M)
          </note>
          <note>
            Anf. 19 Statsrådet PETER ERIKSSON (MP)
          </note>
          <note>
            Anf. 20 MATS GREEN (M)
          </note>
          <note>
            Anf. 21 Statsrådet PETER ERIKSSON (MP)
          </note>
          <note>
            § 8 Svar på interpellation 2017/18:532 om regelförenklingar i
            bostadspolitiken
          </note>
          <note>
            Anf. 22 Statsrådet PETER ERIKSSON (MP)
          </note>
          <note>
            Anf. 23 MATS GREEN (M)
          </note>
          <note>
            Anf. 24 Statsrådet PETER ERIKSSON (MP)
          </note>
          <note>
            Anf. 25 MATS GREEN (M)
          </note>
          <note>
            Anf. 26 Statsrådet PETER ERIKSSON (MP)
          </note>
          <note>
            Anf. 27 MATS GREEN (M)
          </note>
          <note>
            Anf. 28 Statsrådet PETER ERIKSSON (MP)
          </note>
          <note>
            § 9 Svar på interpellation 2017/18:490 om åtgärder för att nå
            miljömålen
          </note>
          <note>
            Anf. 29 Miljöminister KAROLINA SKOG (MP)
          </note>
          <note>
            Anf. 30 JENS HOLM (V)
          </note>
          <note>
            Anf. 31 Miljöminister KAROLINA SKOG (MP)
          </note>
          <note>
            Anf. 32 JENS HOLM (V)
          </note>
          <note>
            Anf. 33 Miljöminister KAROLINA SKOG (MP)
          </note>
          <note>
            Anf. 34 JENS HOLM (V)
          </note>
          <note>
            Anf. 35 Miljöminister KAROLINA SKOG (MP)
          </note>
          <note>
            § 10 Svar på interpellation 2017/18:496 om åtgärder för Östersjön
          </note>
          <note>
            Anf. 36 Miljöminister KAROLINA SKOG (MP)
          </note>
          <note>
            Anf. 37 JENS HOLM (V)
          </note>
          <note>
            Anf. 38 Miljöminister KAROLINA SKOG (MP)
          </note>
          <note>
            Anf. 39 JENS HOLM (V)
          </note>
          <note>
            Anf. 40 NINA LUNDSTRÖM (L)
          </note>
          <note>
            Anf. 41 Miljöminister KAROLINA SKOG (MP)
          </note>
          <note>
            Anf. 42 JENS HOLM (V)
          </note>
          <note>
            Anf. 43 NINA LUNDSTRÖM (L)
          </note>
          <note>
            Anf. 44 Miljöminister KAROLINA SKOG (MP)
          </note>
          <note>
            § 11 Svar på interpellation 2017/18:517 om trafikregler som påverkar
            cyklister
          </note>
          <note>
            Anf. 45 Statsrådet TOMAS ENEROTH (S)
          </note>
          <note>
            Anf. 46 NINA LUNDSTRÖM (L)
          </note>
          <note>
            Anf. 47 Statsrådet TOMAS ENEROTH (S)
          </note>
          <note>
            Anf. 48 NINA LUNDSTRÖM (L)
          </note>
          <note>
            Anf. 49 Statsrådet TOMAS ENEROTH (S)
          </note>
          <note>
            Anf. 50 NINA LUNDSTRÖM (L)
          </note>
          <note>
            Anf. 51 Statsrådet TOMAS ENEROTH (S)
          </note>
          <note>
            § 12 Svar på interpellation 2017/18:525 om Haparandabanan
          </note>
          <note>
            Anf. 52 Statsrådet TOMAS ENEROTH (S)
          </note>
          <note>
            Anf. 53 BIRGER LAHTI (V)
          </note>
          <note>
            Anf. 54 Statsrådet TOMAS ENEROTH (S)
          </note>
          <note>
            Anf. 55 BIRGER LAHTI (V)
          </note>
          <note>
            Anf. 56 Statsrådet TOMAS ENEROTH (S)
          </note>
          <note>
            Anf. 57 BIRGER LAHTI (V)
          </note>
          <note>
            Anf. 58 Statsrådet TOMAS ENEROTH (S)
          </note>
          <note>
            § 13 Anmälan om interpellation
          </note>
          <note>
            § 14 Anmälan om frågor för skriftliga svar
          </note>
          <note>
            § 15 Anmälan om skriftliga svar på frågor
          </note>
          <note>
            § 16 Kammaren åtskildes kl. 12.07.
          </note>
          <note>
            Tryck: Elanders Sverige AB, Vällingby 2018
          </note>
        </div>
      </body>
    </text>
  </TEI>
</teiCorpus>
