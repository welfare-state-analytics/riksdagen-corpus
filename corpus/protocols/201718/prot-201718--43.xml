<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201718</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201718</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201718--43</head>
          <docDate when="2017-12-05">2017-12-05</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollen för den 14 och 15 november justerades.
          </note>
          <note>
            § 2 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2017/18:172
          </note>
          <note>
            Till riksdagen
          </note>
          <note>
            Interpellation 2017/18:172 Ett utvidgat tjänstemannaansvar
          </note>
          <note>
            av Lars-Arne Staxäng (M)
          </note>
          <note>
            Interpellationen kommer inte hinna besvaras inom tidsfristen.
          </note>
          <note>
            Skälet till dröjsmålet är tjänsteresor och andra sedan tidigare
            inbokade arrangemang.
          </note>
          <note>
            Interpellationen kommer att besvaras den 9 februari 2018.
          </note>
          <note>
            Stockholm den 30 nove mber 2017
          </note>
          <note>
            Justitiedepartementet
          </note>
          <note>
            Morgan Johansson (S)
          </note>
          <note>
            Enligt uppdrag
          </note>
          <note>
            Johan Danelius
          </note>
          <note>
            Expeditionschef
          </note>
          <note>
            Interpellation 2017/18:195
          </note>
          <note>
            Till riksdagen
          </note>
          <note>
            Interpellation 2017/18:195 Stärkt äganderätt och näringsfrihet
          </note>
          <note>
            av John Widegren (M)
          </note>
          <note>
            Interpellationen kommer inte hinna besvaras inom tidsfristen.
          </note>
          <note>
            Skälet till dröjsmålet är tjänsteresor och andra sedan tidigare
            inbokade arrangemang.
          </note>
          <note>
            Interpellationen kommer att besvaras den 19 december 2017.
          </note>
          <note>
            Stockholm den 30 november 2017
          </note>
          <note>
            Justitiedepartementet
          </note>
          <note>
            Morgan Johansson (S)
          </note>
          <note>
            Enligt uppdrag
          </note>
          <note>
            Johan Danelius
          </note>
          <note>
            Expeditionschef
          </note>
          <note>
            Interpellation 2017/18:212
          </note>
          <note>
            Till riksdagen
          </note>
          <note>
            Interpellation 2017/18:212 Skrotbilar
          </note>
          <note>
            av Edward Riedl (M)
          </note>
          <note>
            Interpellationen kommer att besvaras tisdagen den 16 januari
            2018. Statsrådet har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note>
            Stockholm den 4 december 2017
          </note>
          <note>
            Miljö- och energidepartementet
          </note>
          <note>
            Karolina Skog (MP)
          </note>
          <note>
            Enligt uppdrag
          </note>
          <note>
            Lena Ingvarsson
          </note>
          <note>
            Expeditions- och rättschef
          </note>
          <note>
            Interpellation 2017/18:246
          </note>
          <note>
            Till riksdagen
          </note>
          <note>
            Interpellation 2017/18:246 Sanktionsavgift vid kemikaliebrott
          </note>
          <note>
            av Jens Holm (V)
          </note>
          <note>
            Interpellationen kommer att besvaras tisdagen den 16 januari
            2018. Statsrådet har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note>
            Stockholm den 4 december 2017
          </note>
          <note>
            Miljö- och energidepartementet
          </note>
          <note>
            Karolina Skog (MP)
          </note>
          <note>
            Enligt uppdrag
          </note>
          <note>
            Lena Ingvarsson
          </note>
          <note>
            Expeditions- och rättschef
          </note>
          <note>
            § 3 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Justitieutskottets betänkande
          </note>
          <note>
            2017/18:JuU1 Utgiftsområde 4 Rättsväsendet
          </note>
          <note>
            Sammansatta utrikes- och försvarsutskottets betänkande
          </note>
          <note>
            2017/18:UFöU3 Sveriges deltagande i det permanenta strukturerade
            samarbetet inom Europeiska unionen
          </note>
          <note>
            Utrikesutskottets betänkande
          </note>
          <note>
            2017/18:UU2 Utgiftsområde 7 Internationellt bistånd
          </note>
          <note>
            Näringsutskottets betänkande
          </note>
          <note>
            2017/18:NU3 Utgiftsområde 21 Energi
          </note>
          <note>
            Konstitutionsutskottets betänkande
          </note>
          <note>
            2017/18:KU6 En strategi för arbetet med mänskliga rättigheter
            i Sverige
          </note>
          <note>
            § 4 Svar på interpellationerna 2017/18: 177 och 179 om arbetsmarknadsutbildningar
          </note>
          <note type="speaker">
            Anf. 1 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Christian Holm Barenfeld har frågat mig om jag och
            regeringen anser att det är legitimt att skattepengar ska satsas
            på arbetsmarknadsutbildningar för individer som hade kunnat få
            ett arbete utan denna insats.
          </note>
          <note>
            Christian Holm Barenfeld har också frågat mig, när det gäller
            insatsen Förberedande och orienterande utbildning, om min bedömning
            är att denna typ av utbildning leder till att fler kommer i jobb.
          </note>
          <note>
            En aktiv arbetsmarknadspolitik innebär att arbetssökande ska
            ges tillgång till insatser som stärker deras möjlighet till jobb.
            En arbetsmarknadsutbildning syftar till att underlätta för den
            enskilde att få eller behålla ett arbete och motverka att brist
            på arbetskraft uppstår på arbetsmarknaden.
          </note>
          <note>
            Förberedande och orienterande utbildning ska, som den förberedande
            insats den är, vara individuellt anpassad och riktas till den
            som särskilt behöver förbereda sig för ett annat arbetsmarknadspolitiskt
            program, utbildning eller arbete.
          </note>
          <note>
            Beroende på arbetsmarknadsläge och individuella förutsättningar
            ska Arbetsförmedlingen göra bedömningen av vilka insatser som
            är mest lämpade för att matcha en arbetssökande till ett jobb.
            En sådan bedömning ska bland annat göras inför att arbetsförmedlaren
            erbjuder en arbetssökande en arbetsmarknadsutbildning eller en
            förberedande utbildning.
          </note>
          <note>
            Det är angeläget att de insatser som finns inom arbetsmarknadspolitiken
            kan anpassas utifrån arbetsmarknadens behov och individers förutsättningar.
            Det är naturligtvis viktigt med en hög träffsäkerhet i användningen
            av arbetsmarknadsutbildningar och Förberedande och orienterande
            utbildning så att syftet med dem uppfylls. Självklart ska inte
            insatserna riktas till dem som får ett jobb ändå.
          </note>
          <note>
            Ett arbete pågår inom Arbetsförmedlingen med att utveckla arbetsmarknadsutbildningen
            och med att öka träffsäkerheten i användningen av Förberedande
            och orienterande utbildning. Jag följer detta arbete noga.
          </note>
          <note>
            Regeringen beslutade den 22 juni 2017 om tilläggsdirektiv till
            den pågående Arbetsmarknadsutredni ngen. Enligt tilläggsdirektivet
            (dir. 2017:71) ska utredaren analysera och lämna förslag om hur
            arbetsmark ­ nadsutbildningen kan svara mot arbetsmarknadens behov
            samt i vilken form och av vilka aktörer arbetsmarknadsutbildningar
            ska tillhandahållas.
          </note>
          <note type="speaker">
            Anf. 2 CHRISTIAN HOLM BARENFELD (M):
          </note>
          <note>
            Herr talman! Det är två interpellationer i en debatt här. Den
            ena handlar om arbetsmarknadspolitiska utbildningar och den andra
            om de förberedande och orienterande utbildningarna.
          </note>
          <note>
            Anledningen till att jag skrev interpellationerna är att vi tidigare
            har diskuterat arbetsmarknadsutbildningarna – satsningar som det
            läggs mycket pengar på. Vi i Moderaterna har sagt att vi vill
            dra ned något på dessa satsningar utifrån resultatet av arbetsmarknadsutbildningarna.
          </note>
          <note>
            Vi har fått föredragningar från bland annat Riksrevisionen i
            arbetsmarknadsutskottet, där man har gått igenom resultatet av
            satsningarna. Även IFAU har lämnat kommentarer om de arbetsmarknadspolitiska
            utbildningarna. Nyligen fick vi även en genomgång av resultaten
            av de förberedande och orienterande utbildningarna. Riksrevisionen
            har gjort en rapport: Effekter av Arbetsförmedlingens Förberedande
            och orienterande utbildning .
          </note>
          <note>
            Det man kan säga gällande både arbetsmarknadsutbildningen och
            de förberedande och orienterande utbildningarna är inget annat
            än att resultatet av dem måste ses som ett totalt misslyckande.
          </note>
          <note>
            När Arbetsförmedlingen själva utvärderade de arbetsmarknadspolitiska
            utbildningarna kom man fram till att resultatet av alla de miljarder
            vi satsar på arbetsmarknadsutbildningar var noll. Det är få andra
            grejer som vi i riksdagen skulle sitta och besluta att lägga miljarder
            på med vetskapen att de inte ger något av de önskade resultaten.
          </note>
          <note>
            När det gäller de förberedande och orienterande utbildningarna
            kommer Riksrevisionen fram till något som möjligtvis är ännu värre.
            Det har visat sig att sannolikheten att få ett arbete för de personer
            som deltar i de förberedande och orienterande utbildningarna är
            lägre än för dem som inte deltar i insatserna. Att ha insatser
            som i grunden leder till att folk kommer längre från arbetsmarknaden
            och har mindre sannolikhet att komma ut på arbetsmarknaden är
            något som borde göra oss ännu mer tveksamma till att satsa miljarder
            av våra skattepengar på dem.
          </note>
          <note>
            Jag har därför frågat arbetsmarknadsministern om bedömningen
            är att skattepengar ska användas till denna typ av insatser och
            därtill om minis ­ tern gör en annan bedömning än Riksrevisionen,
            inte minst när det gäller de förberedande och orienterande utbildningarna
            – att de leder till att fler kommer i arbete, i motsats till vad
            Riksrevisionen menar, nämligen att de är ett sätt att föra människor
            ännu längre från arbete. Det skulle vara intressant att höra ministern
            diskutera lite kring dessa frågeställningar.
          </note>
          <note>
            Anser ministern i motsats till Riksrevisionen att detta är bra
            insatser som skapar fler jobb, trots att utvärderingarna visar
            på motsatsen?
          </note>
          <note type="speaker">
            Anf. 3 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Jag ska gärna diskutera detta, men låt oss först
            reda ut några saker.
          </note>
          <note>
            När det gäller arbetsmarknadsutbildningar under tiden från 2000
            och fram till 2007 var det mellan 70 och 80 procent av dem som
            deltog i dessa utbildningar som fick ett jobb direkt efter utbildningen.
            Sedan lades poli ­ tiken om. Christian Holm Barenfeld kanske minns
            v ilka som satt i reger ­ ingen och ansvarade för arbetsmarknadspolitiken
            2007? Då skedde ett dra ­ matiskt tapp, och efter detta gick det
            ned till 20–30 procent som går vidare till arbete efter arbetsmarknadsutbildning.
            Så kan man naturligtvis inte varaktigt ha det, utan siffrorna
            måste upp.
          </note>
          <note>
            Arbetsmarknadsutbildning måste användas på ett sätt som verkligen
            leder till arbete. Nu stiger siffrorna. Nu är det fler som kommer
            i arbete efter arbetsmarknadsutbildning. Men jag är fortfarande
            inte nöjd. Jag tyck ­ er fortfarande att nivån är för låg, och
            mer behöver göras för att få en större träffsäkerhet, rikta utbildningarna
            till rätt personer och följa upp på rätt sätt efteråt.
          </note>
          <note>
            Låt oss vara ärliga, Christian Holm Barenfeld, och säga att det
            var under den tid som ni styrde på Arbetsmarknadsdepartementet
            som vi var nere på noll effekt av arbetsmarknadsutbildning. Sedan
            dess har det stigit, dock inte tillräckligt. Jag är inte nöjd,
            och mer behöver göras.
          </note>
          <note>
            När det gäller Förberedande och orienterande utbildning är Riksrevi
            ­ sionens slutsatser mycket intressanta och viktiga. Den viktigaste
            slutsats som Riksrevisionen drar är att det inte går att dra någon
            slutsats. De säger att detta är svårt att mäta, och de uppmanar
            Arbetsförmedlingen att ha en annan systematik och andra strukturer
            för när man beslutar att sätta in För ­ beredande och orienterande
            utbildning, för vilka grupper och varför samt följa upp resultatet
            på ett annat sätt.
          </note>
          <note>
            Jag delar denna uppfattning, för det är viktigt att vi vet och
            ser resultatet av de olika insatser som Arbetsförmedlingen har
            möjlighet att använda. Det är självfallet alltid viktigt att säkerställa
            att skattepengar används på rätt sätt.
          </note>
          <note>
            Riksrevisionen har ännu inte granskat hur Förberedande och orienterande
            utbildning fungerar för nyanlända i etableringsuppdraget, vilket
            är den största grupp som i dag använder denna typ av utbildning.
            Majoriteten av dem som finns i Förberedande och orienterande utbildning
            är inskrivna i etableringsuppdraget i dag. Det har sett annorlunda
            ut tidigare, under den förra regeringen, som är en tid som Riksrevisionen
            också har granskat, men så är det i dag. Detta håller Riksrevisionen
            nu på att granska, och det ska bli intressant att följa.
          </note>
          <note>
            Det finns självfallet saker som behöver både förbättras och förändras
            när det gäller såväl arbetsmarknadsutbildningar som de förberedande
            och orienterande utbildningarna. Men man kan inte dra slutsatsen
            att dessa utbildningar är ett fiasko.
          </note>
          <note>
            Jag tror att man ska vara lite försiktig om man företräder det
            parti som ansvarade för arbetsmarknadspolitiken och Arbetsmarknadsdepartementet
            när det stora raset skedde i fråga om effekten av arbetsmarknadsutbildning.
          </note>
          <note type="speaker">
            Anf. 4 CHRISTIAN HOLM BARENFELD (M):
          </note>
          <note>
            Herr talman! Låt oss vara ärliga, säger Ylva Johansson. Det förutsätter
            jag att vi från båda sidor är i alla debatter och vid alla tillfällen.
            Jag tror att vi ska vara tydliga och ha ett ärligt uppsåt. Det
            finns inget annat i mina frågeställningar till ministern.
          </note>
          <note>
            Det rabblas upp siffror, och det viktigaste är att få upp siffrorna.
            Ja, det viktigaste är att få upp siffrorna. Men siffrorna måste
            ha ett konkret innehåll och hamna där det är avsett.
          </note>
          <note>
            Självklart blir det så när man nu gör som man gör och de arbetsmarknadspolitiska
            utbildningarna riktas till dem som står närmare arbetsmarknaden
            än under alliansregeringens tid, vilket är sant. Vi valde att
            föra över medel till dem som stod längre från arbetsmarknaden.
            Då är det klart att siffrorna går ned. Vi tyckte inte att det
            var tillräckligt bra ändå, även om detta riktades till dem som
            stod längre från arbetsmarknaden.
          </note>
          <note>
            Men på den direkta frågan till Riksrevisionen – om man nu gör
            som i dag eller som man gjorde före alliansregeringen, är bedömningen
            då att de personer på vilka man lägger miljarder i arbetsmarknadspolitiska
            utbildningar skulle ha fått jobb även utan de arbetsmarknadspolitiska
            utbildningarna – är svaret ja.
          </note>
          <note>
            Sedan är det självklart så att en myndighet inte vill ta ställning
            definitivt. Men man kan laborera lite och fråga: Om ni själva
            skulle satsa pengarna, skulle ni då satsa dem på folk som står
            längre från arbetsmarknaden eller på dem som står nära arbetsmarknaden?
            Då är svaret att man skulle satsa på dem som står längre från
            arbetsmarknaden, eftersom de personer som står nära får jobb ändå.
          </note>
          <note>
            Då stiger förhoppningsvis siffrorna. Men vi har inte löst det
            grundläggande och största problemet på svensk arbetsmarknad i
            dag. Som vi kan läsa om i medierna i stort sett varje dag går
            det nämligen generellt sett mycket bra för Sverige nu. Vi är inne
            i en brinnande högkonjunktur, som dock med all sannolikhet inte
            kommer att vara för evigt. Så brukar det vara i svensk ekonomi
            och i alla andra länders ekonomier, nämligen att det går upp och
            ned. I dag går det mycket bra.
          </note>
          <note>
            Men vi har en stor grupp människor i Sverige som det inte går
            bra för. Det är de människor som står långt från arbetsmarknaden
            och som dag för dag hamnar längre och längre från arbetsmarknaden
            och dessutom blir fler och fler. Dessa människor har vi svårt
            att hantera och få ut i arbete.
          </note>
          <note>
            Då är frågan: Bör inte insatserna snarare riktas just mot de
            grupper som står långt från arbetsmarknaden och som kanske inte
            av egen kraft utan assistans får jobb just i dag?
          </note>
          <note>
            Det är därför som vi från Moderaternas och Alliansens sida föreslår
            en lång rad insatser för att sänka trösklar för personer som står
            långt från arbetsmarknaden. Rätt styrt, rätt upphandlat och rätt
            fokuserat skulle säkert delar av arbetsmarknadsutbildningarna
            kunna göra nytta där. Men vi kanske inte bör dra in de personer
            som står närmast arbetsmarknaden i arbet smarknadspolitiska utbildningar
            utan säkerställa att de kommer i jobb så snart som möjligt ändå.
          </note>
          <note>
            När det gäller de förberedande och orienterande utbildningarna
            är det aldrig jättelätt att dra slutsatser och ha exakta siffror.
            Men det framgick ändå mycket tydligt i Riksrevisionens rapport
            att det var lägre arbetsinkomster för arbetssökande som hade deltagit
            och som var öppet arbetslösa vid samma tidpunkt. Det är ändå en
            varningssignal som gör att man borde sätta sig ned och gå igenom
            och analysera riktigt noga för att se hur man kan se till att
            skattepengar används på ett mer effektivt sätt.
          </note>
          <note type="speaker">
            Anf. 5 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Jag håller helt med om det sista som Christian Holm
            Barenfeld sa. Jag menar att Riksrevisionens rapport när det gäller
            förberedande och orienterande utbildningar verkligen är en grund
            för att sätta sig ned och gå igenom och analysera hur man kan
            använda resurserna på ett så bra sätt som möjligt och mer träffsäkert
            än vad man nu gör. Jag delar helt den uppfattningen och utgår
            från att Arbetsförmedlingen också gör det.
          </note>
          <note>
            När det gäller frågan om vem som ska erbjudas en arbetsmarknadsutbildning
            är det två kriterier som ska vara uppfyllda. Det första är att
            det ska vara en person som inte hade fått jobb ändå. Självklart
            är det så. Personer som kan få jobb utan arbetsmarknadspolitiska
            insatser ska inte ha arbetsmarknadspolitiska insatser. Så är det.
            Det är ett av skälen till att vi till exempel avvecklar en del
            insatser som vi har infört och som faktiskt har visat sig inte
            behövas. Ungdomar fick jobb utan hjälp av till exempel traineejobb.
            Självklart ska arbetsmarknadspolitiska insatser inte gå till personer
            som kan få jobb ändå.
          </note>
          <note>
            Men när det gäller det andra kriteriet, som jag menar bör uppfyllas,
            är det möjligt att vi skiljer oss åt. Det kan Christian Holm Barenfeld
            svara på senare. Jag menar att arbetsmarknadsutbildningar inte
            ska gå till personer som inte har en god chans att få arbete efter
            utbildningen. Om man använder arbetsmarknadsutbildningen som en
            insats utan att man tror att den leder till att en person kommer
            att få jobb i det yrke som han eller hon utbildar sig för, menar
            jag faktiskt att det är stor risk att man slösar med skattebetalarnas
            pengar.
          </note>
          <note>
            Denna utbildning ska alltså ges till personer som med hjälp av
            insatsen har en god chans att få jobb. Den ska inte ges till personer
            som har en god chans att få jobb utan insats, och den gruppen
            är ganska stor. Där finns också personer som i dag träffas av
            arbetsmarknadsutbildningar. Men man måste jobba bättre med hur
            man följer upp efteråt.
          </note>
          <note>
            Herr talman! För att nyansera debatten vill jag också gärna säga
            något om den tiden då arbetsmarknadsutbildningarna uppvisade noll
            effekt – på den tiden som vi hade en moderatledd styrning på Arbetsmarknadsdepartementet,
            då man mätte man hur stor andel som fick jobb direkt efter utbildningen.
            Men IFAU har i en större analys visat att de gav en långsiktig
            effekt flera år efteråt. Arbetsmarknadsutbildningen gav individerna
            en högre inkomst än de skulle ha fått utan en sådan arbetsmarknadsutbildning.
            Detta kanske indikerar att man också måste mäta effekten av arbetsmarknadsutbildningen
            lite längre än de 90 dagar som jag tror att Arbetsförmedlingen
            i dag mäter. IFAU:s rapport visar nämligen att en effekt av arbetsmarknadsutbildning
            kan komma flera år senare, alltså att utbildning ­ en har ett
            längre bäst-före-datum än jag kanske trodde. Det är det som man
            kan utläsa av IFAU:s granskning.
          </note>
          <note type="speaker">
            Anf. 6 CHRISTIAN HOLM BARENFELD (M):
          </note>
          <note>
            Herr talman! Jag kan börja med att konstatera att väldigt mycket
            handlar om att det är bättre nu än förr och att det som inte fungerar
            är alliansregeringens fel under deras tid 2006–2014. Det tror
            jag inte på fullt ut. På samma sätt tror jag inte att den nuvarande
            regeringen fullt ut har ansvaret för och ska ha äran av den högkonjunktur
            som vi nu befinner oss i. Jag tror att även den nuvarande regeringen
            och arbetsmarknadspolitiken under Ylva Johanssons tid, som jag
            anser saknar alldeles för mycket när det gäller förslag för fler
            jobb och för att utanförskapet ska minska, på vissa punkter träffar
            rätt. Självklart är det så. Jag tror att alla har ambitionen att
            göra bra saker, och sedan har vi olika förslag.
          </note>
          <note>
            Givetvis tycker jag inte att vi ska genomföra arbetsmarknadspolitiska
            utbildningar som inte säkerställer att folk har någon rimlig möjlighet
            att komma i arbete. Men jag tror också att de allra flesta människor
            har ett uns av arbetsförmåga. Därför anser jag att det är rimligt
            att vi ändå satsar lite mer på dem som har en längre väg till
            arbetsmarknaden. Även om krite ­ rierna nu är sådana att man egentligen
            inte ska ge arbetsmarknadspolitiska utbildningar till personer
            som ändå får jobb är det talande att Riksrevi ­ sionen gör bedömningen
            att en mycket stor del av dessa personer skulle få jobb ändå.
            Då tror jag att det är bättre hushållning, mer effektivt och ett
            större ansvar med skattebetalarnas pengar att säkerställa att
            vi försöker bryta utanförskapet och se till att de som står långt
            från arbetsmarknaden återigen kommer in på den.
          </note>
          <note type="speaker">
            Anf. 7 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! För att vara tydlig: Det är självklart jag som är
            helt ansvarig för den arbetsmarknadspolitik som bedrivs, och det
            har jag varit i tre och ett halvt år. Det är helt och hållet mitt
            ansvar och inte den tidigare regeringens.
          </note>
          <note>
            Christian Holm Barenfeld hänvisade dock till en period då vi
            hade en riktigt liten övergång från arbetsmarknadsutbildning till
            arbete, och den perioden var faktiskt under den tidigare regeringen.
            Numera ökar andelen som går till arbete. Dock är jag inte nöjd.
            Mycket mer behöver göras. Vi får anledning att återkomma till
            denna fråga. Jag tackar för debatten.
          </note>
          <note>
            Överläggningen var härmed avslutad.
          </note>
          <note>
            § 5 Svar på interpellationerna 2017/18:181 och 186 om jobbklyftan
            mellan inrikes- och utrikesfödda
          </note>
          <note type="speaker">
            Anf. 8 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Christian Holm Barenfeld har frågat mig om jag avser
            att vidta nya åtgärder för att minska jobbklyftan mellan inrikes-
            och utrikesfödda. Han har även frågat mig vilka åtgärder jag avser
            att vidta för att förbättra arbetsmarknaden och stärka integrationen.
          </note>
          <note>
            Trots en stark utveckling på arbetsmarknaden med över 200 000
            fler i arbete sedan regeringen tillträdde, en ungdomsarbetslöshet
            som är den lägsta sedan 2003 och en sysselsättningsgrad för utrikes
            födda som är den högsta sedan mätningens början finns det givetvis
            mer att göra för att fler ska lämna arbetslöshet för arbete och
            för att arbetsgivare ska hitta den arbetskraft de söker.
          </note>
          <note>
            I budgetpropositionen för 2018 satsar regeringen på att stärka
            insatser ­ na inom arbetsmarknad och nyanländas etablering. Ett
            nytt regelverk för nyanländas etablering i arbets- och samhällslivet
            träder i kraft den 1 janua ­ ri 2018. Det nya regelverket stärker
            Arbetsförmedlingens möjligheter att ge rätt insatser utifrån individens
            behov samtidigt som kraven på individen tydliggörs. Den förra
            regeringen införde en rättighet för nyanlända att få del av insatser
            för etablering. Denna regering tillför en skyldighet att delta.
            I den svenska modellen står rättigheter och skyldigheter i balans,
            lika för alla.
          </note>
          <note>
            Samtidigt införs en utbildningsplikt för nyanlända. Alla som
            kan jobba ska jobba, men den som behöver utbildning för att kunna
            komma i arbete ska ta del av utbildning. För att långsiktigt komma
            till rätta med den tudelade arbetsmarknaden är det avgörande att
            fler skaffar sig den utbildning som krävs för att de ska kunna
            ta de lediga jobben. Regeringen skärper därför också kraven på
            alla arbetslösa som bedöms vara i behov av utbildning att söka
            och ta del av reguljär utbildning. Detta gäller all utbildning
            som kan bedrivas inom ramen för ett arbetsmarknadspolitiskt program
            med aktivitetsstöd, utvecklingsersättning eller etableringsersättning.
          </note>
          <note>
            Möjligheten till en subventionerad anställning utgör en viktig
            väg till jobb för grupper som står långt ifrån arbetsmarknaden.
            De olika subventio ­ nerade anställningarna har dock uppfattats
            som komplicerade, svåröver ­ skådliga och sammantaget inte tillräckligt
            kraftfulla. Regeringen avser därför att reformera systemet för
            de subventionerade anställningar ­ na. Ett flertal anställningsstöd
            slås samman till ett enhetligt, mer kraftfullt stöd – introduktionsjobb.
            Det kommer att leda till ett enklare system som bedöms skapa förutsättningar
            för att fler ska kunna få en subventionerad anställ ­ ning.
          </note>
          <note>
            Alldeles för få utrikes födda kvinnor deltar på arbetsmarknaden.
            Att fler utrikes födda kvinnor ställer sig till arbetsmarknadens
            förfogande och får en egen försörjning är en högt prioriterad
            fråga för regeringen. För att kunna sluta sysselsättningsgapet
            mellan inrikes och utrikes födda är det en förutsättning att fler
            utrikes födda kvinnor kommer i sysselsättning.
          </note>
          <note>
            I budgetpropositionen presenterar regeringen en rad insatser
            för att främja att fler utrikes födda kvinnor deltar på arbetsmarknaden.
            Det handlar bland annat om insatser för att öka kvinnors företagande,
            ytterligare främjandemedel till Delegationen för unga och nyanlända
            till arbete samt resurser till studieförbunden för uppsökande
            och motiverande insatser särskilt riktade till utrikes födda kvinnor.
          </note>
          <note type="speaker">
            Anf. 9 CHRISTIAN HOLM BARENFELD (M):
          </note>
          <note>
            Herr talman! Jag tackar Ylva Johansson för svaret på mina interpella
            ­ tioner.
          </note>
          <note>
            Frågan rör återigen hur vi ska försöka förbättra arbetsmarknaden,
            försöka förbättra tillträdet till arbetsmarknaden samt stärka
            integrationen för de personer som har kommit till vårt land. Det
            handlar om att minska den stora jobbklyfta som vi ser mellan inrikes
            och utrikes födda och som givetvis ökade ytterligare efter flyktingkrisen
            2015–2016. Alla effekter har vi väl inte heller sett fullt ut
            än, med tanke på att en hel del personer ännu befinner sig i etableringsfasen.
          </note>
          <note>
            Regeringen hade hög svansföring inför valet 2014, med ett gäng
            större satsningar. Den riktigt stora var traineejobben, som man
            utlovade 32 000 av. Det blev det liksom ingenting med; det var
            några personer som fick traineejobb, men det blev en hög kostnad.
            Traineejobben har nu avvecklats, och jag tycker att det var ett
            klokt förslag. Även om det var ett av de viktigaste vallöftena
            är det ju bra att regeringen, när detta visar sig inte fungera,
            sväljer stoltheten och faktiskt skrotar projektet.
          </note>
          <note>
            Vi vet att Ylva Johansson kommer att ha en rad argument som visar
            att arbetsmarknaden går bra, att det är högkonjunktur och så vidare.
            Men det hjälper ju föga för de människor som jag talade om i den
            tidigare debatten, alltså alla de personer som befinner sig i
            utanförskap och långt ifrån arbete – eller som kanske aldrig haft
            ett jobb – och som för varje dag som går hamnar allt längre ifrån
            ett arbete. Dessutom får de för varje dag som går fler kompisar
            genom att allt fler personer hamnar i detta utanförskap. Alla
            är inte utrikesfödda, och alla är inte nyanlända, men en väldigt
            stor del är det.
          </note>
          <note>
            Nu har vi överenskommelser mellan Alliansen och regeringen kring
            en del migrationsfrågor. Vi har givetvis tryckt på för en hel
            del skärpningar, och det tror jag är klokt. Jag tror att utbildningsplikt
            för nyanlända är klokt. Jag tror att den reform regeringen vill
            genomföra kan vara bra, men det är svårt att veta var den landar
            eftersom man uppenbarligen inte har fått svar från fackligt håll
            ännu.
          </note>
          <note>
            När det gäller fackligt håll har ministern en väsentligt mycket
            närmare relation och tätare band genom facklig-politisk samverkan
            än vad vi moderater har. Det vi kan konstatera är att en rad LO-förbund
            har sagt att de inte vill vara med i den nya jobbreformen, och
            därför vidhåller vi fortsatt våra inträdesjobb som en möjlig ny,
            alternativ anställningsform – utifrån att det är så viktigt. Vi
            har dock inte med LO-förbunden i vår politiska ledning, så vi
            har inte den direktkontakten. Det kunde dock vara intressant att
            få höra någonting mer där.
          </note>
          <note>
            I övrigt tycker jag mig nämligen inte se speciellt många konkreta
            förslag från vare sig arbetsmarknadsministern eller andra ministrar
            om hur och i så fall när man avser att genomföra tydliga åtgärder
            för att minska jobbklyftan mellan utrikes och inrikes födda och
            hur man ska förbättra och stärka integrationen. Det är ju nyckeln
            för att vi ska kunna dels ta ett bra ansvar gällande mottagande
            av flyktingar, dels säkerställa att folk får vara med och bidra
            till och bygga den svenska välfärden.
          </note>
          <note type="speaker">
            Anf. 10 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Låt mig först komma med några klargöranden.
          </note>
          <note>
            Sysselsättningsgapet mellan inrikes och utrikes födda minskar.
            Det har minskat stadigt under många års tid, och det fortsätter
            det att göra. Sysselsättningsgraden för alla grupper ökar, men
            den ökar snabbare för utrikes födda kvinnor och utrikes födda
            män än för inrikes födda. Gapet minskar alltså.
          </note>
          <note>
            Antalet människor som lever i det Moderaterna brukar kalla ”utanförskap”,
            det vill säga de som är beroende av försäkringar eller bidrag
            för sin försörjning, är på en historiskt låg nivå. Det var länge
            sedan det var så få personer, helårsekvivalenter, som var beroende
            av någon annan försörjning än arbete. Den utvecklingen har alltså
            gått i helt rätt riktning.
          </note>
          <note>
            Jag vill gärna säga att utmaningen när det gäller de många nyanlända
            på arbetsmarknaden knappast kan överskattas. Det är en mycket
            stor utmaning. Även om utvecklingen nu går åt rätt håll när det
            gäller sysselsättningsgraden finns det anledning att vara orolig
            och vidta fler åtgärder för att klara de utmaningar vi har framför
            oss och är mitt uppe i.
          </note>
          <note>
            En av de viktiga utmaningarna handlar om väntetider. I dag har
            vi väntetider på i snitt uppemot 15 månader för att få sin ansökan
            behandlad, det vill säga få veta om man får ett uppehållstillstånd
            eller inte. Sedan har vi i genomsnitt sex månaders väntetid innan
            man blir placerad i en kommun, och vi har i genomsnitt fyra månaders
            väntetid innan man kan påbörja sfi eller skriva in sig hos Arbetsförmedlingen
            och få sin etableringsplan. Detta är farligt. Jag tror att det
            är jättefarligt att gå så lång tid i passivitet utan att aktiva
            åtgärder vidtas. Det är en av de viktiga sakerna att komma till
            rätta med.
          </note>
          <note>
            Andra saker man måste göra när man har så pass stora utmaningar
            på arbetsmarknaden är att vidta strukturreformer. Det har regeringen
            gjort, och vi utesluter inte att det kan behövas fler strukturreformer.
            En viktig sådan är att alla kommuner i dag måste ta emot nyanlända
            – så var det ju inte tidigare – och att vi fördelar utifrån de
            förutsättningar som finns på arbetsmarknaden och utifrån de nyanlända
            som kommunerna har tagit emot tidigare. Det är en mycket viktig
            strukturreform, vilket också internationella jämförelser visar.
          </note>
          <note>
            Vi har gjort strukturförändringar i föräldraförsäkringen, som
            riskerade att bli en kvinnofälla. Vi har avskaffat vårdnadsbidraget
            och gjort förändringar i föräldraförsäkringen så att man får kortare
            tid hemma med de barn man har med sig när man kommer till Sverige,
            alltså redan födda barn, än man får med ett nyfött barn.
          </note>
          <note>
            Vi gör förändringar av yrkesutbildningen – vi gör yrkespaket
            för de många som i ett första steg inte kommer att klara sig igenom
            en hel yrkesutbildning i gymnasieskolan. Vi gör också förändringar
            i etableringsreformen, som jag berättade i mitt interpellationssvar.
            Och jag tror att fler reformer kommer att behövas.
          </note>
          <note>
            Vi har nyligen fått Arbetsförmedlingens rapport, som säger att
            ungdomsarbetslösheten har halverats och att man nu klarar 90-dagarsgarantin.
            Det är mycket välkommet. Ett viktigt skäl till att det har varit
            möjligt att uppnå den här framgången är att vi har valt att samarbeta
            med kommunerna. Vi kan också se att de ungdomar som varken arbetar
            eller studerar har blivit färre. Det är bra. Det finns ännu mer
            att göra på detta område, men där har vi visat framgång.
          </note>
          <note>
            Nu står vi mitt uppe i utmaningen med de nyanlända. Också där
            kommer kommunerna att vara viktiga. Men jag tror att det är nästan
            omöjligt att klara uppgiften utan att samarbeta med arbetsmarknadens
            parter. Därför är jag så glad att parterna nu på ett mycket konstruktivt
            sätt och ovanligt snabbt har kommit fram till en principöverenskommelse
            och att man nu vill förhandla med regeringen. Jag ska i mitt nästa
            inlägg tala mer om den saken.
          </note>
          <note type="speaker">
            Anf. 11 CHRISTIAN HOLM BARENFELD (M):
          </note>
          <note>
            Herr talman! Jag ska börja med det som är bra och även göra en
            liten historisk exposé och fortsätta att kolla lite bakåt, som
            inte bara Ylva Jo ­ hansson utan en stor del av regeringens ministrar
            gärna gör när det gäller de tidigare två mandatperioderna, och
            möjligtvis hänvisa till mandatperio ­ der dessförinnan. Det är
            givetvis skillnader. Det är högkonjunktur nu, det var finanskris
            då. Men jag delar ministerns analys att Migrationsverkets långa
            handläggningstider är oroande, besvärande och en enorm utmaning.
          </note>
          <note>
            Jag förstår också att det, givet den stora tillströmning som
            har varit, inte är helt enkelt för vare sig Migrationsverket eller
            regeringen, men det kräver att man agerar. Det var nämligen så,
            om vi ska fortsätta den historiska exposén, att när Alliansen
            tillträdde var handläggningstiderna också alldeles för långa.
            Ansökningarna var alldeles för omfattande och alldeles för byråkratiska,
            och då hade vi helt andra nivåer. Men sedan kom det en moderat
            migrationsminister, och handläggningstiderna mer än halverades
            utan att antalet ansökningar för den sakens skull minskade. Det
            handlar ju också om hur man agerar, så där hoppas jag att regeringen
            kommer att leverera mer. Sedan kan man även reglera vad man får
            göra under tiden och så vidare.
          </note>
          <note>
            Det är en rad insatser som nu har gjorts och som ministern redogjorde
            för. Som ministern är väl medveten om var vi i förhandlingarna
            mellan regeringen och allianspartierna överens om vissa frågor,
            medan vi möjligtvis tyckte lite mindre bra om andra frågor än
            de som vi drev. Där hittade vi en kompromiss. Det är viktigt för
            oss även i opposition att, när det ges möjlighet, ta ansvar för
            det som är vårt lands bästa och för att säkerställa att integrationen
            stärks och utanförskapet minskar.
          </note>
          <note>
            Det är bra att ungdomsarbetslösheten sjunker. Högkonjunkturen
            är ju en mycket viktig del i detta. I socialdemokratiska Aftonbladet
            i går var man relativt tydlig med att allt kanske inte är regeringens
            förtjänst.
          </note>
          <note>
            Däremot tror jag att samarbetet med kommunerna är viktigt. Jag
            tror att varje regering ska ha ett bra samarbete med våra kommuner,
            för man kan göra väldigt mycket ute i landets kommuner.
          </note>
          <note>
            Jag tycker också att det är bra om arbetsmarknadens parter kan
            komma överens, ta ansvar och visa att man vill komma framåt. Vi
            är jätteglada från Moderaternas sida, – och jag är helt övertygad
            om att mina alliansvänner är lika glada – om arbetsmarknadens
            parter tar tag i förslagen om de inträdesjobb som vi vill ha för
            att sänka trösklarna för den som står långt ifrån arbetsmarknaden.
            Där har arbetsgivarsidan och delar av arbetstagarsidan visat en
            tydlig vilja. Det är dessvärre ett antal viktiga fackföreningar
            på LO-sidan som uppenbarligen inte är så intresserade – ett antal
            av de fackförbund där vi vet att väldigt många av de som brukar
            benämnas enk ­ lare jobben finns. Då går givetvis en stor del
            av poängen, även om man träffar en överenskommelse, om intet.
          </note>
          <note type="speaker">
            Anf. 12 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Moderaterna har tagit ansvar i migrationsöverenskommelsen,
            ett väldigt viktigt samarbete som vi har haft också med övriga
            partier bakom migrationsöverenskommelsen.
          </note>
          <note>
            Jag välkomnar Christian Holm Barenfelds konstruktiva attityd
            här i debatten, för precis som Christian Holm Barenfeld säger
            står vi inför väldigt stora utmaningar. Vi gör alla gott i att
            försöka samverka kring det som är bra för Sverige – jag tror att
            de politiska skillnaderna ändå kommer att framgå tydligt för väljarna
            – och tillsammans gör det som är nödvändigt för att klara av de
            stora utmaningar vi står inför.
          </note>
          <note>
            En av dem handlar om fler vägar in på arbetsmarknaden. Där har
            parterna träffat en principöverenskommelse, och som jag sa är
            jag väldigt glad för den. Jag tycker att den har kommit långt,
            och de har jobbat snabbare än vad jag hade förväntat mig. De har
            på ett konstruktivt sätt mött varandras viktiga krav. Nu vill
            de förhandla med regeringen, och det är jag som är utsedd att
            vara den från regeringens sida som de ska förhandla med. Jag kommer
            att träffa arbetsmarknadens parter en första gång nu på fredag
            och dra igång detta arbete. Det kommer att vara ett omfattande
            arbete också inom Regeringskansliet.
          </note>
          <note>
            Jag ska inte spekulera i vad vi till slut landar i. Men jag kan
            säga så mycket som att det absolut är min förhoppning och tro
            att vi kommer att kunna landa i något som blir acceptabelt för
            alla inblandade parter och att de nya etableringsanställningarna
            därmed ska kunna bli verklighet. Jag tror att det kommer att vara
            en viktig pusselbit för att klara av de många nya vägar in på
            arbetsmarknaden som är nödvändiga för att klara de många nyanlända
            som söker jobb men också för att klara de stora kompetensbehov
            som finns i dag på arbetsmarknaden.
          </note>
          <note type="speaker">
            Anf. 13 CHRISTIAN HOLM BARENFELD (M):
          </note>
          <note>
            Herr talman! Jag tackar för inlägget. Som Ylva Johansson säger
            försöker jag att i den politik jag driver vara så konstruktiv
            som möjligt och, för att hänvisa till tidigare inlägg, givetvis
            också ha en ärlig avsikt med det hela. Det är därför vi uppskattar
            att vi i de frågor där vi hittar lösningar kan träffa överenskommelser
            där vi kan ta ansvar för att stärka incitamenten för att fler
            ska kunna komma i arbete, sänka trösklar på arbetsmarknaden och
            så vidare. Det är därför vi lägger fram en lång rad förslag, även
            vid sidan av dem som vi är överens om.
          </note>
          <note>
            Vi tycker inte att det är bra att höja skatt på arbete, för det
            gör att det blir mindre attraktivt att arbeta. Skillnaden mellan
            att arbeta och inte arbeta, i kombination med bidragshöjningar,
            blir då mindre. När man höjer skatter på företagande är också
            risken mycket stor för att det påverkar arbetsmarknaden negativt,
            även om vi just nu har en högkonjunktur. Men, som sagt, högkonjunkturer
            varar inte för evigt.
          </note>
          <note>
            Därför är vi tydliga med att vi vill ha sänkt skatt på arbete
            och sänkta trösklar på arbetsmarknaden. Därtill behövs de enkla
            jobben, jobb som man ofta kan få som sitt första jobb, jobb som
            har låga kvalifikationskrav men möjligtvis inte alltid är lätta
            att utföra. De kräver talang men har låga förkunskapskrav. Många
            sådana jobb finns till exempel i RUT-branschen. Där är jag glad
            att Alliansen lyckades få igenom vissa förstärkningar i migrationsöverenskommelsen,
            men vi vet att den i belopp har försvagats under mandatperioden.
            Vi föreslår en tredubbling. Vi föreslår inträdesjobb. Vi föreslår
            utbildningsplikt, vilket är en bra del som kommer med nu. Vi vill
            också ha ett bidragstak.
          </note>
          <note>
            Allt detta är för att öka incitamenten för att jobben ska bli
            fler och utanförskapet minska.
          </note>
          <note>
            Tack för den här debatten!
          </note>
          <note type="speaker">
            Anf. 14 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Bara en korrigering: De skatteresurser som går till
            RUT-tjänster har ökat och fortsätter att öka. Efterfrågan är större
            och ökar hela tiden, så vi satsar alltmer skattepengar på att
            subventionera den typen av tjänster.
          </note>
          <note>
            Herr talman! Jag vill tacka för en konstruktiv debatt. Jag är
            säker på ett Christian Holm Barenfeld och jag kommer att återkomma
            till den här debatten flera gånger, för de här utmaningarna kommer
            att kvarstå på arbetsmarknaden, även om vi lyckas med många av
            de saker som vi hoppas på att lyckas med. Jag hoppas också på
            ett konstruktivt samarbete om de många viktiga reformer som behöver
            göras på det här området.
          </note>
          <note>
            Överläggningen var härmed avslutad.
          </note>
          <note>
            § 6 Svar på interpellationerna 2017/18:196, 197, 198, 204 och
            220 om följderna av hamnkonflikten i Göteborg och rätten att vidta
            stridsåtgärder på arbetsmarknaden
          </note>
          <note type="speaker">
            Anf. 15 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Lars Hjälmered har frågat statsrådet Mikael Damberg
          </note>
          <note>
             vilka effekter på näringslivets konkurrenskraft som enligt
            hans bedömning uppstår till följd av att en lösning av hamnproblemen
            ligger bortåt två år fram i tid en
          </note>
          <note>
             om han och regeringen har analyserat vilka effekter hamnproblemen
            får på näringslivets transportkostnader.
          </note>
          <note>
            Lars Hjälmered har vidare frågat mig
          </note>
          <note>
             om jag är beredd att på något sätt ändra eller snabba på hanteringen
            av utredningen för att en lösning av hamnproblemen ska kunna vara
            på plats ti digare än om bortåt två år
          </note>
          <note>
             hur många jobb som enligt min bedömning riskerar att försvinna
            till följd av en långt utdragen konflikt i Göteborgs hamn.
          </note>
          <note>
            Lars Hjälmered har också frågat statsrådet Tomas Eneroth
          </note>
          <note>
             vilka konsekvenser han och regeringen bedömer att förlorade
            trans ­ oceana direktanlöp får för svensk infrastruk tur och svenskt
            näringsliv
          </note>
          <note>
             vilka åtgärder han avser att vidta givet hamnproblemen för
            att Sverige även fortsatt ska kunna ha fungerande logistikflöden
            med transoceana direktanlöp av fartyg till Göteborg och Sverige.
          </note>
          <note>
            Lars Hjälmered har också frågat statsrådet Karolina Skog
          </note>
          <note>
             vilka miljöeffekter hon bedömer uppstår som en effekt av att
            gods flyt ­ tas från järnväg och fartyg till lastbil givet hamnpr
            oblemen i Göteborg
          </note>
          <note>
             vilka åtgärder hon vidtar för att minimera dessa miljöeffekter.
          </note>
          <note>
            Jessika Roswall har slutligen frågat mig
          </note>
          <note>
             vad skälet är till att tiden för utredningen gällande hamnkonflikten
            ska sträcka sig till maj 2018.
          </note>
          <note>
            De interpellationer som är ställda till statsråden Mikael Damberg,
            Tomas Eneroth och Karolina Skog har överlämnats till mig.
          </note>
          <note>
            Regeringen värnar den svenska arbetsmarknadsmodellen och den
            grundlagsskyddade strejkrätten. Modellen bidrar till en arbetsmarknad
            i samhällsekonomisk balans och arbetsfred som gynnar såväl arbetsgivare
            som arbetstagare. Det är en modell med en förmåga till snabb omställning
            och anpassning. Den bidrar till att Sverige kan bibehålla både
            hög sysselsättning och hög produktivitet. Totalt sett har den
            svenska arbetsmarknaden mycket få förlorade arbetsdagar på grund
            av konflikter jämfört med andra länder. Men den långvariga konflikten
            i Göteborgs hamn är ett exempel på en situation där den svenska
            modellen inte fungerar tillfredsställande.
          </note>
          <note>
            Jag vill betona att ingen annan än parterna kan lösa situationen
            i Göteborgs hamn. Det vilar ett mycket stort ansvar på parterna
            att komma överens om en lösning, även om ingen av parterna har
            vidtagit någon stridsåtgärd i hamnen sedan juni i år. Staten kan
            enligt gällande bestämmelser vara behjälplig med medling genom
            Medlingsinstitutet. Staten har vidare ett ansvar för att säkerställa
            ett ändamålsenligt regelverk med långsiktigt hållbara och tydliga
            spelregler som möjliggör för parterna att fortsatt ta ansvar för
            att reglera villkoren på svensk arbetsmarknad.
          </note>
          <note>
            Situationen i Göteborgs hamn är allvarlig. Det är ett problem
            som inte enbart är isolerat till Västsverige och Göteborg. Även
            andra regioner i Sverige påverkas. Göteborgs hamn är ett transportnav
            för en stor del av Sveriges logistik och handel, och det är av
            avgörande betydelse att hamnens del i transportkedjan kan fungera
            på ett effektivt sätt. Osäkerheten kring situationen i containerterminalen
            påverkar inte bara hamnens kunder och de företag som transporterar
            varor till och från hamnen. Den riskerar också att hota Sveriges
            konkurrenskraft och svenska jobb.
          </note>
          <note>
            Regeringen beslutade den 22 juni 2017 att tillsätta en utredning
            om en översyn av rätten att vidta stridsåtgärder på arbetsmarknaden.
            Uppdraget ska redovisas senast den 31 maj 2018. Utredaren ska
            bland annat analysera och ta ställning till om det är möjligt
            och lämpligt att begränsa rätten att vidta stridsåtgärder i andra
            syften än att reglera villkor i ett kollektivavtal. Utredarens
            uppdrag är också att se över om det behövs förändringar av fredspliktsreglerna
            i situationer när en arbetsgivare, som är bunden av ett kollektivavtal
            i förhållande till en arbetstagarorganisation, utsätts för stridsåtgärder
            av en annan arbetstagarorganisation.
          </note>
          <note>
            Om utredaren kommer fram till att författningsändringar är nödvändiga
            ska utredaren även lämna förslag på de författningsändringar eller
            andra åtgärder som behövs. Rätten att vidta stridsåtgärder utgör
            en viktig och grundläggande del i den svenska arbetsmarknadsmodellen.
            Redan i dag finns begränsningar i stridsåtgärdsrätten. Om man
            ska införa ytterligare begränsningar i den grundlagsskyddade rätten
            att vidta stridsåtgärder krävs mycket noggranna överväganden och
            ett gediget förarbete.
          </note>
          <note>
            Tiden som utredningen har fått till sitt förfogande är en avvägning
            mellan intresset av skyndsamhet och intresset av att utredningen
            ska lämna tillräckligt väl genomarbetade överväganden och förslag
            som är möjliga för regeringen att gå vidare med.
          </note>
          <note type="speaker">
            Anf. 16 LARS HJÄLMERED (M):
          </note>
          <note>
            Herr talman! Göteborgs hamn är Sveriges i särklass största hamn.
            Den är lokal, men den har en nationell betydelse. En stor del
            av den svenska importen och exporten passerar genom Göteborg.
            Både för svenska företag och ytterst för svensk ekonomi är det
            helt avgörande att Göteborgs hamn fungerar på ett tillförlitligt
            sätt.
          </note>
          <note>
            Containerhamnen i Göteborg har brottats med konflikter och konflikthot
            under flera års tid, och effekterna är mycket stora. Många företag,
            som SKF, Akzo Nobel, Volvo, Lindex, Löfbergs Lila, Stora Enso
            och andra, har vittnat om de problem de har med försenade leveranser
            och om behov av att hitta alternativa transportvägar när de ska
            importera och exportera varor. Gods har i och med detta kommit
            att flytta från järnväg och fartyg till långa lastbilstransporter,
            helt i onödan.
          </note>
          <note>
            En konkurrensfördel för hamnen och för Sverige har länge varit
            det man kallar för direktanlöp, alltså att stora fartyg går direkt
            från Göteborg, med få stopp på vägen, till viktiga hamnar och
            destinationer i Nordamerika och Fjärran Östern. Det har gett företag
            i Sverige kostnadseffektiva, snabba och miljömässigt effektiva
            transporter utan onödig omlastning.
          </note>
          <note>
            Herr talman! Flera rederier har, som en effekt av hamnproblemen,
            gett besked om att man slutar köra denna typ av fartyg till Göteborg.
            Efter att två stora rederier gjorde så, kom så sent som i förra
            veckan ytterligare ett besked, nämligen att företaget ACL, Atlantic
            Container Line, i januari nästa år ska sluta köra den viktiga
            direktlinjen mellan Göteborg och amerikanska östkusten. Man ska
            komma ihåg att ungefär 10 procent av den svenska varuexporten
            går till USA. ACL har kört denna trafik i 50 års tid, och jag
            blir uppriktigt sagt bedrövad av detta. Det här beskedet är riktigt
            dåligt för Sverige.
          </note>
          <note>
            Kärnan i hamnproblemen gäller kollektivavtal och konflikträtt.
            Sveriges Hamnar och Transportarbetareförbundet har ett gällande
            kollektivavtal, där man är överens om löner och andra villkor.
            Stridsåtgärder ska man kunna vidta, men en viktig princip är också
            att fredsplikt ska gälla när man har tagit i hand.
          </note>
          <note>
            Nu finns en annan organisation som har vidtagit stridsåtgärder
            och hotat med konfliktåtgärder. Deras agerande får effekter för
            näringslivet och utmanar också principer på den svenska arbetsmarknaden.
          </note>
          <note>
            Regeringen har tillsatt en utredning som svar på detta, som ska
            titta på när man får vidta konfliktåtgärder och ett antal andra
            saker. Men jag tycker dock att regeringens hantering i denna del
            är något senfärdig.
          </note>
          <note>
            Utredningen ska inte vara klar förrän i maj 2018. Då vidtar beredning,
            och det gör att en möjlig lösning ligger bortåt två år framåt
            i tiden. Under tiden drabbas svenska företag och ytterst svensk
            ekonomi.
          </note>
          <note>
            Det finns en rad experter på svensk arbetsmarknad som säger att
            det är möjligt att få fram förslag inom loppet av några månader
            om regeringen väljer att ge ett nytt uppdrag till utredaren, forcera
            arbetet och under våren återkomma till riksdagen. Det förutsätter
            dock att den politiska viljan finns.
          </note>
          <note>
            Herr talman! Moderaterna har viljan att lösa hamnproblemen. Vi
            sträcker nu ut en hand till regeringen. Vi är beredda att sitta
            ned tillsammans med regeringen och snarast lösa hamnproblemen.
            Därför vill jag fråga Ylva Johansson: Är du beredd att gemensamt
            och över blockgränsen lösa detta viktiga samhällsproblem och senast
            under våren återkomma till riksdagen med ett konkret lagförslag?
          </note>
          <note type="speaker">
            Anf. 17 JESSIKA ROSWALL (M):
          </note>
          <note>
            Herr talman! Tack för svaret, ministern, även om det är ett svar
            som vi har hört väldigt många gånger tidigare! De första styckena
            i svaret tycker jag att jag har läst ett antal gånger redan, och
            det är lite beklagligt att arbetsmarknadsministern inte tar frågan
            på större allvar än att hon kopierar tidigare svar.
          </note>
          <note>
            Containerhamnen i Göteborg har länge brottats med konflikt och
            hot om konflikt. Kärnan i hamnkonflikten gäller kollektivavtal
            och konflikträtt. Sveriges Hamnar och Transportarbetareförbundet
            har, som Lars Hjälmered sa, ett gällande kollektivavtal.
          </note>
          <note>
            Vi har tydligt kunnat se vilka effekter detta har fått. Så sent
            som häromdagen fick vi besked om att man tappar en fraktlinje
            mellan Göteborg och USA, där ett av skälen sägs vara den pågående
            konflikten och hoten om konflikt. Det finns också mängder av uppgifter
            om nedgång i produktivitet och vilka konsekvenser detta får för
            företag runt om i hela Sverige: Det kommer vi säkert att återkomma
            till i den här debatten.
          </note>
          <note>
            I min interpellation frågade jag ministern vad som är skälet
            till att tiden för utredningen om hamnkonflikten ska sträcka sig
            ända till maj 2018. Svaret från arbetsmarknadsministern är att
            regeringen värnar den svenska modellen och den grundlagsskyddade
            strejkrätten. Det är jag tämligen övertygad om att alla vi här
            inne gör. Stridsåtgärder är en del av arbetsrätten, men en annan
            viktig del är fredsplikten, som gäller när ett avtal är tecknat.
          </note>
          <note>
            Trots gällande kollektivavtal ser vi att en annan facklig organisation
            har vidtagit stridsåtgärder. Arbetsmarknadsministern tillstår
            i sitt svar att det här är ett exempel på när den svenska modellen
            inte fungerar tillfredsställande. Jag håller verkligen med henne.
          </note>
          <note>
            Jag vet att den svenska modellen har tjänat och tjänar oss väl.
            Vi har i hög grad varit förskonade från konflikter. Men den aktuella
            konflikten i Göteborgs hamn visar att modellen innehåller brister.
            Medlingsinstitutet, som är exempel på ett av de redskap som står
            till buds, har försökt att medla i flera månader men lyckades
            inte utan begärde självt sitt entledigande.
          </note>
          <note>
            Konflikten i Göteborg utmanar de principer som finns om hur avtal
            på den svenska arbetsmarknaden förhandlas fram och vårdas. Parterna
            ska ta ansvar, svarar ministern. Jo, men när den ena parten inte
            gör det, ska reger ­ ingen inte ta sitt ansvar då? Min uppfattning
            är att regeringen borde ha gjort det långt tidigare och innan
            utredningen ens var på plats, och jag förstår inte varför det
            tar så lång tid.
          </note>
          <note>
            Det som ska utredas är inte en omvälvande förändring av strejkrätten
            eller fredsplikten, utan det är ett ganska enkelt direktiv. Jag
            förundras över att det tar sådan tid. Det har från många olika
            håll framförts kritik mot att utredningen tar så lång tid. Det
            finns andra ärenden på regeringens bord där man inte har tillsatt
            någon utredning, utan det har kanske räckt med till exempel en
            departementsskrivelse som på sedvanligt sätt sedan remissbehandlas,
            behandlas av Lagrådet och därefter sänds till riksdagen.
          </note>
          <note>
            Ministern verkar lika övertygad som vi andra här i dag om att
            situatio ­ nen i Göteborgs hamn är allvarlig, inte bara för Göteborg
            utan för hela Sverige. Det finns all anledning att skynda på arbetet.
            Det är korrekt att det för närvarande inte pågår någon konflikt
            i Göteborgs hamn, men hotet finns kvar och är kännbart för hela
            näringslivet. Det här får som sagt konsekvenser för hela Sverige.
            Vi har inte råd att avvakta.
          </note>
          <note>
            Min fråga till arbetsmarknadsministern är därför om hon överväger
            någon snabbare lösning på situationen.
          </note>
          <note type="speaker">
            Anf. 18 HANS ROTHENBERG (M):
          </note>
          <note>
            Herr talman! Tack, ministern, för svaret!
          </note>
          <note>
            Det vi ser nu är något som på många sätt är tragiskt. Oavsett
            om man sitter på den högra eller den vänstra sidan är det som
            vi nu åser i Göteborgs hamn ett misslyckande, och det är ett misslyckande
            som har pågått i fyra fem decennier. Det här är egentligen inte
            en arbetsmarknadskonflikt som handlar om löner eller arbetsvillkor,
            utan en konflikt mellan två fackliga organisationer som sinsemellan
            inte kan hålla sams.
          </note>
          <note>
            Konflikten har inneburit att två tredjedelar av containergodsflödet
            i Göteborgs hamn har försvunnit på ett drygt halvår. Av alla varor
            som går till och från Sverige går 90 procent på vatten, och 60
            procent av dem går via Göteborgs hamn. Detta påverkar svensk ekonomi
            kraftfullt, herr talman. Det hela är tragiskt för alla de företag
            som nu får betala mycket mer för att hantera konsekvenserna av
            en facklig strid.
          </note>
          <note>
            Precis som mina kollegor tidigare har berättat meddelade häromdagen
            det stora rederiet ACL att det nu lämnar Göteborgs hamn. En lång
            tradition bryts. Men det är inte för traditionens skull som vi
            debatterar här, utan på grund av det absurda faktum att det handlar
            om en arbetsmarknadskonflikt mellan två fackliga organisationer
            där den som står på den ena sidan egentligen inte har något otalt
            med parten på den andra sidan. Deras bråk orsakar konsekvenser
            som kostar miljardtals kronor för svenska och utländska företag.
          </note>
          <note>
            Transportföretaget SCT Transport meddelade tidigare i år att
            det skulle lägga ned sin järnvägsterminal i Jönköping. Det lönar
            sig inte längre att frakta containrar med tåg, eftersom import-
            och exportflöden flyttas till andra hamnar. Dessutom har två tåglinjer
            till containerhamnen lagts ned som ett resultat av att företaget
            har behövt ställa in åtta tåg i veckan. Det här handlar inte om
            Göteborg utan Jönköping, mitt i Götaland.
          </note>
          <note>
            Västsvenska Industri- och Handelskammaren pekar på att varor
            som måste lastas om innebär merkostnader på mellan 10 000 och
            20 000 kronor per container. Nu börjar vi, herr talman, statsrådet
            och alla andra, förstå vidden och konsekvenserna av att dessa
            två fackliga organisationer inte kan komma överens.
          </note>
          <note>
            Hamnfyran har drivit sin linje under många år. Man har drivit
            den på ett sätt som är väldigt oortodoxt ur den svenska modellens
            perspektiv. För att vara en facklig organisation har det hela
            drivits väldigt oortodoxt. Det finns i dag varuägare som inte
            vågar uttala sig i frågan , då de är rädda att godset ska bli
            förstört i containrarna på natten.
          </note>
          <note>
            Jag vill fråga statsrådet: Är det inte dags att börja betrakta
            Hamnfyran som något annat än enbart en facklig organisation?
          </note>
          <note>
            Med tanke på att det händer saker och ting varje vecka som konsekvens
            av konflikten som har varit – det blir allt svårare, dyrare och
            krångligare – vill jag också fråga om det inte finns anledning
            att ge ett tilläggsdirektiv till utredaren så att vi kan få fram
            ett underlag till en ny lag som verkligen biter när någon missbrukar
            den svenska modellen.
          </note>
          <note type="speaker">
            Anf. 19 CHRISTIAN HOLM BARENFELD (M):
          </note>
          <note>
            Herr talman! Mycket har sagts i frågan, och det handlar om en
            konflikt som verkligen lamslår och riskerar svensk tillväxt och
            ekonomi och där företaget, arbetsgivaren, har tagit allt det ansvar
            som vi lagstiftningsmässigt och rimligen kan kräva. Det handlar
            om en konflikt mellan två rivaliserande fackförbund – det en a
            med en hyggligt revolutionär och oortodox arbetsmetod.
          </note>
          <note>
            Strejken har inte handlat om att stärka hamnarbetarnas löner.
            Det framgår sällan i medierna att genomsnittslönen för arbetarna
            i Göteborgs hamn är 49 527 kronor per månad, enligt den senaste
            siffran jag såg. Det här är löner som de flesta människor i landet
            bara kan drömma om. I stället handlar det om ett internfackligt
            maktspel som får tydliga konsekvenser för svenska jobb och företag
            liksom för svensk ekonomi och tillväxt.
          </note>
          <note>
            Jag bor inte i Göteborg utan är värmlänning och bor i Värmland.
            Vi ser tydliga konsekvenser även för det värmländska näringslivet.
            Ett antal företag har redogjort för ökad problematik med att få
            och kunna skicka iväg gods och andra varor i tid. Detta medför
            omlastningar och ökade kostnader. Ett enskilt företag kan drabbas
            av kostnader i mångmiljonklassen, bara för att vuxna människor
            inom fackförbunden i Göteborgs hamn inte kan komma överens. Om
            man tar del av Medlingsinstitutets medlingsförsök ser man att
            en del på vissa håll uppenbarligen inte heller har något intresse
            av att komma överens.
          </note>
          <note>
            Frågan är vad regeringen gör. I ett läge med låsningar som dessa
            måste politiken någonstans komma in. Det finns en gammal sång
            som talar om att staten och kapitalet sitter i samma båt. Man
            kan säga att regeringen och LO i många lägen sitter i samma båt.
            Därmed borde man kunna slå sig ihop och komma framåt för att leverera
            en hållbar politik som tar bort risken att gods som ska till Göteborg
            i stället flyttas till en annan hamn ute i Europa. Man måste se
            till att företag i såväl Värmland som övriga Sverige inte drabbas
            genom att de inte får sina varor på grund av pågående konflikt.
            Man måste säkerställa att transporterna på vattenvägarna kan komma
            fram.
          </note>
          <note>
            Detta leder som sagt till en ekonomisk förlust för landet, och
            det påverkar våra jobb och företag. Men det är också en miljömässig
            katastrof i många fall i och med omlastningar, ett ökat tryck
            av lastbilar på vägarna och ett stort ökat tryck på järnvägen,
            som redan nu ofta är överbelastad.
          </note>
          <note>
            Vad gör regeringen och ministern konkret för att konflikten ska
            lösas? Regeringen har makt att kunna göra något, och det finns
            en opposition i Sveriges riksdag som är mer än villig att vara
            konstruktiv och pådrivande och ta ansvar för att säkerställa tryggheten
            för de svenska jobben och företagarna och den svenska tillväxten
            och välfärden. Vilka svar har minis ­ tern på detta?
          </note>
          <note type="speaker">
            Anf. 20 JESPER SKALBERG KARLSSON (M):
          </note>
          <note>
            Herr talman! Det är välkommet att Lars Hjälmered har ställt en
            rad interpellationer till olika statsråd om hamnproblemen i Göteborg.
            Frågan är större än en enskild ministers ansvarsområde, och den
            är viktig för hela Sveriges konkurrenskraft.
          </note>
          <note>
            Socialdemokrater, moderater och centerpartister har alla under
            en ganska lång tid varit överens om att det finns en stor utvecklingspotential
            i Göteborgs hamn. Man har till och med talat om farledsfördjuping
            för att tillåta ännu större internationella fartyg. Nu riskerar
            regeringens handfallenhet att slå det i spillror.
          </note>
          <note>
            Herr talman! Jag är här för att jag vill belysa ett perspektiv
            på något som inte ligger på arbetsmarknads- och etableringsminister
            Ylva Johanssons bord, nämligen miljöfrågan. Sverige och världen
            i stort är beroende av en effektiv och klimatvänlig sjöfart. Om
            man tar i be aktande att nära 90 procent av världens alla varor
            har transporterats över vatten inser man att sjöfarten har en
            viktig roll i världsekonomin och i de globala värdekedjorna. Ett
            utsläpp på 1 procent mindre från varje fartyg skulle vara betyd
            ­ ande , eftersom antalet fartyg är så överväldigande stort.
          </note>
          <note>
            Det är därför tur att sjöfarten är ett så snålt transportslag.
            Dessutom är sjöfarten överlägset bäst och mest energieffektiv
            när det gäller att frakta stora volymer av gods. Det är inte konstigt
            att Miljömålsberedningen nämner överflyttning av gods från väg
            till järnväg och sjöfart som en central förutsättning för att
            Sverige ska nå de klimatmål som satts till 2045.
          </note>
          <note>
            Herr talman! Detta omöjliggörs i stor skala när Göteborgs hamn
            nu är i fritt fall. Mer än en fjärdedel av volymerna är borta
            enligt hamnens egen kvartalsrapport, och mycket av godset har
            flyttat till lastbil. Trovärdighetsproblemet för Göteborgs hamn
            blir en miljöfråga för hela Sverige. Det är inte konstigt att
            det blir så. Godset måste fram. Företagen tvingas ta andra vägar
            än den genom Göteborgs hamn. Annars gapar det tomt på hyllorna
            när vanliga människor, vanliga familjer, ska handla det som de
            behöver.
          </note>
          <note>
            Herr talman! Varje dag ökar utsläppen av koldioxid till följd
            av konflikten med ungefär 124 ton. Det går att jämföra med att
            omkring 500 bussar ska köra mellan Stockholm och Göteborg varje
            dag, enligt Naturvårdsverkets egna siffror. Det är ungefär en
            sjudubbling av de utsläpp som sker när det inte är en sådan konflikt.
          </note>
          <note>
            Tittar vi på ett intressant datum, den 31 maj nästa år, är det
            lite över 175 dagar dit. Räknar vi 124 ton per dag är det omkring
            22 000 ton bara tills utredningen är klar i utsläpp som vi hade
            kunnat slippa. Är det verkligen rimligt, Ylva Johansson?
          </note>
          <note type="speaker">
            Anf. 21 BORIANA ÅBERG (M):
          </note>
          <note>
            Herr talman! Man kan konstatera att regeringen har rationaliserat
            hanteringen av de fyra interpellationer som Lars Hjälmered har
            ställt. Den kunde i stället ha rationaliserat bort den utredning
            som ska presenteras i maj 2018 och i stället kommit med ett skarpt
            förslag till lagstiftning. Handen har sträckts ut från Moderaternas
            sida. Den borde tas emot av alla som bryr sig om svensk industri
            och svensk sjöfart.
          </note>
          <note>
            Regeringen brukar säga att sjöfarten är jätteviktig både som
            näring och transportslag. Den har gjort vissa ändringar tillsammans
            med Alliansen, till exempel införandet av tonnageskatten och presentationen
            av maritima strategin, som arbetades fram under allianstiden.
            Det är helt fel att dessa goda intentioner att stärka sjöfarten
            stjälps av bristen på annan lagstiftning.
          </note>
          <note>
            Mycket är redan sagt om hur Hamnfyran använder maffiametoder.
            Under decennier har man använt hot om strejk och blockad för att
            få igenom sina villkor. I stället borde man tänka på hur skadligt
            det är för svensk export och hur irreversibla dessa processer
            är. När kunderna lämnar Göteborgs hamn kommer de inte att återvända.
          </note>
          <note>
            Nu när ACL lägger ned sin direktlinje till USA kommer linjen
            i stället att gå via Antwerpen. Vem kan garantera att godset kommer
            att ta sjövägen från Antwerpen till Sverige? Kan Ylva Johansson
            garantera det? Vad är det som säger att det extra moment som kostar
            pengar, till exempel avlastning och pålastning, inte kommer att
            rationaliseras bort och att man i stället bara lastar på lastbilar
            och tar in godset via Tyskland och Danmark över Öresundsbron till
            Sverige? Vad kommer det att kosta i miljöförstörelse?
          </note>
          <note>
            Det är så många aspekter i frågan att den inte bara borde reduceras
            till en arbetsmarknadskonflikt. Jag hade önskat att alla andra
            ministrar som var berörda av Lars Hjälmereds interpellationer
            hade varit här i kammaren och svarat på dessa frågor utifrån sina
            respektive arbetsområden. Precis som alla andra undrar jag om
            arbetsmarknadsminister Ylva Johansson är beredd att agera snabbt
            och inte vänta till efter valet.
          </note>
          <note type="speaker">
            Anf. 22 CECILIA MAGNUSSON (M):
          </note>
          <note>
            Herr talman! Det här är en så pass viktig fråga att den borde
            koncentreras till statsministern, för det gäller hela landet.
            Jag som göteborgare ser konflikten utvecklas varje dag. Det är
            viktigt för Göteborg och Göteborgs utveckling som hjärta, hjärna
            och drivkraft i Västsverige och i hela Sverige att Göteborgs hamn
            får vara kvar och utvecklas till det som den kan bli. Men det
            är inte bara, som många kollegor har sagt, en fråga för Göteborg.
            Det finns också ett regionalt perspektiv.
          </note>
          <note>
            Minst 20 000 människor är beroende för sin utkomst av verksamheter
            i Göteborgs hamn när det gäller hamnen direkt eller logistikarbetet
            runt ikring. Det gäller inte minst Landvetter flygplats. Man har
            ett upparbetat samarbete mellan hamnen och Landvetter flygplats
            som kan komplettera varandra för godsslagen, för näringslivet
            och för att utveckla välfärden i landet.
          </note>
          <note>
            Därför är det oerhört viktigt att konflikten löses. Ministern
            säger i sitt svar: ”Staten har vidare ett ansvar för att säkerställa
            ett ändamålsenligt regelverk med långsiktigt hållbara och tydliga
            spelregler som möjliggör för parterna att fortsatt ta ansvar för
            att reglera villkoren på svensk arbetsmarknad.” Ja, precis. Det
            är därför som det är så viktigt för att få ett ändamålsenligt
            regelverk att regeringen nu tar fram de förslag som krävs.
          </note>
          <note>
            Vi riskerar att kasta ut barnet med badvattnet med den här väntan.
            Vi vet att det finns goda förslag. Ta fram dem och låt oss testa
            dem ! Låt det inte bli draget i långbänk! Flera kollegor har berättat
            om hur viktig Göteborgs hamn är för miljön och hur viktigt det
            är att vi får klimatsmarta sätt för godset att färdas på.
          </note>
          <note>
            Klimatarbetet i Göteborgs hamn är i världsklass. När ett fartyg
            kommer in i hamnen finns det en sniffer som kollar om det uppfyller
            de krav på utsläpp som gäller för att komma in i Göteborgs hamn.
            Om det inte gör det ropar hamnkaptenen upp fartyget och säger:
            Hallå! Slå på så att du blir mer miljövänlig! Varje fartyg har
            möjlighet att med elanslutning tömma svartvatten med mera – något
            som inte finns i många hamnar i världen, herr talman.
          </note>
          <note>
            Det är därför oerhört viktigt att Göteborgs hamn fortsatt får
            ta emot både stora och små fartyg. Men vad som händer nu är att
            man sprider ut båtar i Sverige, feederbåtar och andra, som inte
            alls har perspektiv som är bra ur miljösynpunkt.
          </note>
          <note>
            Detta är oerhört viktigt för hela Sverige, inte minst för jobben.
            Därför måste jag fråga arbetsmarknadsministern: Hur många jobb
            ska förloras innan regeringen håller tillbaka sina fackliga intressen
            och låter bli att sätta dem framför hela landet Sveriges intresse?
          </note>
          <note type="speaker">
            Anf. 23 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Det förekommer uppenbarligen en del retoriska övertoner
            i debatten. Jag väljer dock att inte replikera på dem, för de
            frågor som Lars Hjälmered och Jessika Roswall har ställt till
            mig är seriösa och viktiga frågor, och jag är säker på att de
            båda har en vilja att lösa dessa på ett konstruktivt sätt.
          </note>
          <note>
            Situationen i hamnen är oerhört allvarlig. Det är ingen pågående
            konflikt; det har det inte varit det senaste halvåret. Men oron
            kvarstår. Det gör att man inte har kunnat ta tillbaka det man
            har förlorat, och man fick dessutom just ett ytterligare negativt
            besked. Konsekvenserna är långtgående för hamnen, självklart,
            för Göteborg och för Västsverige men också för en lång rad storföretag
            och därmed också en lång rad småföretag som är beroende av de
            större företagen. Det blir alltså väldigt allvarliga konsekvenser
            av detta.
          </note>
          <note>
            Jag träffar förstås företrädare för hamnen. Det har jag gjort
            flera gånger, senast för kanske två veckor sedan. Jag träffar
            företrädare för framför allt storföretagen, som har kommit och
            redogjort för situationen. Jag träffar förstås företrädare för
            Västsvenska handelskammaren och för Göteborgs kommun. Vi har också
            haft tillfälle att tillsammans träffa utredaren som nu utreder
            de lagändringar som förmodligen är nödvändiga för att komma till
            rätta med lite av det moment 22 som den nuvarande lagstiftningen
            ger utrymme för i situationen med konflikter trots ett gällande
            kollektivavtal när arbetsgivaren är bunden av detta.
          </note>
          <note>
            Jag har inget som helst intresse av att dra detta i långbänk.
            Tvärtom vill jag att det ska gå så fort som möjligt att lösa frågan.
            Vi bör verkligen fun d era på hur vi på allra snabbaste sätt kan
            få frågan till en lösning och även få fram den lagstiftning som
            jag tror kommer att vara nödvändig. Vi måste få ordning på detta
            i en lagstiftning som parterna rimligen kan begära att riksdag
            och regering tillhandahåller för att de ska kunna göra sitt jobb
            på ett bra sätt.
          </note>
          <note>
            För att väga in detta och få en utredning som kan jobba snabbt
            har vi säkerställt att man jobbar mycket nära parterna, som förstås
            har viktig input i detta. Detta har vi säkerställt genom en särskild
            konstruktion där dessa synpunkter finns med. Sedan är det alltid
            en avvägning: Hur lång tid kommer att behövas för att lägga fram
            ett tillräckligt väl underbyggt förslag?
          </note>
          <note>
            Den typ av lagstiftning som förmodligen kommer i fråga kommer
            att påverka eller beröra EU-rätten. Den kommer att påverka, beröra
            eller vara i närheten av den europeiska sociala stadgan. Den kommer
            förmodligen att behöva förhålla sig till ILO-konvention 87 och
            ILO-konvention 98.
          </note>
          <note>
            Jag är säker på att det går att hantera detta. Men jag tror också
            att Lagrådet en dag kommer att ta ställning till huruvida man
            har ett tillräckligt väl utrett förhållande till de internationella
            konventioner som Sverige är bundet av när man lägger fram lagstiftningsförslag
            som ligger i närheten av detta. Det är naturligtvis en fråga som
            man måste väga in. Om man lägger fram ett lagförslag alltför snabbt
            och som inte är tillräckligt väl utrett är risken att man får
            bakslag i Lagrådet och måste börja om från början, och det är
            ingen av oss betjänt av.
          </note>
          <note>
            Exakt var ligger den avvägningen? Det är ingen som säkert vet.
            Vi tror att vi har gjort en rimlig avvägning av tiden för utredningen,
            men om det skulle vara möjligt att komma fram ännu snabbare är
            det förstås ingenting som jag skulle ha någonting emot.
          </note>
          <note>
            Jag fick en inbjudan via en debattartikel om att Moderaterna
            vill samarbeta och hitta en lösning så snart som möjligt i frågan.
            Jag har därför bjudit in Moderaterna till ett möte i nästa vecka.
            Inbjudan gick ut i fredags. Jag hoppas att vi gemensamt kan sätta
            oss och tillsammans med utredaren gå igenom förutsättningarna
            och diskutera hur frågan kan tas vidare.
          </note>
          <note type="speaker">
            Anf. 24 LARS HJÄLMERED (M):
          </note>
          <note>
            Herr talman! Göteborgs hamn är Sveriges i särklass största hamn.
            Den är helt avgörande för det svenska näringslivet. Det ser man
            som göteborgare och när man besöker Göteborg och ser fartygen
            som åker in och ut och staplarna av containrar. Hamnen är verkligen
            pulsen i den svenska ekonomin och för import och export.
          </note>
          <note>
            Sverige är handelsberoende; ungefär hälften av vår ekonomi är
            kopplad till att Sverige handlar med andra länder. Denna typ av
            logistiska flöden är avgörande för att det ska funka för företag
            och ytterst för att det ska funka på ett bra sätt för många företag
            runt om i landet, vanligen långt bort från Göteborg. Göteborgs
            hamn är verkligen hela Sveriges hamn med de järnvägspendlare och
            andra transporttyper som finns.
          </note>
          <note>
            Vi har nu konflikter och hot om konflikter som har varit alldeles
            förödande. Detta har fått effekter för ett antal rederier som
            har fattat beslut om att lägga ned de viktiga direktlinjerna.
            Nu senast gällde det ACL, vilket ärligt talat är bedrövligt.
          </note>
          <note>
            Det finns också effekter som kan komma på sikt, till exempel
            när industriföretag funderar på var man lägger produktionen av
            en bilmodell eller en annan produktionsenhet. Vi har stora svenska
            fina industriföretag som inte bara har viktig produktion i Sverige
            utan även produktion i andra länder. När man sitter med olika
            typer av investeringsbeslut och produk ­ tionsplanering tittar
            man rimligen på sådana saker som transportkostnader och om man
            kan lita på transportsystemet.
          </note>
          <note>
            Därför menar jag att det är viktigt att vi som politiska beslutsfattare
            tar frågan på allvar, och därför är jag tacksam att vi kan föra
            denna viktiga diskussion med ministern om hur man på ett konstruktivt
            sätt kan hantera frågan.
          </note>
          <note>
            Bortom det dagsaktuella med en högkonjunktur men även en del
            samhällsproblem med integration, trygghet och annat skulle jag
            vilja säga att vi långsiktigt har en viktig fråga, som handlar
            om svensk konkurrenskraft. Det är inte nytt att man handlar med
            andra länder, men det nya är att konkurrensen alltmer hårdnar.
            Indier, kineser och andra är lika kreativa, innovativa och tuffa
            som svenskar. Vi kan inte ta någonting för givet med de stora
            svenska företagen. Då måste vi komma ned till kärnan i konkurrenskraften,
            som handlar om kompetensförsörjning, skattevillkor och även en
            sådan sak som det vi talar om i dag, det vill säga pålitliga och
            hållbara transporter och rimliga kostnader där det kan tuffa på
            och rulla på ett rimligt och bra sätt.
          </note>
          <note>
            Detta leder oss in till konfliktens kärna i hamnproblemen om
            kollektiv ­ avtalen och konflikträtten. Detta måste utredas, och
            jag menar att det måste utredas på ett skyndsamt sätt utifrån
            en stark politisk vilja att kunna lösa detta. Jag betvivlar inte
            ministerns uppsåt, och jag hoppas att ministern inte heller betvivlar
            vårt uppsåt. När vi har gått ut i en större debattartikel i Dagens
            industri handlar det om ett genuint uppsåt från Moderaterna att
            sträcka ut en hand och kunna vara med och bidra till att lösa
            detta viktiga samhällsproblem. Jag menar att företag i Sverige,
            stora som små, ska kun ­ na lita på att Göteborgs hamn fungerar.
          </note>
          <note>
            Jag hoppas att det finns en bred vilja att sitta ned på riktigt
            och resonera om detta och se om vi kan hitta en lösning. Jag skulle
            gärna se att man fick ett lagförslag under våren; det måste vara
            ambitionen i detta. Innan det är dags för nästa års val bör riksdagen
            ha möjlighet att fatta beslut så att vi kan lösa detta.
          </note>
          <note>
            Herr talman! Om vi lyckas med detta politiskt kommer sedan nästa
            stora utmaning: att ta oss an företagen MSV, Maersk och ACL och
            på olika sätt från fack och arbetsgivare men också politiskt se
            hur vi kan återvinna förtroendet för de viktiga direktanlöpen
            så att vi stärker konkurrenskraften också efter denna typ av hamnproblem.
            Det slutar inte med detta.
          </note>
          <note type="speaker">
            Anf. 25 JESSIKA ROSWALL (M):
          </note>
          <note>
            Herr talman! Tack, arbetsmarknadsministern, för ett seriöst svar!
            Jag delar helt uppfattningen att detta är en seriös fråga, och
            många seriösa frågor, som kräver en allvarlig diskussion och debatt.
          </note>
          <note>
            Jag är definitivt en tillskyndare av ordentliga utredningar som
            också tar hänsyn till olika internationella konventioner och EU-rätten.
            Jag inser att det krävs en hel del avvägningar, men det sker också
            hela tiden, och i det här fallet har jag lite svårt att förstå
            varför det tar sådan tid. Det tog tid redan innan utredningen
            tillsattes – vi moderater hade krävt i flera månader att regeringen
            skulle agera.
          </note>
          <note>
            Nyligen var Medlingsinstitutet i arbetsmarknadsutskottet för
            att bland annat redogöra för sitt arbete i den här konflikten.
            Jag har också läst deras rapport. Det är faktiskt ingen rolig
            läsning. Det är uppenbart att strejkrätten här missbrukas. Medlingsinstitutet
            skriver själva att de får ägna mycket tid åt att bara utreda vad
            det är som Hamnarbetarförbundet faktiskt kräver. Så kan vi inte
            ha det; vi behöver få ett stopp på det.
          </note>
          <note>
            Flera gånger återkommer vi i den här debatten – eller i alla
            fall några gånger i svaret från arbetsmarknadsministern – till
            att strejkrätten är grundlagsskyddad. Man hänvisar till EU-rätten.
            Ja, så är det, men redan i dag finns det inskränkningar, och uppdraget
            som är utfärdat nu innebär inte några stora inskränkningar – det
            var det jag försökte säga i mitt första inlägg – utan att försöka
            hitta lösningar. Jag tycker att det är viktigt att hitta snabba
            lösningar på något som uppenbarligen inte fungerar.
          </note>
          <note>
            Lars Hjälmered sa här i sitt andra inlägg att den misstro som
            finns mot Göteborgs hamn är allvarlig och att ryktet om att det
            är en konflikthamn måste motbevisas.
          </note>
          <note>
            Det är dessutom tydligt, enligt Medlingsinstitutets rapport,
            att de hot om lagstiftning som har framförts inte på något vis
            påverkar Hamnarbetarförbundet. Därför tycker jag att vi skyndsamt
            måste få fram ett förslag.
          </note>
          <note>
            Jag tycker att det är bra att ministern också inser att den här
            oron som finns om hot kvarstår. Det tyder ännu mer på att det
            är bråttom att vi får fram en lösning.
          </note>
          <note type="speaker">
            Anf. 26 HANS ROTHENBERG (M):
          </note>
          <note>
            Herr talman! I går samlades en stor del av svensk sjöfart på
            Donsö. Denna lilla ö i Göteborgs skärgård samlar åtta rederier,
            familjeföretag, och i går var arbetsmarknadens parter med. Man
            firade att sex nytillverkade fartyg nu flaggas in till den svenska
            handelsflottan. Samtidigt ser vi att ACL lämnar Göteborgs hamn
            och därmed också låter bli att flagga in sina nybyggda fartyg.
            När det pågår en god utveckling på ena sidan pågår alltså en dålig
            utveckling på den andra sidan. Det här är oroande.
          </note>
          <note>
            Jag blir lite förvånad över att ministern verkar vara mer oroad
            över formalia än över verkligheten. Det är lugnt nu under utredningstiden.
            Ja, det är inte konstigt. De som bråkar vill ha det lugnt under
            utredningstiden så att det inte ska bli en alltför skarp lag som
            kan rycka undan fötterna för vissa parter och dessa parters agerande.
          </note>
          <note>
            Det handlar om störande av väsentliga samhällsfunktioner. Jag
            vill inte säga att det här är samhällsfarligt, men det är störande
            av väsentliga samhällsfunktioner när Sveriges största hamn inte
            fungerar. Det är sabotage. Det är inte en arbetsmarknadskonflikt.
            Jag vill hävda att om man värnar om den svenska modellen bör man
            rycka undan förutsättningarna för att någon part ska kunna missbruka
            densamma. Det här är vad frågan handlar om.
          </note>
          <note>
            Ministern säger att det är retoriska övertoner i frågorna, och
            då vill jag be att få upprepa mina frågor – utan retoriska övertoner.
            Är ministern redo att ge tilläggsdirektiv med anledning av vad
            som händer under utredningens gång? Och ser ministern fortfarande
            Hamnfyran som enbart en facklig organisation?
          </note>
          <note type="speaker">
            Anf. 27 CHRISTIAN HOLM BARENFELD (M):
          </note>
          <note>
            Herr talman! Tack, Ylva Johansson, för ditt inlägg som jag tycker
            andades konstruktivitet och seriositet. Det tycker jag är bra,
            för så är det menat från vårt håll också. Vi vill även i den här
            frågan ta ett gemensamt ansvar för att lösa en alldeles för långvarig
            konflikt, och även om det inte råder konflikt i nuläget är det
            ändå en utmaning i och med att hamnen inte fungerar fullt ut,
            att rederier väljer att åka till andra hamnar och att, som Lars
            Hjälmered sa, den transatlantiska transporten flyttas och försvinner
            från Sverige.
          </note>
          <note>
            Vi tycker att det här har tagit för lång tid, vilket Jessika
            Roswall redogjorde för. Det här handlar i grunden inte om Göteborgs
            hamns hamnarbetare, för hamnarbetarna är ju också personer som
            straffas av det här. Även deras jobb riskeras. Det förefaller
            som att åtminstone ett av fackförbunden inte har medlemmarnas
            bästa, medlemmarnas arbetssituation och medlemmarnas löner utan
            snarare det egna förbundets framtid, ve och väl i tankarna. Det
            är allvarligt, och det är därför vi vill agera i den här frågan.
          </note>
          <note>
            Vi vill agera här, nu och snabbt för att värna jobben i såväl
            Värmland som övriga Sverige och jobben för hamnarbetarna i Göteborgs
            hamn.
          </note>
          <note type="speaker">
            Anf. 28 JESPER SKALBERG KARLSSON (M):
          </note>
          <note>
            Herr talman! Vi i Sverige, liksom den övriga världen, är beroende
            av en effektiv och klimatvänlig sjöfart som är det överlägset
            bästa sättet att frakta stora mängder gods på ett resurs- och
            energieffektivt sätt. Regering ­ en själv står bakom Miljömålsberedningens
            slutsatser som säger att vi behöver flytta transporter från väg
            till järnväg och till sjöfart. Men varje dag som hamnkonflikten
            i Göteborg tillåts fortgå ställs det här åt sidan. Det är en konflikt
            som inte hade behövt få så här stora proportioner men som nu hotar
            svensk konkurrenskraft väsentligt.
          </note>
          <note>
            Utsläppen av koldioxid när man gör den här förflyttningen från
            fartyg till lastbil uppgår till ungefär 124 ton om dagen. Fortsätter
            man på den här nivån och det varken sker någon upp- eller nedgång
            är det 22 000 ton koldioxid bara tills det att utredningen är
            klar.
          </note>
          <note>
            Nog för att förtroendet för Göteborgs hamn är grusat, men regeringen
            behöver ta bladet från munnen innan förtroendet är helt förbrukat.
            Annars blir den enda följdfrågan om industrin över huvud taget
            kommer att våga satsa någonting i Sverige.
          </note>
          <note type="speaker">
            Anf. 29 BORIANA ÅBERG (M):
          </note>
          <note>
            Herr talman och fru minister! Sverige var en gång i tiden en
            sjöfartsnation och har alla förutsättningar att bli det igen.
            Men sjöfart förutsätter hamnar, välfungerande hamnar, där kunderna
            får snabb service och där företagen kan lita på att deras gods
            lämnar hamnen i tid.
          </note>
          <note>
            Sjöfarten är en internationell bransch, och konkurrensen är stenhård.
            De marknadsandelar som Sverige inte tar tar någon annan, och det
            går inte att vända utvecklingen tillbaka.
          </note>
          <note>
            När det gäller sjöfart finns det en optimism och framtidstro
            som gör att rederier åter vågar flagga svenskt. I går, på det
            event på Donsö som min kollega Rothenberg nämnde, sa infrastrukturminister
            Tomas Eneroth följande: Nu vänder det. Nu växer svensk handelsflotta
            igen. Det är en otroligt viktig signalhandling och även viktigt
            för svensk tillväxt och ökad konkurrenskraft.
          </note>
          <note>
            Jag hoppas att regeringen vill bejaka denna optimism och skyndsamt
            kommer med förslag som förbjuder strejker när kollektivavtal finns.
            Jag hoppas verkligen att ministern är beredd att verka för svensk
            tillväxt och ökad konkurrenskraft.
          </note>
          <note type="speaker">
            Anf. 30 CECILIA MAGNUSSON (M):
          </note>
          <note>
            Herr talman! Mina kollegor har förtjänstfullt redogjort för breda
            spektrum av vad konflikten i Göteborgs hamn innebär för arbetskraften,
            för stora och små företag, för miljö och för industriproduktion
            – för i princip alla delar av Sverige.
          </note>
          <note>
            Jag skulle dock vilja höra med arbetsmarknadsministern hur detta
            påverkar regeringens arbete. Det här är ändå en långdragen utredning,
            och tiden kommer att rinna ut innan ett förslag är färdigt om
            vi inte gör något. Jag antar att det påverkar regeringens arbete.
          </note>
          <note>
            Regeringen håller just nu på med den nationella planen för infrastruktur.
            I den finns viktiga områden med, som borde beröra också Göteborgs
            hamn. Farledsfördjupningen är en oerhört viktig infrastrukturinvestering
            för att vi ska kunna ta in de största båtarna. Men Näringsdepartementet
            tittar också på en godsstrategi, som också ska innehålla en ny
            strategi för hamnar och godset.
          </note>
          <note>
            Hur ska regeringen kunna arbeta med de frågorna när osäkerheten
            i Göteborgs hamn finns? Är det inte dags att se till att få ett
            slut på detta så fort som möjligt, så att förtroendet för Göteborgs
            hamn men ytterst för Sveriges regering och dess handlingskraft
            kan återvinnas?
          </note>
          <note type="speaker">
            Anf. 31 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Jag sa det i mitt förra inlägg, och jag säger det
            igen: Jag vill få till ett nytt lagförslag så snart som möjligt.
            Vi har ingenting att vinna på att förhala; det kan bara leda till
            förluster. Vi vill få till ett lagförslag så snart som möjligt.
          </note>
          <note>
            Herr talman! Det är olyckligt om man beskriver nödvändigt juridiskt
            beredningsarbete, som beaktar både internationella konventioner
            och grundlag, som ett slags illvilligt förhalande. Det är en nödvändig
            beredningsprocess. Man kan alltid ha en diskussion om hur snabbt
            det är möjligt att bedriva den beredningsprocessen, men jag tror
            att vi är överens om att den måste bedrivas.
          </note>
          <note>
            Att ett lagförslag är angeläget fråntar inte regeringen ett beredningstvång.
            Det fråntar inte heller Lagrådet den nödvändiga granskningen,
            vilket oppositionen kunde se nyligen. Riksdagen begärde ett lagförslag
            för att rätta till de uppenbara felaktigheterna i det gamla lagförslaget
            om arbetskraftsinvandring, som skulle leda till orimliga konsekvenser.
            Riksdagen tog initiativ till ett lagförslag som underkändes av
            Lagrådet, och man får börja om eftersom man inte väntade ut en
            utredning. Vi ska väga in att om man tar fram ett lagförslag som
            inte är väl genomarbetat riskerar man att det drar ut ännu längre
            på tiden eftersom det inte är möjligt att genomföra. Det är den
            avvägningen man har att göra.
          </note>
          <note>
            Herr talman! Jag tycker att jag har svarat på de frågorna. Jag
            har som sagt bjudit in Moderaterna till ett möte med mig och utredaren
            nästa vecka. Jag hoppas att de kommer att tacka ja till den inbjudan.
            Då får vi fortsätta diskussionen och se om vi kan komma framåt
            på ett konstruktivt sätt så snart det bara är möjligt.
          </note>
          <note type="speaker">
            Anf. 32 LARS HJÄLMERED (M):
          </note>
          <note>
            Herr talman! Det har sagts förr, och det kan sägas igen: Göteborgs
            hamn är Sveriges i särklass största hamn och helt avgörande för
            det svenska näringslivet och den svenska ekonomin. Det är på något
            sätt kärnan i att det är viktigt att resonera om detta och om
            vad det betyder för industri, handel och andra viktiga företag.
          </note>
          <note>
            Statsrådet Johansson talade om en del av de möten, besök och
            kontakter hon har haft. Även jag har haft möten med olika företrädare
            för enskilda företag – stora sådana och mindre sådana inom industri
            och handel – olika organisationer – som Västsvenska Handelskammaren
            – Göteborgs stad, hamnbolaget och många fler.
          </note>
          <note>
            Efter alla de kontakterna gör jag åtminstone två genomgående
            reflek ­ tioner. Den ena är att alla är genuint oroliga över situationen
            i Göteborgs hamn. Man ser effekterna på kort sikt, men också på
            lång sikt och har hopp om att kunna lösa detta.
          </note>
          <note>
            Den andra är att det finns en kämpaglöd eller vilja att på lite
            sikt göra någonting åt det. Bortom hamnproblemen finns till exempel
            långsiktiga ambitioner för Göteborgs hamn, med en farledsfördjupning
            och idéer om att kunna stärka logistikklustret i västra Sverige.
            Det stöttas ganska brett av enskilda företag, företagarorganisationer
            och fackliga organisationer. Det finns en vilja att göra någonting
            bra. Jag hoppas att man kan ta fasta på det. Men grunden är att
            man före det måste kunna lösa hamnproblemen.
          </note>
          <note>
            För mig är det här en fråga där rött och blått borde kunna finna
            varandra. Moderaterna kommer naturligtvis att tacka ja till inbjudan.
            Det är så pass allvarligt att vi måste sitta ned och resonera
            för att se om vi kan lösa detta. Vi borde alla kunna enas kring
            att det behöver lösas, eftersom det är viktigt för det svenska
            näringslivet och jobben framöver.
          </note>
          <note>
            Vi går in med gott uppsåt och en vilja att lösa detta.
          </note>
          <note type="speaker">
            Anf. 33 JESSIKA ROSWALL (M):
          </note>
          <note>
            Herr talman! Jag vill också tacka för en konstruktiv debatt.
            Jag är förvisso fortfarande kritisk till regeringens hantering
            av frågan. Det har gått för långsamt. Det måste finnas en vilja
            och ambition hos regeringen att agera snabbare, eftersom vi ser
            vilka effekter konflikten har fått – som sagt inte bara för Göteborg
            utan för hela Sverige med indragen fraktlinje och ökade miljöutsläpp.
            Men viljan verkar finnas hos regeringen, och det är bra.
          </note>
          <note>
            Det är tråkigt att vi inte har fått fler kommentarer från arbetsmarknadsministern
            om missbruket av strejkrätten här.
          </note>
          <note>
            Förutom att utredningen har fått för lång tid på sig – jag har
            inte påstått att det förhalas på något sätt – ska utredningen
            sedan på remiss, behandlas av regeringen, Lagrådet och sedan riksdagen.
            Vi talar alltså om ytterligare kanske två år. Det är inte acceptabelt.
            Det drabbar svensk ekonomi. Då är det extra bra att få höra att
            man vill försöka hitta en snabbare lösning.
          </note>
          <note>
            Problemen i Göteborgs hamn behöver få ett slut, och de till buds
            stående medlen har prövats utan framgång. Jag är glad över att
            jag i alla fall kan känna mig lite mer hoppfull efter dagens debatt
            än jag gjorde när jag kom hit.
          </note>
          <note type="speaker">
            Anf. 34 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Jag upprepar mig tyvärr. Situationen i Göteborgs
            hamn är mycket allvarlig. Konsekvenserna för svensk industri,
            för svensk tillväxt och för jobben är långtgående och mycket allvarliga.
            Det är därför oerhört angeläget att man kan komma till en lösning.
            Det är ingen pågående konflikt, men det är en fortsatt oro som
            drabbar hamnen och företagen allvarligt.
          </note>
          <note>
            De enda som kan lösa den pågående situationen är parterna. Men
            regeringen har ansvar för att säkra att vi har en ändamålsenlig
            lagstiftning. Min bedömning är att vi inte har en tillräckligt
            ändamålsenlig lagstiftning i dag. Därför har jag tillsatt en utredning,
            och jag vill att utredningen så snart som möjligt ska komma fram
            till förslag på ändamålsenlig lagstiftning som blir möjlig att
            implementera.
          </note>
          <note>
            Överläggningen var härmed avslutad.
          </note>
          <note>
            § 7 Svar på interpellation 2017/18:146 om en djurskyddsproposition
          </note>
          <note type="speaker">
            Anf. 35 Statsrådet SVEN-ERIK BUCHT (S):
          </note>
          <note>
            Herr talman! Åsa Coenraads har frågat mig om jag avser att lämna
            en proposition om en ny djurskyddslag till riksdagen innan mandatperioden
            är över och i så fall när.
          </note>
          <note>
            Tack för den koncisa frågan, Åsa Coenraads! Det här får kanske
            bli en kort och koncis debatt också. Svaret på frågan är helt
            enkelt: Ja. I propositionsförteckningen har regeringen aviserat
            sin avsikt att överlämna en proposition i januari 2018. Ett intensivt
            arbete pågår nu med att få på plats alla bitar som krävs för ett
            väl genomtänkt förslag till en ny djurskyddslag.
          </note>
          <note>
            Jag är glad att det finns ett stort intresse och engagemang för
            frågan om en ny djurskyddslag här i riksdagen och hos Moderaterna.
            Jag ser verkligen fram emot att snart få chans att debattera denna
            viktiga fråga i riksdagen igen och att då få debattera själva
            innehållet i förslaget till den nya lagen.
          </note>
          <note type="speaker">
            Anf. 36 ÅSA COENRAADS (M):
          </note>
          <note>
            Herr talman! Tack, ministern, för svaret och tack för ett svar
            i tid! Flera av ministerns kollegor har en svarstid på flera månader
            vilket inte är helt okej.
          </note>
          <note>
            Jag skrev den här interpellationen för några veckor sedan efter
            att ha deltagit i en konferens där flera organisationer från djurhållning,
            djurskydd och konsumentorganisationer medverkade. På konferensen
            var det stora samtalsämnet den kommande djurskyddspropositionen
            och vad den skulle innehålla, alltså samma ämne som berörts så
            många gånger tidigare på liknande konferenser och ofta med ett
            stort missnöje över att den utlovats tidigare men sedan tagits
            tillbaka ur propositionslistan.
          </note>
          <note>
            Både ansvarig minister och hans samarbetspartner har haft ett
            väldigt högt tonläge i debatten, både under förra mandatperioden
            och i början av denna, om hur enkelt det skulle vara att lägga
            fram en ny proposition för riksdagen och hur mycket som skulle
            inkluderas i den nya propositionen. Därför är både förväntan och
            rädslan stor bland de organisationer som berörs av det kommande
            beslutet.
          </note>
          <note>
            Det behövs en modern djurskyddslagstiftning anpassad till en
            modern tid, och det är bra om regeringen lägger ett sådant lagförslag
            på bordet i enlighet med livsmedelsstrategins ambitioner om att
            Sverige kan produce ­ ra mer och smartare än i dag.
          </note>
          <note>
            I dag träffar jag djurhållare som vill bygga om eller göra tillbyggnader
            och unga blivande lantbrukare som inte vågar investera i nya stallar
            efter ­ som ingen vet vilka regler som kan komma att gälla efter
            beslut här i kammaren, eller om det kommer något beslut över huvud
            taget.
          </note>
          <note>
            Varje vår debatterar miljö- och jordbruksutskottet frågan här
            i kammaren. I tre års tid har debatten varit väldigt tunn med
            hänvisning till att det ska komma en proposition snart. Om det
            ministern nu säger är sant hoppas även jag på en mer konkret och
            fylligare diskussion om denna mycket viktiga fråga senare i vår.
          </note>
          <note>
            Jag hoppas att propositionen innehåller text om de förslag som
            riksdagen har gett regeringen till känna, och jag tänker främst
            på det arbete som måste genomföras på Europanivå. Att se till
            att våra grannländer inom den europeiska unionen höjer sin ambitionsnivå
            till den gemensamt beslutande miniminivån borde vara en självklarhe
            t, men man är långt därifrån. I många länder används undantagen
            som regel utan någon ambition om förbättringar.
          </note>
          <note>
            Min följdfråga till ministern blir därför: Vilka verktyg avser
            ministern att använda för att öka den svenska konkurrenskraften
            inom djurskyddsarbetet?
          </note>
          <note type="speaker">
            Anf. 37 Statsrådet SVEN-ERIK BUCHT (S):
          </note>
          <note>
            Herr talman! Regeringen planerar ju för en ny uppdaterad och
            moderniserad djurskyddslag. Vi bygger vårt förslag på Djurskyddsutredningen.
            Att förbereda en helt ny djurskyddslag har faktiskt tagit längre
            tid än vad vi ursprungligen trodde att det skulle ta.
          </note>
          <note>
            Utredningen var mycket omfattande, och det var många remissinstanser.
            Det kom in ett stort antal synpunkter på utredningens förslag.
            Det har givetvis tagit tid att analysera alla synpunkter och att
            seriöst behandla alla remissyttranden. Det har varit viktigt för
            regeringen.
          </note>
          <note>
            Vi har också varit tvungna att komplettera utredningens förslag
            i vissa delar, bland annat när det gäller de sekretessbrytande
            reglerna. Det har också tagit tid. För att det ska bli ett bra
            förslag var det nödvändigt att det fick ta den tiden.
          </note>
          <note>
            Ett annat skäl till att det har tagit tid är att detta är en
            mycket komplicerad fråga. Alliansregeringen tillsatte utredningen.
            Man hade tre år på sig att genomföra förslagen, men alliansregeringen
            genomförde bara ett förslag. Resten lade man i byrålådan.
          </note>
          <note>
            Nu har vi plockat upp tråden, och vi befinner oss nu på upploppssträckan.
            Jag tror att det kan bli ett riktigt bra förslag som är genomtänkt
            och där många har fått komma till tals. Jag hoppas att vi kan
            få ett brett stöd och att det kan bli en bra debatt om förslaget
            till våren.
          </note>
          <note type="speaker">
            Anf. 38 ÅSA COENRAADS (M):
          </note>
          <note>
            Herr talman! Sverige ska ha en hög, god och ändamålsenlig djurskyddslagstiftning.
            Det har vi varit överens om länge i riksdagen. Men med tanke på
            det höga tonläge som varit i debatten från den nuvarande regeringskoalitionen
            känner jag en liten farhåga för att denna samsyn är på väg mot
            sitt slut.
          </note>
          <note>
            Hur den kommande propositionen kommer att se ut vet bara ansvarigt
            statsråd, men jag hoppas verkligen inte att han låter regeringens
            samarbetsparti få alltför mycket inflytande i denna mycket viktiga
            fråga.
          </note>
          <note>
            Jag hoppas inte att regeringen kommer att föreslå nivåer för
            svenskt djurskydd som är långt över dagens nivå eller som inte
            fyller ett riktigt syfte. Djurskyddsfrågorna måste vara skapade
            för djurens bästa och inte för den bild många har av en romantiserad
            landsbygd som finns i sagoböcker och på tecknade filmer.
          </note>
          <note>
            Vi i Sverige är duktiga på att kombinera regler och lagar med
            en etisk syn på djurhållning som leder till friska och välmående
            djur, och det ska vi fortsätta göra men på ett ansvarsfullt sätt.
          </note>
          <note>
            Att vara lantbrukare med djuransvar är inte lätt i dag. Jag har
            aldrig träffat en lantbrukare som medvetet velat göra sina djur
            illa, det är snarare så att de gör allt i sin makt för att djuren
            ska ha det så bra som möjligt. Men verkligheten gör sig ibland
            påmind och det är inte alltid helt lätt att få ihop kalkylerna
            med pressade priser och ett regelverk som är som en snårskog.
          </note>
          <note>
            Vi vill därför att detaljeringsgraden i regelverket sänks i stället
            för att den höjs. Det är därför mycket bra att Jordbruksverket
            har kommit med nya föreskrifter under hösten och att dessa inte
            tas här i kammaren. Beslut ska fattas där de hör hemma.
          </note>
          <note>
            Min fråga till ministern var vilka verktyg han avser att använda
            för att öka den svenska konkurrenskraften i livsmedelsindustrin.
            Jag tror faktiskt att ministern fortfarande är mig svaret skyldig.
          </note>
          <note type="speaker">
            Anf. 39 Statsrådet SVEN-ERIK BUCHT (S):
          </note>
          <note>
            Herr talman! Vår ambition är att Sverige ska fortsätta att vara
            ett föregångsland när det gäller djurhälsa, djurskydd och djurvälfärd.
            Det är väsentligt för djurens skull, men det är också väsentligt
            för samhället i stort. En god djurhållning med friska och välmående
            djur där antibiotika används endast när djuren är sjuka är oerhört
            viktigt. Så ser det inte ut i alla länder.
          </note>
          <note>
            Det är av grundläggande betydelse att vi hanterar detta på ett
            klokt sätt. Det är av vikt för folkhälsan och för att vi ska kunna
            bibehålla en modern sjukvård. Antibiotikaresistensen är ett globalt
            hot mot hälsan, mot ekonomin, mot tryggande av livsmedförsörjning
            och ett hot mot minskad fattigdom.
          </note>
          <note>
            Parallellt med den nya lagen har regeringen beslutat om flera
            åtgärder för att stärka djurskyddet. Vi har bland annat satsat
            mer resurser till djurskyddskontrollen. I årets budgetproposition
            föreslås bland annat en helt ny förstärkning med 15 miljoner kronor
            per år till länsstyrelserna. En lika stor satsning görs på 3R-frågorna.
            Där ligger budgeten också på 15 miljoner kronor.
          </note>
          <note>
            Ett annat viktigt fokusområde är att höja djurskyddet inom EU.
            Sedan en tid tillbaka samarbetar vi med Danmark, Nederländerna,
            Tyskland och Belgien för att höja djurskyddet också på EU-nivå.
            Det samarbetet har resulterat i bland annat en deklaration om
            välfärd för grisar och i rekommendationer för hållande av unghöns.
            Det har också resulterat i ett inrättande av en plattform för
            djurskydd inom EU.
          </note>
          <note>
            I januari i år beslutade kommissionen att inrätta en djurskyddsplattform,
            och det arbetet har nu påbörjats. Till att börja med kommer djurtransporter
            och grisproduktion att prioriteras. Detta är frågor som Sverige
            har fört fram som särskilt viktiga.
          </note>
          <note>
            För att nå framgång på EU-arenan behöver vi kraftsamla oss och
            söka samarbetspartner med andra länder för att skapa kraft i det
            arbetet. För att möjliggöra detta också på nationell nivå har
            Näringsdepartementet startat upp ett nationellt nätverk för djurskydd.
          </note>
          <note>
            Allt detta och en hel del annat arbete pågår parallellt med arbetet
            med propositionen.
          </note>
          <note type="speaker">
            Anf. 40 ÅSA COENRAADS (M):
          </note>
          <note>
            Herr talman! Lönsamheten i svenskt jordbruk och svensk animalieproduktion
            måste öka. Detta har vi debatterat och beslutat i den livsmedelsstrategi
            som regeringen har tagit fram. Vi ser lite olika på hur detta
            ska gå till, men vi är helt överens om att produktionen i Sverige
            måste öka. Vi ska ha en smartare produktion för att öka omfattningen
            och en bättre konkurrenskraft som står sig på den europeiska marknaden.
            I förlängningen krävs att en kommande djurskyddsproposition går
            hand i hand med detta och inte hämmar den produktion vi har i
            Sverige.
          </note>
          <note>
            Sverige har i dag ett av världens bästa djurskydd, och jag hoppas
            att vi kommer att ha det i framtiden också. Det är dock viktigt
            att ha en realistisk bild av vad djurskyddet innebär, inte den
            romantiserade fantasibild som många på vänsterkanten tyvärr har
            visat upp.
          </note>
          <note>
            Jag tackar ministern för debatten. Det är en viktig fråga, och
            jag tror att ministern och jag är överens om att vi ska fortsätta
            att ha en god animalieproduktion i Sverige. Jag ser fram emot
            våren och en fortsatt dialog snarare än debatt så att vi tillsammans
            kan jobba fram något som är bra för Sverige.
          </note>
          <note>
            Sverige har också visat att ett gott djurskydd ger en låg antibiotikahalt
            i våra djur. Friska och starka djur är ett tecken på gott djurskydd.
          </note>
          <note type="speaker">
            Anf. 41 Statsrådet SVEN-ERIK BUCHT (S):
          </note>
          <note>
            Herr talman! De 20 juni i år beslutade riksdagen om den nationella
            livsmedelsstrategin, så nu finns det långsiktiga mål för livsmedelskedjan
            som är fastslagna ända fram till 2030. Regeringen är mycket glad
            över detta och att vi också kunde ta besluten om de övergripande
            målen och strategiska områdena i stor politisk samklang.
          </note>
          <note>
            Arbetet med att genomföra den nationella livsmedelsstrategin
            är igång. Vi har redan presenterat 35 åtgärder i en handlingsplan
            för livsmedelsstrategin. Jag har också tillsatt ett nationellt
            råd där representanter för civilsamhälle, industri och akademi
            finns samlade.
          </note>
          <note>
            Det är också viktigt att vi fortsätter dialogen och förankrar
            vårt arbete ute i Sverige och att myndigheterna jobbar för att
            nå strategins mål. Vi har också mycket aktiviteter med regionala
            livsmedelsstrategier. Regeringen är också mycket glad över att
            detta arbete är i gång.
          </note>
          <note>
            Regeringen har hittills presenterat fyra åtgärdspaket för att
            stärka hållbarheten och konkurrenskraften i hela livsmedelskedjan.
            Totalt har reger ­ ingen avsatt drygt 1 miljard för genomförandet
            av livsmedelsstrategin.
          </note>
          <note>
            I åtgärdspaketet har flera uppdrag med fokus på djuromsorg presenterats,
            bland annat kunskapsutveckling för kostnadseffektivt byggande
            inom animalieproduktion, rådsgivningsmodeller inom animalieproduktion,
            vetenskapligt råd för djurskyddsfrågor samt studier och försöksverksamhet
            som kan bidra till att utveckla konkurrenskraftig djurhållning
            med bibehållen djurvälfärd.
          </note>
          <note>
            Detta är inte romantik. Detta är mycket konkreta åtgärder i vardagen
            som gör att vi förbättrar konkurrenskraften och säkerställer djurvälfärd
            och djurhälsa i vårt land, vilket är bra för hela livsmedelskedjan.
            Tack för debatten!
          </note>
          <note>
            Överläggningen var härmed avslutad.
          </note>
          <note>
            § 8 Svar på interpellation 2017/18:124 om konsekvenser av slopad
            skattefrihet för hälso- och sjukvård
          </note>
          <note type="speaker">
            Anf. 42 Socialminister ANNIKA STRANDHÄLL (S):
          </note>
          <note>
            Herr talman! Lotta Finstorp har frågat mig vilka åtgärder jag
            avser att vidta för att kompensera för det ökade tryck som kan
            tänkas uppstå då flera av de privata sjukvårdsförsäkringarna försvinner
            och fler i stället måste gå över till den offentliga vården, som
            redan i dag upplever ett stort tryck.
          </note>
          <note>
            Förmån av privat hälso- och sjukvård är, i motsats till vad som
            gäller för de flesta andra löneförmåner, skattefritt för arbetstagaren
            samtidigt som arbetsgivaren inte får dra av kostnaden för vården.
            Detta gäller även när arbetsgivaren betalar för en privat sjukvårdsförsäkring.
            Reglerna innebär att privata sjukvårdsförsäkringar subventioneras
            av skattebetalare som inte har sådana förmåner från sin arbetsgivare.
          </note>
          <note>
            Regeringen och Vänsterpartiet har, som Lotta Finstorp berör,
            kommit överens om att förmån av privat hälso- och sjukvård ska
            beskattas. Vissa privata sjukvårdsförsäkringar har inslag av rehabiliteringsåtgärder
            som inte kommer att vara föremål för förmånsbeskattning. Avsikten
            är att de nya reglerna ska träda i kraft den 1 juli 2018. Förslaget
            har remitterats, och remisstiden gick ut den 24 november 2017.
          </note>
          <note>
            Målet för hälso- och sjukvården är en god hälsa och en vård på
            lika villkor för hela befolkningen. Den som h ar det största behovet
            av hälso ‑ och sjukvård ska ges företräde till vården. Riksdagen
            har ställt sig bakom den etiska plattformen för prioriteringsbeslut,
            som syftar till att förstärka och fördjupa hälso- och sjukvårdslagens
            mål.
          </note>
          <note>
            De privata sjukvårdsförsäkringarnas betydelse i förhållande till
            det gemensamma hälso- och sjukvårdssystemet har i mycket begränsad
            utsträckning varit föremål för djupare analys eller forskning.
          </note>
          <note>
            Privata sjukvårdsförsäkringars påverkan på och konsekvenser för
            det gemensamma sjukvårdssystemet är en fråga som diskuteras i
            många länder. Enligt en rapport från OECD tenderar privata sjukvårdsförsäkringar
            att generera en ökad total vårdefterfrågan snarare än en avlastning
            av den offentliga vården. Effekten kan bli fler besök hos specialistläkare
            eller att läkemedelskonsumtionen ökar.
          </note>
          <note>
            OECD:s slutsats är att privata sjukvårdsförsäkringar ger vården
            mer resurser och förbättrar tillgängligheten för dem som är försäkrade,
            men de medför inte kortare köer för dem som är utan försäkring.
          </note>
          <note>
            Mot bakgrund av detta vill jag vidhålla att det i dag inte finns
            underlag som stöder att privata sjukvårdsförsäkringar skulle avlasta
            den landstingsfinansierade vården.
          </note>
          <note>
            Det är också värt att notera att regeringen gör historiskt stora
            satsningar på vår gemensamma skattefinansierade hälso-och sjukvård.
          </note>
          <note>
            Jag avser givetvis att följa utvecklingen på området.
          </note>
          <note type="speaker">
            Anf. 43 LOTTA FINSTORP (M):
          </note>
          <note>
            Herr talman! Jag tackar ministern för svaret.
          </note>
          <note>
            Det är intressant när man börjar gräva lite djupare i denna fråga.
            Antalet personer som har en sjukvårdsförsäkring har ökat radikalt
            de senaste tio åren. I dag är det 638 000 som har en sjukvårdsförsäkring,
            och 429 000 försäkringar är betalda av arbetsgivaren. Det kan
            finnas olika motiv till att privatpersoner köper sjukvårdsförsäkring.
          </note>
          <note>
            Svensk Försäkring har gjort en tydlig modell av hur den offentligt
            finansierade vården och sjukvårdsförsäkringarna kompletterar varandra.
          </note>
          <note>
            Många företag är i remissvaren mycket kritiska till förslaget
            och menar att beskattningen kommer att leda till att arbetsgivare
            avstår från att teckna försäkring och att anställda kommer att
            vilja avstå från försäkringsskyddet, och det är därför jag har
            ställt denna interpellation. Detta riskerar i sin tur att leda
            till ökad sjukfrånvaro och ökad belastning på den offentliga vården.
          </note>
          <note>
            Låt mig återgå till ministerns svar. Jag har en del tilläggsfrågor.
            Bland annat sa ministern att vissa privata sjukvårdsförsäkringar
            har inslag av rehabiliteringsåtgärder som inte kommer att vara
            föremål för förmånsbeskattning.
          </note>
          <note>
            Hur ska denna gränsdragning göras? Vad är rehabiliteringsåtgärd
            i förhållande till faktisk hälso- och sjukvård eller förbyggande
            insatser? När jag har läst remissvaren och försökt förstå denna
            fråga har jag sett att det är många företag som tecknar denna
            sorts försäkringar för sina anställda och använder dem i förbyggande
            syfte för att människor inte ska gå in i sjukförsäkringen.
          </note>
          <note>
            Vidare sa ministern i svaret att OECD skriver i en rapport att
            effekten kan bli fler besök hos specialistläkare. Ha r vi en överkonsumtion
            av hälso ‑ och sjukvård i Sverige i dag?
          </note>
          <note>
            Ministern sa också att det i dag inte finns underlag som stöder
            att privata sjukvårdsförsäkringar avlastar den landstingsfinansierade
            vården. Hur är den analysen gjord? Är beräkningen gjord avseende
            återgång till arbete? Det måste finnas ett mörkertal när det gäller
            dem som inte behöver komma in i den landstingsfinansierade vården
            och tack vare förebyggande åtgärder i försäkringen inte behöver
            bli sjukskrivna.
          </note>
          <note>
            Det är mina följdfrågor på ministerns svar.
          </note>
          <note>
            Sedan kan man ju ställa sig frågan hur det här förslaget förhåller
            sig till regeringens mål om minskad sjukfrånvaro. För mig låter
            det kontraproduktivt. Hur ser regeringens analys ut avseende detta?
            Jag vet att ministern har ett program för hur man ska kunna minska
            sjukfrånvaron och sjukskrivningarna. Då måste ju privata sjukvårdsförsäkringar
            vara en viktig del i att människor inte behöver komma in i den
            vanliga sjukförsäkringen, eftersom man i de här försäkringarna
            arbetar mycket förebyggande och mycket med rehabilitering.
          </note>
          <note>
            Man måste också ställa sig frågan varför de här försäkringarna
            ökar så radikalt. Det måste ju bero på att den landstingsfinansierade
            hälso- och sjukvården inte stöder återgång i arbete på ett bra
            sätt och att företagarna därför tecknar de här försäkringarna
            för sina anställda.
          </note>
          <note type="speaker">
            Anf. 44 Socialminister ANNIKA STRANDHÄLL (S):
          </note>
          <note>
            Fru talman! Det finns mycket man kan säga när det gäller skattefrihet
            för de här försäkringarna. Men jag måste vara ärlig och säga att
            jag inte ser detta som den största frågan när det gäller utmaningarna
            inom hälso ‑ och sjukvården.
          </note>
          <note>
            Jag har på ganska nära håll följt ökningen av de privata sjukvårdsförsäkringarna.
            Det blev lite av en snöbollseffekt när det här började. Vad som
            sedan skedde var att hela större arbetsplatser tecknade detta
            för alla sina anställda. För många arbetsgivare har det varit
            en konkurrensfördel att kunna erbjuda en sådan här försäkring
            för de anställda, till exempel. Man har tecknat dem av konkurrensmässiga
            skäl. Jag noterade också under en tid att väldigt många fackförbund
            tecknade den här sortens försäkringar, egentligen som en konkurrensfördel
            gentemot andra fackförbund när man konkurrerade om medlemmarna.
            Jag är inte helt säker på att det alltid är behoven eller bristen
            på tillgång till den landstingsfinansierade vården som har drivit
            på den här eskaleringen.
          </note>
          <note>
            Man får inte glömma att det är lite udda att det just när det
            gäller de här privata hälso- och sjukvårdsförsäkringarna finns
            en särskild skattefri ­ het och en särskild regel kring detta.
            Jag kan verkligen ifrågasätta det. Jag vill också mena att ett
            slopande av den här skattefriheten innebär att skatte ­ systemet
            blir likformigare och neutralare.
          </note>
          <note>
            Jag har passat på att sätta mig in lite grann i detta. Jag tror
            inte att det normalt sett är den vanliga kommunalaren som har
            en privat hälso- och sjukvårdsförsäkring. Faktum är att man kan
            konstatera att nästan två tred ­ jedelar av de försäkrade är män.
            Precis som du säger, Lotta Finstorp, är över 60 procent av de
            här försäkringarna arbetsgivarbetalda. Medelåldern ligger nära
            den som gäller för arbetskraften i dess helhet, omkring 45 år.
            Bland dem som har den här sortens försäkringar finns det en kraftig
            över ­ representation av personer som bor i Stockholms län och
            Västra Götalands län. En mycket större andel är högskoleutbildade
            i den här gruppen. De har i genomsnitt betydligt högre inkomster
            än arbetskraften i övrigt. Fram ­ för allt ligger de i den högre
            delen av inkomstfördelningen. Medelför ­ värvsinkomsten för dem
            med privat sjukvårdsförsäkring är 533 000 kronor om året.
          </note>
          <note>
            Jag är inte säker på att det är just den här gruppen som andra
            skattebetalare ska subventionera privata hälso- och sjukvårdsförsäkringar
            för. Jag är inte heller säker på att de här privata hälso- och
            sjukvårdsförsäkringarna nyttjas för den sorts vård som är allra
            mest nödvändig. Till exempel vet vi att bland annat operation
            av närsynthet ingår i de här försäkringslösningarna. Jag är inte
            säker på att andra skattebetalare ska stå för det, om jag ska
            vara riktigt ärlig.
          </note>
          <note type="speaker">
            Anf. 45 LOTTA FINSTORP (M):
          </note>
          <note>
            Fru talman! Jag tackar ministern för hennes inlägg. Jag tror
            att hon har tagit del av Mårten Palmes analys. Jag känner igen
            siffrorna.
          </note>
          <note>
            Det här är väldigt intressant. För två år sedan gjorde SVT, eller
            om det nu var Sveriges Radio, en undersökning angående den kraftiga
            ökningen av sjukvårdsförsäkringar. Där kom det också fram att
            många kommuner tecknar sådana försäkringar för hela arbetstagarkollektivet,
            till exempel därför att man inte har möjlighet att få in vikarier.
            Man behöver få människor att komma tillbaka fortare. Återgången
            till arbetet tar för lång tid i dag, anser många arbetsgivare.
          </note>
          <note>
            Detta måste väl ändå vara ett viktigt bidrag till att nå det
            sjuktal som regeringen har satt upp. I det ministern har presenterat
            för att nå sjuktalet på nio dagar finns det ett smörgåsbord av
            olika saker. Det här måste väl ändå vara en bra del, eftersom
            människor kan få hjälp och det används väldigt mycket för förebyggande
            insatser, vilket jag har tagit reda på genom diskussioner och
            dialog med Svensk Försäkring. Det borde avlasta den landstingsfinansierade
            hälso- och sjukvården, framför allt i de delar som handlar om
            förebyggande insatser. Man använder detta mycket till exempelvis
            KBT-terapi, när människor känner att de har en stressrelaterad
            ohälsa och behöver få hjälp med att strukturera upp tillvaron.
            Detta möjliggörs genom att arbetsgivaren har tecknat den här försäkringen.
          </note>
          <note>
            Arbetsgivarbetald vård är ingen gräddfil för höginkomsttagare.
            Vad gäller kommuner är det sällan man tecknar försäkringar för
            en viss yrkeskategori eller en viss enhet. I stället blir det
            för alla anställda. Det är också en myt att man sitter i separata
            väntrum på samma sjukhus, så att de som är landstingsfinansierade
            och ska operera höften sitter i ett väntrum och de som har privat
            sjukvårdsförsäkring sitter i ett annat. Det finns väldigt tydligt
            reglerat hur det där går till.
          </note>
          <note>
            Jag har läst Sacos remissvar. Då pratar vi säkert om dem som
            ligger i det övre löneskiktet. Saco skriver: ”Det handlar heller
            inte om en försäkring för enbart höginkomsttagare eftersom många
            företag tecknar försäkringen för samtliga sina anställda.” Som
            Svenskt Näringsliv tagit upp kan det gälla till exempel en gruvarbetare
            från Kiruna, en mjölkbonde från Dalarna eller en städerska från
            Stockholm. Det sägs av en person som har en specialistklinik och
            talar om vilka personer med sjukvårdsförsäkring som kommer dit.
          </note>
          <note>
            Jag tycker att det är viktigt att man åtminstone har samma grund.
            Mårten Palmes analys är väldigt tydlig med vilka kategorier av
            personer som omfattas av en sådan här sjukvårdsförsäkring. Om
            förmånsbeskattningen blir verklighet känner jag en oro för hur
            landstingen ska klara att ta emot de personer som i dag har den
            här försäkringen. Köerna är fortfarande enorma. Man ser ingen
            ljusning i den tunneln över huvud taget, i alla fall inte i landstinget
            i den del av landet som jag kommer från, nämligen Sörmland. Ska
            dessutom alla de här människorna få del av den landstingsfinansierade
            hälso- och sjukvården när de blir dåliga blir det ett enormt ytterligare
            tryck på hälso- och sjukvården.
          </note>
          <note type="speaker">
            Anf. 46 Socialminister ANNIKA STRANDHÄLL (S):
          </note>
          <note>
            Fru talman! Man måste fortfarande ställa sig frågan om det är
            just dessa försäkringar som ska ha en särskild regel om skattefrihet.
            Träffar vi absolut mest rätt när vi nyttjar skattemedel på det
            här sättet? Sett till vilken grupp som Mårten Palmes rapport visar
            att det här omfattar har jag väldigt svårt att anse det.
          </note>
          <note>
            Jag känner också väl till att det finns enskilda kommuner eller
            kommunala bolag som har tecknat sådana här försäkringar för sina
            anställda, men dessa försäkringar är överrepresenterade på arbetsplatser
            med högst 30 anställda. Som sagt är det inte obetydligt att man
            nyttjar de här försäkringarna till exempel som ett rekryteringsargument
            när man konkurrerar om arbetskraft. Jag är inte säker på att det
            är det bästa sättet att nyttja våra resurser på.
          </note>
          <note>
            Sedan tycker jag också att det är viktigt att säga att rehabilitering
            och förebyggande behandling inte omfattas av förslaget. Sådana
            förmåner kommer fortfarande att vara skattefria. Det handlar då
            om rehabiliteringsåtgärder och förebyggande åtgärder som är arbetslivsinriktade
            och som det antingen åligger arbetsgivaren att stå för eller som
            arbetsgivaren ändå åtar sig i det enskilda fallet. Det kan handla
            om en anställd som har en förhöjd sjukdomsrisk, till exempel sjuklig
            övervikt, men även rehabåtgärder kommer fortsatt att omfattas.
          </note>
          <note>
            Jag är inte säker på att man ska nyttja skattepengar för att
            folk ska göra ögonoperationer. Dessutom kan man enligt OECD:s
            rapport inte dra slutsatsen att det här innebär kortare köer för
            dem som är utan försäkring – det innebär kanske snarare undanträngningseffekter,
            och sådana vill vi inte se. Vi har ju ändå en väldigt grundläggande
            syn i detta land: Den som har de största behoven ska ha tillträde
            till vården. Detta tycker jag är väldigt viktigt.
          </note>
          <note>
            I den grupp som främst omfattas av de här försäkringarna tror
            jag inte att någons tillgång till vård kommer att stå och falla
            med detta, och inte heller någon arbetsgivare. Jag tycker ärligt
            talat inte att detta är en av de stora frågorna. Jag förstår att
            man i sak kan ha olika synpunkter på detta och att det finns rapporter
            som pekar åt lite olika håll. Men jag tycker inte att detta är
            den fråga som är absolut viktigast att prioritera eller debattera.
          </note>
          <note>
            Tittar man på var i landet dessa försäkringar i stor utsträckning
            förekommer ser man dessutom att det är i Stockholms och Västra
            Götalands län. Det är inte i Norrlands inland.
          </note>
          <note>
            Samtidigt hoppas jag att Lotta Finstorp vet att jag definitivt
            är öppen för olika åtgärder som leder till att man stöder människor
            i att så snabbt som möjligt komma tillbaka i arbete. Men jag har
            svårt att se varför just de privata sjukvårdsförsäkringarna ska
            ha ett undantag visavi annat.
          </note>
          <note type="speaker">
            Anf. 47 LOTTA FINSTORP (M):
          </note>
          <note>
            Fru talman! När det finns ett sådant här förslag tycker jag att
            det är viktigt att man ändå försöker gå till botten med det på
            ett bra sätt, vilket jag tycker att vi har gjort i denna debatt.
          </note>
          <note>
            Min ärliga oro handlar om hur landstingen ska klara detta med
            tanke på det enorma uppdrag de har i dag och de oacceptabla köerna
            till vård och behandling. Det är ju, om man ska vara helt ärlig,
            därför arbetsgivarna tecknar dessa försäkringar: för att snabbt
            få tillbaka sin arbetskraft. Förhoppningsvis handlar det också
            om att genom förebyggande arbete förhindra att fler går in i den
            offentliga sjukförsäkringen, blir sjukskrivna under lång tid och
            får vänta på vård och behandling. Det är alltså inte så konstigt
            att fler och fler tecknar de här försäkringarna.
          </note>
          <note>
            Det jag undrar över är gränsdragningen. Jag ser och jag hör från
            ministern att man ska undanta vissa delar. Förslaget riskerar
            därmed att ge upphov till problem med gränsdragning mellan sjukvårdsförsäkring,
            företagshälsovård, förebyggande insatser och rehabilitering. Detta
            drabbar i förlängningen de anställda, och det blir väldigt konstigt.
          </note>
          <note>
            Jag tror att ni på något sätt kommer att få en gränsdragningsproblematik
            i föreskriften. Var går gränsen för till exempel förebyggande
            åtgärder för en anställd? Detta verkar jättesnårigt. Det vore
            bra om ministern i sitt slutanförande kunde förtydliga vad som
            menas så att vi inte får den gränsdragningsproblematik som jag
            tror att många upplever i det förslag som ligger.
          </note>
          <note type="speaker">
            Anf. 48 Socialminister ANNIKA STRANDHÄLL (S):
          </note>
          <note>
            Fru talman! Avslutningsvis tror jag ändå att det är viktigt att
            säga att de arbetsgivare som upplever att det finns konkurrensskäl
            eller andra skäl, det vill säga att man vill ha en snabbare tillgång
            till hälso- och sjukvård, kanske kan tänka sig att teckna denna
            sorts försäkringar utan att de omfattas av det särskilda regelverket
            om skattefrihet. De kanske ser att de ändå har stor nytta av detta.
          </note>
          <note>
            Sedan tror jag att det är viktigt att säga att OECD i den rapport
            som vi har resonerat kring flera gånger under denna debatt pekar
            på att de privata sjukvårdsförsäkringarna tenderar att generera
            en ökad total vårdefterfrågan snarare än en avlastning för den
            offentliga vården. De kan rendera i fler, kanske onödiga, besök
            hos specialistläkare eller liknande. Rönen pekar alltså åt flera
            olika håll, och det tror jag att vi behöver ha med oss.
          </note>
          <note>
            När vi nu går fram med detta har jag naturligtvis också försökt
            att på ett tydligt sätt sätta mig in i hur gränsen ska dras. Det
            handlar om rehabiliteringsåtgärder och förebyggande behandlingsåtgärder
            som är arbetslivsinriktade och som det antingen åligger arbetsgivaren
            att stå för eller som arbetsgivaren ändå skulle åta sig i det
            enskilda fallet. Det ska således fin nas en nära koppling mellan
            sådana insatser och arbetsgivarens verksamhet. Detta gör ändå
            att de arbetsgivare som upplever att det handlar om åtgärder som
            är viktiga för att man ska kunna komma tillbaka och göra sitt
            jobb borde kunna omfattas av skattefriheten även framöver.
          </note>
          <note>
            Tack för en bra debatt! Jag har stor respekt för att man kan
            ha olika perspektiv på detta, samtidigt som jag känner att beslutet
            ändå är välgrundat.
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellationerna 2017/18:137 och 160 om tidsgränserna
            i rehabiliteringskedjan
          </note>
          <note type="speaker">
            Anf. 49 Socialminister ANNIKA STRANDHÄLL (S):
          </note>
          <note>
            Fru talman! Johan Forsell har frågat mig om jag avser att ta
            några initiativ eller vidta några åtgärder med anledning av rapporten
            från Inspek ­ tionen för socialförsäkringen om Försäkringskassans
            bedömningar i reha ­ biliteringskedjan. Han har även frågat mig
            vilka initiativ jag avser att ta för att Försäkringskassans bedömningar
            ska hålla en hög kvalitet.
          </note>
          <note>
            Även Helena Bonnier har, med hänvisning till samma rapport, frågat
            mig vad jag avser att vidta för åtgärder för att se till att tidsgränserna
            vid 90 och 180 dagar i rehabiliteringskedjan genomförs i överensstämmelse
            med intentionerna i lagstiftningen.
          </note>
          <note>
            När jag tillträdde som socialförsäkringsminister hösten 2014
            var utmaningen tydlig. Sjukfrånvaron hade stigit kraftigt sedan
            2010, och prognoserna pekade uppåt. En betydelsefull faktor bakom
            denna utveckling var att kvaliteten i Försäkringskassans bedömningar
            vid de olika tidsgränserna i den så kallade rehabiliteringskedjan
            hade tillåtits sjunka.
          </note>
          <note>
            På ett så komplext problem som sjukfrånvaron finns inte en enkel
            lösning – det handlar om många åtgärder som måste till samtidigt.
            Ett brett åtgärdsprogram för ökad hälsa och minskad sjukfrånvaro
            presenterades under hösten 2015 och vidareutvecklades i budgetpropositionen
            för 2017. Åtgärdsprogrammet omfattar åtgärder inom flera områden.
            Bland annat gavs Försäkringskassan mer resurser och ett tydligt
            uppdrag, och arbetsgivarens ansvar tydliggjordes. Ett samarbete
            mellan arbetsmarknadens parter inleddes i syfte att minska sjukfrånvaron
            och arbeta för friska arbetsplatser.
          </note>
          <note>
            Vi kan nu se att Försäkringskassans handläggning har förbättrats.
            Fler bedömningar görs i rätt tid. Uppgången i sjukfrånvaron har
            också brutits, och sjukfrånvaron börjar nu minska som ett resultat
            av åtgärdsprogrammet.
          </note>
          <note>
            Som framgår av den rapport från Inspektionen för socialförsäkringen
            som interpellanterna hänvisar till behöver Försäkringskassan förbättra
            sin handläggning ytterligare. Detta gäller främst möjligheterna
            att återgå i arbete hos ordinarie arbetsgivare. Försäkringskassan
            har i sitt svar på rapporten redovisat att myndigheten systematiskt
            arbetar med att utveckla sina utredningar och bedömningar.
          </note>
          <note>
            Försäkringskassan är en av flera aktörer som kan ge ett gott
            stöd till den som drabbats av ohälsa. Jag är övertygad om att
            arbetsgivare kan ha en tydligare roll i att stötta under vägen
            tillbaka till hälsa och arbete. Det är bakgrunden till regeringens
            förslag om att arbetsgivare inom 30 dagar ska ta fram en plan
            för återgång i arbete tillsammans med den anställde.
          </note>
          <note>
            Jag är särskilt angelägen om att sjukskrivna människor inte ska
            lämnas ensamma utan få ett bra stöd för att komma åter till hälsa
            och arbete. Regeringen har därför satsat på rehabiliteringskoordinatorer
            inom hälso- och sjukvården, men också flera åtgärder för att öka
            stödet till individen. Det handlar bland annat om det förslag
            jag nämnde tidigare om att förtydliga arbetsgivarnas ansvar för
            rehabilitering.
          </note>
          <note>
            Försäkringskassan har också en viktig roll i att ge stöd till
            individen i sjukskrivningsprocessen genom att samordna dess olika
            aktörer och identifiera behov av rehabilitering. Jag kommer att
            fortsätta att vidta åtgärder för att stärka Försäkringskassans
            arbete med dessa frågor.
          </note>
          <note type="speaker">
            Anf. 50 JOHAN FORSSELL (M):
          </note>
          <note>
            Fru talman! Tack, socialministern, för svaret!
          </note>
          <note>
            Jag har skrivit denna interpellation om ett viktigt samhällsområde,
            nämligen sjukfrånvaron, som ständigt är aktuellt i många människors
            vardag men också i denna kammare.
          </note>
          <note>
            Jag har gjort det mot bakgrund av att detta är ett område där
            utveck ­ lingen har gått åt fel håll under ett antal år. Vi har
            sett en ökning av sjuk ­ frånvaron, och även av kostnaderna, sedan
            både 2010 och 2014. Jag skulle säga att det i nuvarande läge är
            oklart om regeringen kommer att nå det mål som man har satt upp.
          </note>
          <note>
            Den dåvarande alliansregeringen genomförde en stor förändring
            på detta område som var kopplad till det som i dag kallas rehabiliteringskedjan.
            Grunden i detta var att man inte ska behöva vänta väldigt länge
            på att få sin arbetsförmåga prövad, utan det ska ske tidiga och
            kontinuerliga prövningar. Detta gjordes mot bakgrund av att vi
            vet att ju längre man är sjukskriven, desto svårare är det för
            många människor att lyckas återkom ­ ma till arbetsmarknaden.
          </note>
          <note>
            Det är också så att arbetsoförmåga inte behöver vara någonting
            konstant, utan det kan förändras. Man kanske inte har arbetsförmåga
            den ena dagen, men man kan – om man får rätt insatser – ha det
            några veckor senare.
          </note>
          <note>
            Därför måste perspektivet alltid vara att försöka ta till vara
            arbetsförmågan och att hela tiden fråga sig om det finns något
            annat arbete som vederbörande kan ta. Personen kanske inte kan
            jobba 100 procent men väl 70 procent eller 50 procent.
          </note>
          <note>
            Fru talman! Dessa prövningar ska ske vid 90 och 180 dagar i rehabiliteringskedjan.
            Det har kommit en rapport från Inspektionen för socialförsäkringen
            som jag tycker är väldigt bekymmersam läsning. Rapporten visar
            att dessa bedömningar inte sker i samtliga fall, och när de väl
            sker håller de i många fall alldeles för låg kvalitet.
          </note>
          <note>
            För att ta det hela från början: Av d e bedömningar som sker
            efter 90 dagar bedöms kvaliteten vara otillräcklig i två av tre
            fall. Vi talar inte om ett litet problem, utan i två av tre fall
            bedömer man att kvaliteten inte är tillräckligt bra. När det gäller
            bedömningar efter 180 dagar är det i ungefär en tredjedel av fallen
            som kvaliteten inte är tillräckligt god.
          </note>
          <note>
            Det handlar om att besluten är dåligt underbyggda och att relevant
            information saknas. Det saknas uppgifter om huruvida det är möjligt
            att anpassa den försäkrades arbetsuppgifter efter frånvaron och
            om huruvida personen kan omplaceras hos arbetsgivaren. Detta rör
            precis det som var syftet med rehabiliteringskedjan – att ta till
            vara den arbetsförmåga som finns.
          </note>
          <note>
            När det gäller bristerna efter 180 dagar är det uppgifterna om
            vilken arbetsförmåga den försäkrade har i ett normalt förekommande
            arbete som behöver förbättras.
          </note>
          <note>
            Ministern säger att detta kommer att lösa sig och att man har
            vidtagit åtgärder. Men i två av tre fall håller prövningarna inte
            tillräckligt god kvalitet, och det är dessutom inte i alla fall
            som dessa prövningar ens görs. Mot den bakgrunden måste jag ställa
            mig frågan om det som regeringen har lagt fram är tillräckligt
            för att vända utvecklingen.
          </note>
          <note>
            Vi befinner oss ganska långt in i mandatperioden – vi närmar
            oss val. Denna rapport är väldigt aktuell, så jag frågar mig återigen
            om det som regeringen har gjort är tillräckligt. Jag har svårt
            att få ihop det med de problem som Inspektionen för socialförsäkringen
            pekar på.
          </note>
          <note type="speaker">
            Anf. 51 HELENA BONNIER (M):
          </note>
          <note>
            Fru talman! Tack för svaret på min interpellation!
          </note>
          <note>
            Vi talar om den bedömning som har kommit från Inspektionen för
            socialförsäkringen. Vi står nu med fakta – rehabiliteringskedjan
            fungerar inte som avsett.
          </note>
          <note>
            Försäkringskassans uppgift är att samordna saker och ting runt
            den försäkrade och att genomföra kontroller och bedömningar. Försäkringskassan
            ska också ha fortlöpande kontakter med alla de inblandade och
            till exempel stämma av med den försäkrade att denne får det stöd
            som behövs från exempelvis hälso- och sjukvården.
          </note>
          <note>
            Aktiv handledning, utredning och planering är också viktigt inför
            beslut av sjukpenningvärdet för att den försäkrade ska få rätt
            ersättning.
          </note>
          <note>
            Med detta sagt är det verkligen sorgligt – för att inte säga
            lite upprörande – att ta del av resultatet av inspektionen. Inspektionen
            tar fasta på två huvudfrågor: kvalitet och tidsgränser. Man slår
            fast att Försäkringskassans ansvar är att medverka till rehabilitering
            och möjlig återgång till arbete och att vara samordnare för hela
            processen.
          </note>
          <note>
            Detta ska man göra genom att föra dialog med försäkringstagaren,
            sjukvården, arbetsgivaren och Arbetsförmedlingen.
          </note>
          <note>
            Fru talman! Den första prövningen av sjukskrivningen ska göras
            vid 90 dagar, om inte personen dessförinnan har kommit tillbaka
            till arbete. Denna prövning syftar till att undersöka möjligheterna
            till återgång, antingen till de tidigare arbetsuppgifterna eller
            till andra, mer lämpade arbetsuppgifter.
          </note>
          <note>
            För att kunna göra denna bedömning på ett rättssäkert sätt är
            det nödvändigt att Försäkringskassan har kontakt med den försäkrade,
            med arbetsgivaren och med sjukvården. Inspektionen har här konstaterat
            att bedömningarna har varit bristfälliga i en tredjedel av de
            undersökta fallen.
          </note>
          <note>
            Orsakerna är att relevant information saknas. Man måste då fråga
            sig varför. Det enkla svaret är, tyvärr, att Försäkringskassan
            uraktlåtit att ha de kontakter som är viktiga för att göra bedömningar
            av god och relevant kvalitet. I ett enda fall av 93 har ett personligt
            möte med den försäkrade ägt rum.
          </note>
          <note>
            Även kontakten med arbetsgivaren har ofta uteblivit. I flera
            fall har den försäkrade signalerat att den psykiska miljön på
            arbetsplatsen är problemet, men inte i något fall har Försäkringskassan
            inlett en diskussion med arbetsgivaren utifrån den informationen.
          </note>
          <note>
            Kontakt med den sjukskrivande läkaren borde vara något självklart,
            både för att kunna bedöma den försäkrades arbetsförmåga och för
            att bedöma rätten till sjukpenning. I ungefär 80 procent av ärendena
            har Försäkringskassan dock inte haft någon form av kontakt med
            läkaren.
          </note>
          <note>
            Vi anser att en tidigare bedömning mot andra arbetsuppgifter
            hos arbetsgivaren borde göras redan vid dag 45 samt att en prövning
            mot övriga arbetsuppgifter på marknaden också borde göras.
          </note>
          <note>
            Det är inte acceptabelt att använda stora personalavgångar som
            skäl till att de försäkrade i Sverige inte får den uppföljning
            och rehabilitering som de är värda.
          </note>
          <note>
            Vi anser att Arbetsförmedlingen också borde ta sin del av ansvaret
            och inrätta ett särskilt omställningsspår, där den försäkrades
            arbetsförmåga prövas på hela den övriga arbetsmarknaden.
          </note>
          <note>
            Med hänvisning till alla de konstaterade bristerna upprepar jag
            min fråga: Vilka åtgärder avser regeringen att vidta för att uppdragen
            i rehabiliteringskedjan ska genomföras i överensstämmelse med
            intentionerna i lagstiftningen?
          </note>
          <note type="speaker">
            Anf. 52 Socialminister ANNIKA STRANDHÄLL (S):
          </note>
          <note>
            Fru talman! Tack, Johan Forssell och Helena Bonnier, för två
            mycket viktiga interpellationer, som sätter fingret på en fråga
            som är överväldigande aktuell just nu.
          </note>
          <note>
            Vi har haft rehabiliteringskedjan på plats under ganska många
            år nu. Faktum är att Inspektionen för socialförsäkringen redan
            2011 gjorde en granskning av hur arbetet fungerade vid tidsgränserna
            i rehabiliteringskedjan. Inspektionen fann även då stora brister
            i handläggningen och prövningarna vid 90- och 180-dagarsgränserna.
          </note>
          <note>
            När jag tillträdde som socialförsäkringsminister hösten 2014
            kunde jag konstatera att sjukskrivningarna hade ökat kraftigt
            och att 100 000 människor under de fyra åren hade blivit utförsäkrade.
            Endast i ungefär hälften av de sjukskrivningsfall som då var aktuella
            hade prövningar över huvud taget gjorts vid 90- och 180-dagarsgränserna.
            Det handlade om alarmeran ­ de kvalitetsbrister.
          </note>
          <note>
            Därför var en av de första åtgärder som regeringen vidtog i det
            första åtgärdspaket som vi lade fram för att räta upp sjukförsäkringen
            att skjuta till en kvarts miljard årligen för att stärka handläggningen
            på Försäkringskassan.
          </note>
          <note>
            Detta har lett fram till att man i dag gör prövningar i många
            fler ärenden – det vill säga att man klarar tidsgränserna bättre
            än vad man gjorde när den senaste översynen av detta gjordes.
          </note>
          <note>
            Samtidigt vill jag – med tanke på vissa inspel som har gjorts
            här, bland annat från Johan Forssell – säga att jag definitivt
            inte är nöjd med det jag nu ser. Jag är framför allt inte nöjd
            med att så lite sker vid 90-dagarsgränsen, som för den enskilde
            individen är oerhört viktig när det gäller möjligheten att kanske
            kunna komma tillbaka till sitt gamla jobb. Jag är inte nöjd med
            att de olika aktörerna inte samordnas i tillräcklig omfattning
            och att man av olika skäl inte klarar av sitt uppdrag i den delen.
          </note>
          <note>
            Det är klart att det gör att man måste ställa sig frågan: Är
            det sätt som vi nu har valt att strukturera vår sjukförsäkring
            på, med fasta tidsgränser, ett sätt som fungerar väl visavi de
            individer som blir sjuka? Det är en fråga som man måste ställa
            sig, baserat på Inspektionen för socialförsäkringens rapport.
            Framför allt är det naturligtvis så att denna situation inte kan
            fortgå. Försäkringskassan har svarat på den rapport som Inspektionen
            för socialförsäkringen har gjort. Man svarar att man arbetar väldigt
            aktivt med att stärka kvaliteten i de här bedömningarna.
          </note>
          <note>
            Regeringen är beredd att skjuta till ytterligare resurser men
            framför allt att vidta fler åtgärder för att stärka Försäkringskassans
            samordningsuppdrag tidigt i ett sjukfall. Det handlar om att understryka
            att detta måste förbättras och att vi måste få betydligt bättre
            siffror tidigare i ett sjukfall.
          </note>
          <note>
            Samtidigt ska man inte förglömma det som har varit den viktigaste
            delen i denna regerings omläggning av politiken. Vi har förskjutit
            våra insatser från att titta på en bortre tidsgräns i sjukförsäkringen
            till att i stället försöka förhindra att människor blir sjuka.
            Och blir de sjuka ska de tidigt få insatser. Därför lyfte jag
            i mitt interpellationssvar särskilt fram den nya lagstiftning
            som kommer på plats vid halvårsskiftet nästa år. Den innebär att
            man tillsammans med sin arbetsgivare redan 30 dagar in i ett sjukfall
            ska ta fram en plan för återgång i arbete. Det är nämligen så
            att det är sent när man kommer till Försäkringskassan 90 dagar
            in i ett sjukfall och får den prövningen.
          </note>
          <note type="speaker">
            Anf. 53 JOHAN FORSSELL (M):
          </note>
          <note>
            Fru talman! Ja, det stämmer att ISF kom med en rapport 2011.
            Man konstaterade redan då att det fanns ett antal brister. Huruvida
            det kan tas till intäkt för att spela ned de stora brister vi
            ser i dag tycker jag att man ska låta vara osagt. Det borde naturligtvis
            ha fungerat bättre redan då, men då var reformen tämligen ny.
            Den kom ju i slutet av den första alliansmandatperioden.
          </note>
          <note>
            Nu står vi här hösten 2017. Nu borde detta ha satt sig. Nu borde
            rutinerna finnas på plats. Nu borde den uppföljning som man kan
            kräva ske. Det är därför som det blir bekymmersamt att ta del
            av den här rapporten.
          </note>
          <note>
            Vi kan upprepa detta. Det är alltså så att det i väldigt många
            fall inte ens sker en prövning vid 90 dagar, och då det görs en
            prövning håller den i två av tre fall inte en fullgod kvalitet.
            Det är alltså ingen liten randanmärkning som Inspektionen för
            socialförsäkringen gör, utan det är en omfattande kritik mot hur
            det fungerar eller snarare hur det inte fungerar.
          </note>
          <note>
            När jag lyssnar på ministern här hör jag om samarbete med arbetsgivarna
            och med näringslivet. Men jag undrar om det verkligen är svar
            på frågan om hur Försäkringskassan ska fungera bättre. Man kan
            också fundera på varför det arbete som ministern säger har skett
            under denna mandatperiod inte verkar ha gett någon större effekt
            på detta område. Jag tror att det handlar väldigt mycket om en
            ledningsfråga. Det kan naturligtvis finnas brist på ekonomiska
            resurser etcetera, och då får man titta på det. Men i grund och
            botten tror jag att det är en ledningsfråga. Man måste mycket
            tydligt från myndighetens ledning markera att dessa prövningar
            ska ske. Man måste också våga fatta beslut.
          </note>
          <note>
            Det är naturligtvis inte lätt att arbeta på en myndighet. Det
            handlar om olika människoöden. Det kan ofta vara så att den enskilde
            inte får det beslut som den önskar. Men till syvende och sist
            är det faktiskt myndighetsutövning, där man måste våga kunna säga
            både ja och nej.
          </note>
          <note>
            Vi har från Moderaternas sida sagt att vi tror att vi behöver
            en ökad effektivitet på myndigheten och en förstärkt rehabiliteringskedja
            för de psykiska diagnoserna. Vi menar att man inte kan vänta så
            länge som i dag – 90 och 180 dagar. För många personer med en
            lättare psykisk ohälsa behöver inte alls det bästa vara att vara
            sjukskriven. Det bästa kan snarare vara att jobba med andra saker
            på sitt arbete eller att byta arbetsgivare. Att gå hemma under
            flera månader kan till och med förstärka de problem som redan
            finns.
          </note>
          <note>
            Detta har vi lagt fram förslag om på riksdagens bord. Det har
            tyvärr inte mött något större intresse hos regeringen. Man kan
            i och för sig fundera på hur stor skillnad det skulle göra nu
            när bedömningarna inte fungerar bättre än vad de gör. Men det
            vill vi moderater ändra på.
          </note>
          <note>
            Jag undrar fortfarande om regeringen avser att ta några konkreta
            initiativ för att förändra detta. Att peka på det som har gjorts
            är en sak. Men vi står ändå här hösten 2017 med de problem vi
            har. Jag skulle vilja upprepa frågan: Avser ministern att ta några
            nya initiativ för att förbättra hanteringen på Försäkringskassan?
          </note>
          <note type="speaker">
            Anf. 54 HELENA BONNIER (M):
          </note>
          <note>
            Fru talman! Tack för det svar jag har fått! Jag är fullt medveten
            om att det pågår ett förändringsarbete inom Försäkringskassan
            – det är verkligen tur. Men någonstans hänger man upp sig på tidsgränserna.
            De är ju inte huggna i sten. Det är faktiskt så att Försäkringskassan
            har ett eget recept för att återta initiativet här. Det är att
            det ska vara fortlöpande avstämningar och kontakter med ansvariga
            parter i det hela. Det är för att ha några riktlinjer som man
            utgår från fasta dagar. Men i övrigt måste det vara kontinuerligt.
          </note>
          <note>
            Som jag nämnde tidigare har vi tittat på de kontroller som särskilt
            lyfts fram i den här rapporten. De sker bland annat vid 180 dagar.
            Det är viktigt att man i alla fall håller de gränserna, så att
            man har avstämningsmöjligheter.
          </note>
          <note>
            I granskningen framgår att det saknas en tydlig planering av
            arbets ­ återgång. Det är otroligt viktigt. I och med att man
            inte har en kontinuitet och ett samarbete och en kontakt med Arbetsförmedlingen
            är det en stor brist där. Det saknas också uppgift om huruvida
            den försäkrade kan få an ­ nat tillfälligt arbete – det gäller
            alltså samarbete med arbetsgivaren. Möj ­ lighet till deltidsarbete
            utreds väldigt sällan.
          </note>
          <note>
            Detta är ju en viktig grund för Försäkringskassan att bedöma
            för att kunna fastställa vilken grad av sjukpenning den försäkrade
            ska ha.
          </note>
          <note>
            Det är anmärkningsvärt att planeringen endast i 40 procent av
            ärendena har skett i samråd med den försäkrade. Trots att det
            är ärenden som pågått i ett halvår har man inte haft den kontakten.
            Försäkringskassan har inte i något fall vid bedömningarna vid
            180 dagar varit i kontakt med Arbetsförmedlingen, vilket är ännu
            mer anmärkningsvärt efter en så pass lång tid.
          </note>
          <note>
            I bedömningen ska man även ta hänsyn till om den försäkrade har
            arbetsförmåga i relation till andra arbeten på arbetsmarknaden.
            Försäkringskassan är skyldig att upprätta en plan för på vilket
            sätt den försäkrade kan återgå till arbete och vad som krävs.
            I knappt 10 procent av fallen finns ingen plan alls. I andra fall
            är planerna bristfälliga. Och de är bara till en fjärdedel förankrade
            hos den försäkrade själv.
          </note>
          <note>
            Vi anser att det är otroligt viktigt att arbetsförmågan undersöks
            regelbundet. Därför måste Försäkringskassans interna uppföljning
            stärkas.
          </note>
          <note>
            Man kan inte kräva att en sjukskriven person ska återgå till
            ett arbete när den personen inte är medveten om huruvida den fungerar
            på den platsen eller om den behöver en omplacering. Det är också
            konstaterat att det är svårare att återgå till arbete efter en
            lång sjukfrånvaro. Jag är dock övertygad om att människor verkligen
            vill arbeta om de kan. Då ska detta uppmuntras, och då ska man
            inte lägga hinder i vägen.
          </note>
          <note>
            Därför är min fråga återigen: Hur tänker regeringen förändra
            Försäkringskassans arbetssätt, så att fler kommer tillbaka till
            arbete? Det gäller både vid korta och vid långa sjukskrivningar.
          </note>
          <note type="speaker">
            Anf. 55 Socialminister ANNIKA STRANDHÄLL (S):
          </note>
          <note>
            Fru talman! Jag skulle vilja inleda med att reda ut några saker.
            Johan Forssell känner mycket väl till att det som har skett sedan
            vi tillträdde hösten 2014 och jag tillträdde som socialförsäkringsminister
            är att vi har vänt en situation där sjuktalen skenade till en
            situation där sjuktalen sedan maj 2016, alltså ett bra tag, ligger
            stilla och nu har börjat sjunka. Vi ligger ganska nära regeringens
            målsättning en låg och stabil sjukfrånvaro.
          </note>
          <note>
            Så långt är det ju gott. Tyvärr har också den här processen visat
            på kvarstående stora kvalitetsbrister när det gäller hanteringen
            under den tid man är i rehabiliteringskedjan.
          </note>
          <note>
            Jag vill säga till Johan Forssell att det inte bara handlar om
            en rapport som kom 2011 och att saker och ting sedan borde ha
            satt sig, utan det här har pågått under de år som har gått sedan
            rehabiliteringskedjan kom på plats. Försäkringskassan, Inspektionen
            för socialförsäkringen och andra har alla granskat rehabiliteringskedjan
            och pekar på de här bristerna.
          </note>
          <note>
            Jag kan bara säga att jag fullständigt delar ingången att det
            är helt oacceptabelt visavi den enskilde om inte rätt insatser
            sätts in i rätt tid, om inte rehabiliteringsbehoven utreds när
            det ska göras i ett sjukfall, om inte kontakter tas med läkare
            och arbetsgivare och om man inte är med på mö ­ ten till exempel
            tillsammans med arbetsgivarna.
          </note>
          <note>
            Därför vill jag vara väldigt tydlig med att regeringen under
            de här åren – utöver att stirra sig blind på sjukförsäkringen,
            där vi har gjort en hel del och där det finns mer att göra – också
            har satsat på betydligt fler åtgärder. Vi har till exempel permanentat
            yrkesgruppen rehabiliteringskoordinatorer inom hälso- och sjukvården,
            just för att man ska kunna fånga upp en individ betydligt tidigare
            än när denna väl kommer i kontakt med Försäkringskassan, vilket
            sker senare. Rehabiliteringskoordinatorn kan tillsammans med läkare,
            arbetsgivare och andra tidigt i ett sjukfall lägga upp en plan
            för återgång i arbete. Det är också därför som det vid halvårsskiftet
            kommer en ny lagstiftning på plats som handlar om just arbetsgivare
            och medarbetare och om att kunna få en tidig planering för återgång
            i arbete.
          </note>
          <note>
            Utan att föregå exakt vad det handlar om ska jag också säga att
            det bereds ytterligare åtgärder i Regeringskansliet som jag kommer
            att komma tillbaka med inom kort. Dessa åtgärder avser just den
            fråga som vi diskuterar här i dag, nämligen hur vi ytterligare
            kan bidra till att stärka Försäkringskassans handläggning i rehabiliteringskedjan
            och hur vi ytterligare kan bidra till att stärka Försäkringskassan
            när det gäller vikten av att man tar sitt samordningsansvar.
          </note>
          <note>
            Jag skulle också vilja säga någonting om 180-dagarsgränsen, där
            vi under många år tyvärr har fått tråkiga rapporteringar om att
            människor hamnar mellan stolarna, mellan myndigheterna. Det kan
            vara att det inte finns någon som tar emot på den andra sidan
            eller att kommunikationen inte fungerar mellan hälso- och sjukvård
            och i det här fallet Försäkringskassan eller arbetsgivaren.
          </note>
          <note>
            Vi behöver se till att människor inte hamnar i kläm på det här
            sättet, för annars tror jag att människors förtroende för rehabiliteringskedjan
            snart är helt borta.
          </note>
          <note type="speaker">
            Anf. 56 JOHAN FORSSELL (M):
          </note>
          <note>
            Fru talman! Om jag ska sammanfatta det svar som jag tar med mig
            från den här diskussionen i dag är det väldigt mycket på temat
            ”vi har gjort”, och sedan är det framåtriktat kring arbetsgivarnas
            roll.
          </note>
          <note>
            Så långt är allt väl. Problemet är bara, fru talman, att den
            här rapporten med den allvarliga kritiken som finns här, det vill
            säga att man alltså inte gör bedömningar av korrekt kvalitet i
            två tredjedelar av alla fall, visar ett nuläge. Om det hade varit
            så att det som regeringen har gjort hade fått en så stor effekt
            som ministern beskriver kan man fundera på hur det går ihop med
            den verklighet som vi ser. Detta säger inte bara jag utan även
            Inspek ­ tionen för socialförsäkringen.
          </note>
          <note>
            Det är positivt att sjukfrånvaron nu har planat ut. Det är väldigt
            roligt. Det är bra för staten, men framför allt är det roligt
            för de människor som inte behöver befinna sig i sjukförsäkringen.
          </note>
          <note>
            Jag förstår att regeringen gärna vill ta åt sig äran för detta.
            Om man tittar lite mer på forskning och analys ser man dock att
            det varierar, och jag sätter nog ett stort frågetecken angående
            det som regeringen har gjort. Det är framför allt slopandet av
            den bortre tidsgränsen, i strid med expertis från myndigheter
            och andra experter, som har varit regeringens stora förändring
            på området. Man har också höjt bidragen i transfereringssystemen.
          </note>
          <note>
            Frågan är egentligen hur verkligheten hade sett ut om man inte
            hade gjort detta. Vi ser också att de långa sjukfallen nu ökar
            i väldigt rask takt.
          </note>
          <note>
            Jag vill tacka ministern för svaret och diskussionen. Det är
            bra att vi kan ha den här debatten, och jag hoppas att regeringen
            framöver inte bara lutar sig emot vad man har gjort utan också
            tar fasta på den breda kritik som kommer och funderar mer på framtiden
            och hur det ska bli bättre på det här området.
          </note>
          <note type="speaker">
            Anf. 57 HELENA BONNIER (M):
          </note>
          <note>
            Fru talman! Tack så mycket för den här diskussionen, som har
            varit intressant! Jag måste säga att det är glädjande att höra
            att det kommer att ske förändringar. Det är bara sorgligt att
            det under den tid som har gått har varit så många människor som
            har mått dåligt och inte fått sin rätt tillgodosedd. Av det skälet
            ser vi fram emot de förändringar som nu möjligtvis kan komma fram.
          </note>
          <note>
            Vi är överens om att det inte är bra som det är. Sedan har vi
            kanske lite olika uppfattning om hur man ska gå fram för att få
            en bättre fungerande försäkringskassa, som tar till vara individerna
            på ett bättre sätt.
          </note>
          <note type="speaker">
            Anf. 58 Socialminister ANNIKA STRANDHÄLL (S):
          </note>
          <note>
            Fru talman! Jag får tacka interpellanterna för en bra och viktig
            debatt. Det har som sagt skett mycket under den här mandatperioden
            om vi jämför med den utveckling vi såg mellan 2010 och 2014.
          </note>
          <note>
            Jag är dock långt ifrån nöjd, och precis som jag också sa ser
            jag att inte minst individens trygghet och rätt, kopplat till
            vår sjukförsäkring, behöver stärkas. Man ska få rätt stöd i rätt
            tid. Det ska på ett annat sätt än i dag finnas en stark närvaro
            från hälso- och sjukvård, arbetsgivare och myndighet kring den
            individ som är i behov av stöd.
          </note>
          <note>
            Jag är mycket bekymrad över de exempel där jag hör hur man från
            våra myndigheter och från hälso- och sjukvården emellanåt bara
            tittar i sitt eget stuprör och glömmer bort vem man är till för,
            nämligen den individ som alla har en uppgift att supportera.
          </note>
          <note>
            Som jag sa bereder vi också fler åtgärder i Regeringskansliet
            som handlar om just hur vi ökar stödet till och kring individen
            och hur vi skapar en tryggare och mer säker sjukförsäkring för
            den enskilde. Det handlar också om hur vi ställer tydliga krav
            på våra myndigheter och de aktörer som vi förfogar över att faktiskt
            samla sig kring individen för att han eller hon ska kunna komma
            tillbaka till hälsa och arbete igen.
          </note>
          <note>
            Tack för en bra debatt!
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2017/18:156 om utredningen om bättre
            skydd mot diskriminering
          </note>
          <note type="speaker">
            Anf. 59 Kultur- och demokratiminister ALICE BAH KUHNKE (MP):
          </note>
          <note>
            Fru talman! Eva Lohman har frågat mig om jag avser att gå vidare
            med de förslag som presenteras i utredningen om bättre möjligheter
            att motverka diskriminering.
          </note>
          <note>
            Diskriminering hindrar människor från att fullt ut delta i samhället.
            Jag och regeringen vill se ett Sverige där alla människor har
            tillgång till lika rättigheter och möjligheter.
          </note>
          <note>
            Regeringen har under mandatperioden vidtagit ett antal olika
            åtgärder på diskrimineringsområdet. Exempelvis har ändringar gjorts
            i diskrimineringslagen om aktiva åtgärder. Dessa ändringar innebär
            bland annat att arbetet med aktiva åtgärder utvidgats till att
            omfatta alla sju diskrimineringsgrunder både inom arbetslivet
            och på utbildningsområdet.
          </note>
          <note>
            Regeringen har också lämnat förslag om att utvidga skyddet mot
            diskriminering i form av bristande tillgänglighet. Förändringen
            har beslutats av riksdagen, och lagändringen träder i kraft den
            1 maj 2018.
          </note>
          <note>
            Vidare har regeringen i budgetpropositionen för 2018 föreslagit
            att Diskrimineringsombudsmannen ska få utökat anslag med 10 miljoner
            kronor och de lokala antidiskrimineringsbyråerna med 15 miljoner
            kronor.
          </note>
          <note>
            Vad gäller utredningens förslag har vi nyligen fått in remissvaren.
            Dessa analyseras just nu inom ramen för den beredning av betänkandet
            som pågår inom Regeringskansliet.
          </note>
          <note type="speaker">
            Anf. 60 EVA LOHMAN (M):
          </note>
          <note>
            Fru talman! Jag tackar ministern för svaret.
          </note>
          <note>
            Jag håller med kultur- och demokratiministern om att diskriminering
            hindrar människor från att leva sina liv fullt ut och delta till
            hundra procent i samhället. Det borde vara självklart att vi alla
            har samma värde och att ingen av oss ska behandlas annorlunda.
            Men så är det tyvärr inte.
          </note>
          <note>
            I utredningen som nyligen har presenterats föreslås bland annat
            att Skolinspektionen ska bli tillsynsmyndighet. Det låter intressant.
            För att främja barns och ungas – elevers – lika möjligheter och
            rättigheter ska dessutom detta regleras i skollagen i stället
            för i diskrimineringslagen, om jag har uppfattat allt rätt. Det
            är positivt att arbetet samordnas med det arbete som pågår om
            kränkande behandling.
          </note>
          <note>
            Är det här ett förslag, ministern, som regeringen kommer att
            gå vidare med?
          </note>
          <note type="speaker">
            Anf. 61 Kultur- och demokratiminister ALICE BAH KUHNKE (MP):
          </note>
          <note>
            Fru talman! Tack för interpellationen i stort och för förtydligandet,
            det vill säga det riksdagsledamoten strök under i sitt anförande.
          </note>
          <note>
            Vi arbetar just nu med utredningens förslag. Ett av förslagen
            är, precis som Eva Lohman säger, att bestämmelser om skolan ska
            flyttas från diskrimineringslagen till skollagen. Det är en förändring
            som Gustav Fridolin, utbildningsministern, också har understrukit
            vikten av. Han ser gärna en sådan förändring. Jag delar Fridolins
            bedömning att det vore en positiv förändring, det vill säga att
            bestämmelserna som rör skolan flyttas till skollagen från diskrimineringslagen.
            Skolinspektionen blir då tillsynsmyndighet.
          </note>
          <note>
            Detta är också något som flera aktörer i samhället skriver under
            på och har lyft upp. Bland annat vid dagens sakråd lyfte RFSL
            Ungdoms ordförande Frank Berglund upp att RFSL gärna ser detta.
          </note>
          <note type="speaker">
            Anf. 62 EVA LOHMAN (M):
          </note>
          <note>
            Fru talman! En annan del i utredningen handlar om ändrad reglering
            i diskrimineringslagen. Den ska, vad jag förstår, kompletteras
            med föreskrifter eller allmänna råd. Om det blir så, kommer det
            att innebära att Diskrimineringsombudsmannen kan ange verkställighetshinder
            om det gäller aktiva åtgärder i diskrimineringslagen? Utredningen
            föreslår också att Skolverket ges motsvarande rätt när det gäller
            skollagsreglerad verksamhet.
          </note>
          <note>
            Betyder det här att dessa förslag kommer att leda till att arbetet
            mot diskriminering i högre grad kommer att verksamhetsanpassas?
          </note>
          <note type="speaker">
            Anf. 63 Kultur- och demokratiminister ALICE BAH KUHNKE (MP):
          </note>
          <note>
            Fru talman! Vad gäller utredningens flera olika förslag vill
            jag hänvisa till den beredning som pågår. Det som regeringen har
            varit tydlig med är bland annat att vi ska bekämpa diskrimineringen
            i vårt samhälle. Den är olönsam på alla sätt; främst för att den
            drabbar individer och för att den drabbar vårt samhälle i stort.
          </note>
          <note>
            Vi kommer att genomföra flera förändringar som vi hoppas går
            igenom Sveriges riksdag. Vi har redan nu förstärkt Diskrimineringsombudsmannens
            möjligheter. Som jag nämnde inledningsvis har beslutet om aktiva
            åtgärder fattats av Sveriges riksdag. Arbetet kommer att fortsätta
            att bedrivas för att bekämpa diskrimineringen i vårt samhälle,
            och jag ser fram emot att kunna presentera vad vi går vidare med
            från utredningens förslag.
          </note>
          <note type="speaker">
            Anf. 64 EVA LOHMAN (M):
          </note>
          <note>
            Fru talman! Jag delar ministerns uppfattning att diskriminering
            är förkastligt, ovärdigt och inte acceptabelt var än och hur än
            den förekommer. Det spelar ingen roll om det är fråga om kön,
            könsidentitet, etnisk tillhörighet, religiös tillhörighet, funktionsnedsättning,
            sexuell läggning eller ålder.
          </note>
          <note>
            Jag tycker att det är positivt att diskrimineringsgrunderna nu
            har utvidgats. Jag ser fram emot att vi får bättre kontroll och
            möjligheter att motverka diskriminering. Det är viktigt att var
            och en av oss ska respekteras för den man är och att vi ska se
            oss som jämställda och jämbördiga.
          </note>
          <note type="speaker">
            Anf. 65 Kultur- och demokratiminister ALICE BAH KUHNKE (MP):
          </note>
          <note>
            Fru talman! Tack, Eva Lohman, för debatten!
          </note>
          <note>
            Jag gläds åt diskussionen och att vi är många från olika partier
            som vill bekämpa diskrimineringen i vårt land. Mycket arbete återstår,
            men ju fler vi är som tror på alla människors lika värde och är
            beredda att kämpa för det, desto bättre kommer vårt land att bli.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2017/18:157 om barn med funktionsvariationer
            på kulturskolan
          </note>
          <note type="speaker">
            Anf. 66 Kultur- och demokratiminister ALICE BAH KUHNKE (MP):
          </note>
          <note>
            Fru talman! Eva Lohman har frågat mig hur jag avser att agera
            för att stärka förutsättningarna för barn med funktionsvariationer
            att ta del av kulturskolornas verksamhet.
          </note>
          <note>
            Inledningsvis vill jag tacka för Eva Lohmans engagemang i frågan
            om tillgänglighet till våra kommunala kulturskolor. Jag välkomnar
            verkligen intresse för och diskussion om denna viktiga fråga.
          </note>
          <note>
            När vi tillträdde som regering 2014 var kulturskolan en av de
            första frågorna vi började arbeta med. Kulturskolan har alltid
            varit en kommunal angelägenhet utan inblandning från staten. Verksamheten
            har levt väl i många delar av landet, och dess framgång har under
            åren visat sig genom att barn och unga fått en meningsfull fritid.
            Kulturskolan har också haft betydelse för många av dem som senare
            i livet valt en konstnärlig karriär.
          </note>
          <note>
            Den utredning med uppdrag att ta fram en nationell strategi för
            den kommunala kulturskolan som tillsattes 2015 bekräftade den
            bild vi hade tidigare, nämligen att den kommunala kulturskolan
            står inför stora utmaningar. Dessa gäller svårigheter att rekrytera
            lärare, hinder för att nå olika målgrupper samt brist på uppföljning
            och samordning. För att fortsätta vara en angelägenhet för alla
            barn behöver kulturskolan bli mer tillgänglig och jämlik. Det
            inkluderar även tillgängligheten för barn och unga med olika typer
            av funktionsvariationer.
          </note>
          <note>
            I betänkandet från Kulturskoleutredningen lämnades ett antal
            förslag för att öka tillgängligheten till den kommunala kulturskolan
            i ett brett perspektiv, och i det stora antal remissvar som lämnades
            gavs flera viktiga synpunkter och inspel. Regeringen har redan
            vidtagit åtgärder för att generellt öka tillgängligheten till
            kulturskolan. Ett statligt bidrag om 100 miljoner kronor per år
            med syfte att öka kvaliteten i kulturskolan i ett brett perspektiv
            har inrättats och fördelas av Statens kulturråd till kommunerna
            sedan två år tillbaka.
          </note>
          <note>
            I budgetpropositionen för 2018 har regeringen föreslagit insatser
            för att förbättra förutsättningarna att rekrytera lärare till
            kulturskolan. Utbildade pedagoger är viktigt för att kulturskolan
            ska kunna möta barn och unga med olika förutsättningar. I budgetpropositionen
            föreslås också att ett nationellt kulturskolecentrum inrättas
            i Statens kulturråd med uppdrag att ansvara för kunskapsutveckling,
            samverkan och uppföljning på området. Statens kulturråd är sektorsansvarig
            myndighet för funktionshindersfrågor. Ett sådant centrum kommer
            att kunna fungera som ett nav för de kommunala kulturskolorna
            att hitta inspiration, goda exempel och nya samarbeten. Jag är
            övertygad om att ett kulturskolecentrum på nationell nivå är en
            av nycklarna till en framgångsrik och angelägen kulturskola som
            är tillgänglig för alla barn och unga.
          </note>
          <note>
            Kulturskolan är en kommunal angelägenhet , och regeringen anser
            att den så ska förbli. Regeringens åtgärder syftar till att stödja
            den kommunala kulturskolans utvecklingsinsatser på flera olika
            områden. Regeringen avser att återkomma med förslag till en samlad
            nationell strategi för den kommunala kulturskolan.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 15.59 på förslag av förste vice talmannen
            att ajournera sammanträdet till kl. 18.00.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 18.00.
          </note>
          <note>
            § 11 (forts.) Svar på interpellation 2017/18:157 om barn med
            funk ­ tionsvariationer på kulturskolan
          </note>
          <note type="speaker">
            Anf. 67 EVA LOHMAN (M):
          </note>
          <note>
            Herr talman! Jag får tacka ministern för svaret.
          </note>
          <note>
            Jag har ju ställt den här interpellationen med anledning av regeringens
            planer för kulturskolan. Jag tänker närmast på det nationella
            kulturskolecentrum som regeringen planerar att starta. Det är
            någonting som vi moderater inte vill satsa på, utan vi vill lösa
            detta på andra sätt.
          </note>
          <note>
            Jag blir lite frågande när jag hör sista stycket i ministerns
            svar, där hon säger att kulturskolan är ett kommunalt ansvar och
            så ska förbli. Jag hoppas att det inte blir någon klåfingrighet
            från regeringens sida gentemot kulturskolornas verksamhet, för
            det är ett kommunalt ansvar som i de allra flesta fall fungerar
            väldigt väl.
          </note>
          <note>
            Vi moderater menar att staten kan stötta kulturskolorna genom
            forskning som tittar på hur man kan bredda och fördjupa verksamheten
            men också tittar på lärares kompetens så att man kan ta emot barn
            och unga med funktionsnedsättning. Det tror vi är en bra väg att
            gå, för kulturskolorna behöver förändra sitt sätt att arbeta lite
            grann vad gäller att ta emot funktionshindrade.
          </note>
          <note>
            Hälften av kulturskolorna erbjuder i dag verksamhet för barn
            och unga med funktionsnedsättning, och det är inte bra – det är
            alldeles för få. På vissa kulturskolor får dessa barn och unga
            inte delta i ordinarie verksamhet. Det finns aktörer som menar
            att det är ren diskriminering att man stoppar funktionsnedsatta
            ungdomar.
          </note>
          <note>
            Vi har nyligen debatterat ändringar i diskrimineringslagen, en
            debatt där bland annat diskriminering i form av bristande tillgänglighet
            för funk ­ tionsnedsatta var på agendan. Jag har en fråga: Hur
            tänker ministern när det gäller barn och unga med funktionsnedsättning
            och deras tillgång till en meningsfull fritid i till exempel kulturskolans
            verksamhet?
          </note>
          <note type="speaker">
            Anf. 68 Kultur- och demokratiminister ALICE BAH KUHNKE (MP):
          </note>
          <note>
            Herr talman! Kulturskolan är tyvärr inte jämlik. Det finns många
            kulturskolor som fungerar väldigt bra, men det som Kulturskoleutredningen
            visar svart på vitt är att det råder ojämlikheter. Det är det
            som har varit själva ingången till hela den kulturskolesatsning
            som regeringen har bedrivit under mandatperioden och som vi fortsätter
            att investera i.
          </note>
          <note>
            Just därför har vi fokus på ett kulturskolecentrum för att möta
            det som Eva Lohman lyfter upp – vikten av samordning, att sprida
            goda exempel, studier och forskning – och helt enkelt bredda kunskapen
            och kompetensen om kulturskolans vikt och möjligheter. Vi tror
            att det kulturskolecentrum som vi nu inrättar och har avsatt medel
            för i den budgetproposition som har lagts fram för riksdagen ska
            k unna bidra till just detta. Det görs ett led av vad Kulturskoleutredningen
            påvisar och vad man tror ska kunna skapa bättre möjligheter för
            alla barn i vårt land.
          </note>
          <note>
            Också när det gäller lärarna är det ju så att kulturskolan står
            inför ett stort skifte med många pensionsavgångar. Vi behöver
            säkerställa att det finns lärare som har den specifika kulturskolekompetensen.
            Just därför gör vi från och med nästa år – också som en del av
            budgetförslaget – ett kulturskollärarlyft, där flera lärosäten
            och högskolor kommer att satsa på just kulturskollärarutbildningar.
          </note>
          <note>
            Vi behöver bli mycket bättre på att kunna erbjuda alla barn en
            plats i kulturskolan. Precis som Eva Lohman sa är det alldeles
            för många som menar att de inte har möjligheter att erbjuda kulturskola
            för barn med till exempel funktionsvariationer.
          </note>
          <note>
            Samtidigt finns det några goda exempel, och de har kunnat bli
            goda exempel med de 100 miljoner kronor vi investerar per år.
            Vi har några fantastiska exempel. Alingsås kulturskola har valt
            att prioritera möten och dokumentation med elever som kämpar med
            någon form av psykisk ohälsa eller andra funktionsvariationer.
            Karlstad kommun har investerat i musikterapilärare för att jobba
            individuellt med barn med särskilda behov. I Sundsvall har man
            prova-på-verksamhet för barn med funktionsvariatio ­ ner.
          </note>
          <note>
            Med de satsningar och investeringar vi gör skapar vi möjligheter
            för kulturskolan att vara en kulturskola för alla och inte bara
            för de barn som har det så väl förspänt att deras föräldrar har
            möjlighet att säkerställa att de kan ta del av kulturskolans verksamhet.
            Men det kommer att krävas fortsatta investeringar, och med ett
            kulturskolecentrum, ett lärarlyft för kulturskolan och de 100
            miljoner kronor om året som vi investerar tror vi att vi i framtiden
            kommer att ha en jämlik kulturskola.
          </note>
          <note type="speaker">
            Anf. 69 EVA LOHMAN (M):
          </note>
          <note>
            Herr talman! Jag delar ministerns uppfattning att bra och kvalitativ
            undervisning ska ges till alla barn, även de med funktionshinder,
            och att det i dag råder ojämlikhet – inget tvivel om det.
          </note>
          <note>
            Enligt en rapport som jag har tittat i där man har tittat på
            snittet i Sverige är det under tio barn per kulturskola som har
            någon form av funk ­ tionsvariation, som väl är det nya ordet.
            Det är alltså snittet i Sverige, så det är inte bra.
          </note>
          <note>
            Jag tänker också på lärarna. De har ämnesutbildning, men de behöver
            kompetensutveckling vad gäller hur man ska lägga upp undervisningen,
            hur man ska organisera och så vidare. Det finns mycket att göra
            där. Det viktiga är att dessa barn och unga inte ska ha lägre
            sysselsättning eller lägre tillgång till kulturskolan än andra
            barn har.
          </note>
          <note>
            Jag ska inte säga att hindren är enkla, men bristande tillgänglighet
            eller begränsat utbud av anpassade verksamheter är ganska vanligt.
            Funktionsvariationer är ett vitt fält med stor spännvidd. Vad
            jag funderar över och tänkte fråga är om ministern anser att kulturskolorna
            behöver ett särskilt funktionshindersperspektiv.
          </note>
          <note type="speaker">
            Anf. 70 Kultur- och demokratiminister ALICE BAH KUHNKE (MP):
          </note>
          <note>
            Herr talman! Ja, jag anser att för att kunna nå alla barn och
            unga behöver kulturskolan och de som arbetar i kulturskolan ha
            goda och grundläggande kunskaper om funktionsvariationer och vilka
            särskilda behov de innebär när det gäller till exempel hur lokalerna
            ska vara anpassade, vad man kan erbjuda för verksamhet och hur
            man fyller den verksamheten med personal med kompetens för att
            just kunna erbjuda kulturskola för barn med funktionsvariationer.
            Precis som Eva Lohman sa har dessa bred spännvidd – de är olika
            eftersom vi människor är olika.
          </note>
          <note>
            För att knyta an till den första frågan som Eva Lohman ställde
            om den kommunala kulturskolan är det för mig som miljöpartist
            men också som kultur ‑ och demokratiminister i Sveriges regering
            helt grundläggande och självklart att kulturskolan fortsatt kommer
            att vara en kommunal angelägenhet. Det är ju ur det kommunala
            självstyret och ur alla dessa kommuner som har tagit ett sådant
            enormt ansvar och ibland också med engagemang kämpat för att få
            sin kulturskola att överleva, det är ur det fröet som kulturskolan
            kunnat blomma och bli en sådan fantastisk verksamhet. Just därför
            behöver vi kämpa för och säkerställa att alla barn kan nås av
            den.
          </note>
          <note type="speaker">
            Anf. 71 EVA LOHMAN (M):
          </note>
          <note>
            Herr talman! Tack för det, ministern!
          </note>
          <note>
            När det gäller klåfingrighet och kulturskolor, kommunalt ansvar
            och kommunal verksamhet har väl staten lite grann varit inne och
            petat.
          </note>
          <note>
            Jag tänker på det här med gruppundervisning – att all undervisning
            ska ske i grupp. Det är det normala , men det är inte alltid bra
            och det bästa att göra. Det finns barn och ungdomar som av olika
            anledningar ska ha enskild undervisning för att kunna utvecklas
            och kunna nå sin fulla potential. Alla barn behöver kulturell
            stimulans och möjlighet till eget skapande. Där måste kulturskolorna
            själva kunna vara med och bestämma om det ska vara gruppundervisning
            eller vad det ska vara.
          </note>
          <note>
            Sist ska jag säga att lärarna behöver ordentlig kompetensutveckling,
            och det har jag varit inne på tidigare. För många är det ganska
            nytt att jobba med funktionshindrade. Det kan vara barn med neuropsykiatriska
            men också fysiska funktionshinder. De behöver en kompetensutveckling
            för att lära sig hur det är att arbeta med barn som har funktionsnedsättning
            eller hur de ska organisera själva undervisningen.
          </note>
          <note>
            Det är viktigt att barn och unga med en funktionsnedsättning
            får till ­ gång till en inkluderande fritidsverksamhet. Fritiden
            är viktig för oss alla men kanske framför allt för barn och unga
            som befinner sig i ett utveck ­ lingsskede.
          </note>
          <note>
            Jag ser fram emot att se hur det blir med kulturskolorna. Jag
            hoppas att ett nationellt kulturskolecentrum inte blir alltför
            styrande. Jag hade föredragit forskning som stöttar i stället.
          </note>
          <note type="speaker">
            Anf. 72 Kultur- och demokratiminister ALICE BAH KUHNKE (MP):
          </note>
          <note>
            Herr talman! Vad gäller grupp- respektive individundervisning
            tror jag att det är klokt att vi skiljer på vad en oberoende utredare
            föreslår och vad som kommer att vara ett innehåll i den politik
            som vi lägger fram.
          </note>
          <note>
            Jag är precis som Eva Lohman högst medveten om att det i kulturskolan
            behöver finnas en frihet för pedagogerna, de ansvariga, rektorn
            och så vidare, att välja att styra inriktningen mot det som passar
            just deras barn och unga allra bäst. Den friheten kommer att vara
            bärande i den politik som jag lägger fram, absolut inget annat.
          </note>
          <note>
            Vad gäller studier är jag den första att skriva under på att
            vi behöver mer forskning. Vi behöver än mer kunskap för att kunna
            odla och säker ställa att kulturskolorna har de förutsättningar
            som behövs. Förhoppningsvis kan kulturskolecentrumet, som kan
            bli verklighet i och med budgetpropositionen för 2018, bidra till
            just det.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2017/18:178 om framtiden för den
            statliga filmpolitiken
          </note>
          <note type="speaker">
            Anf. 73 Kultur- och demokratiminister ALICE BAH KUHNKE (MP):
          </note>
          <note>
            Herr talman! Olof Lavesson har frågat mig hur jag avser att agera
            med anledning av Svenska Filminstitutets brev om situationen inom
            svensk film samt om jag avser att verka för ett återställande
            av den höjda biografmomsen.
          </note>
          <note>
            Regeringen har valt en stabil och långsiktig finansiering av
            filmpolitiken. Denna innebär att momsen för biografföreställningar
            höjts från 6 till 25 procent samtidigt som den biografavgift som
            biografägarna betalade under det tidigare filmavtalet avskaffades.
            Nettoeffekten för de allra flesta biografer motsvarar därför en
            höjning från 16 till 25 procent. Denna finansieringsmodell har
            Sveriges riksdag beslutat om, och den ligger fast.
          </note>
          <note>
            Reformen har inneburit en stor omställning, och det är därför
            rimligt att reformen utvärderas när det har gått en tid så att
            alla konsekvenser kan bedömas och reformen i sin helhet utvärderas.
            I övrigt följer regeringen, liksom Filminstitutet, löpande utvecklingen
            och gör, precis som för andra kulturpolitiska områden, justeringar
            om och när det behövs.
          </note>
          <note>
            För att kunna utvärdera politiken behöver vi ha tillgång till
            statistik. Sveriges Biografägareförbund vill emellertid inte lämna
            ut den statistik som behövs för att en fullgod utvärdering ska
            kunna göras. Detta faktum gör Sverige mer eller mindre unikt i
            jämförelse med såväl Europa som USA. Oavsett filmpolitisk finansieringsmodell
            eller beskattningsnivå finns det i de allra flesta länder offentlig
            biografstatistik att tillgå.
          </note>
          <note>
            Jag har full respekt för att vi kan ha olika syn på momsfrågan
            och olika förslag till finansieringslösningar. Men man kan också
            välja olika strategier för att agera mot ett beslut som man inte
            gillar. I Filminstitutets skrivelse finns ett antal exempel på
            hur Sveriges Biografägareförbunds agerande drabbar filmsektorn
            och biopubliken, till exempel genom att försvåra utbetalning av
            stöd som bygger på publiksiffror eller bromsa den tekniska utvecklingen
            av bokningssystem. Svenska Bio, en av de ledande aktörerna i Sveriges
            Biografägareförbund, har också aviserat att man inte längre avser
            att hyra ut sina lokaler till Stockholms filmfestival.
          </note>
          <note>
            Jag har även fått en skrivelse från Riksföreningen Biograferna.
            De samlar 100 mindre och medelstora biografägare, och praktiskt
            taget samtliga är beroende av stöd från Filminstitutet. Många
            av dessa biografägare är även anslutna till Sveriges Biografägareförbund
            och utgör drygt 50 procent av Sveriges Biografägareförbunds medlemmar.
            I skrivelsen kritiseras Sveriges Biografägareförbund för att agera
            i strid med sina egna medlemmars intressen.
          </note>
          <note>
            Bristen på statistik gör att vår gemensamma kunskap om biografmarknadens
            utveckling, bland annat om antal sålda biljetter och prisutveckling
            på biobiljetter, försämras. Detta innebär naturligtvis att det
            blir svårare att utvärdera effekterna av den nya politiken.
          </note>
          <note>
            Den situation som uppstått genom Sveriges Biografägareförbunds
            agerande är olycklig för svensk film. Regering och riksdag har
            ett ansvar för att de pengar som svenska skattebetalare investerar
            i svensk film används på ett sätt som bidrar till att de av riksdagen
            beslutade filmpolitiska målen kan uppnås, och det är därför av
            yttersta vikt att effekterna av den nya politiken fullt ut kan
            utvärderas. Tillgången till statistik är ett viktigt led i detta
            arbete.
          </note>
          <note type="speaker">
            Anf. 74 OLOF LAVESSON (M):
          </note>
          <note>
            Herr talman! Den statliga filmpolitiken har kommit att prägla
            stora de ­ lar av denna mandatperiod. Det var en het debatt och
            mycket frustration innan regeringen presenterade sin nya filmpolitik.
            Situationen har inte för ­ bättrats sedan den genomfördes. I Dagens
            Nyheter den 1 november be ­ skrivs hur djupa sår har rivits upp
            och hur det i det närmaste råder krigs ­ tillstånd mellan filmbranschens
            olika aktörer.
          </note>
          <note>
            Det kan knappast komma som en överraskning för vare sig kulturministern
            eller någon annan att vi nu befinner oss i det här läget. Det
            stod klart långt innan riksdagen fattade beslut om en ny filmpolitik.
            Beskedet från delar av branschen var tydligt: Om staten gör slut
            med oss, så gör vi slut med staten. Reaktionen från regeringen
            var då: Det kommer nog att ordna sig när den nya politiken är
            på plats.
          </note>
          <note>
            Men så blev det inte. Kort efter införandet av den helstatliga
            filmpolitiken fattade ledande biografaktörer beslutet att sluta
            lämna ut totalstatistik över antalet biobesökare. De motiverar
            det med att de har blivit nonchalerade av såväl Kulturdepartementet
            som Filminstitutet och att överenskommelsen om statistik bara
            ingick i det nu nedlagda filmavtalet. Man kan givetvis ha synpunkter
            på detta, men förvånad kan man knappast bli. Det var ju precis
            den konsekvens de tidigare varnade för, och man kan nu se att
            det också blivit så.
          </note>
          <note>
            Nu har Filminstitutets vd Anna Serner skrivit ett högst alarmerande
            brev till Kulturdepartementet där hon bland annat skriver följande:
            Filminstitutets uppdrag att verka för att mer film ska nå fler
            går inte att genomdriva utan att förändringar sker från politiskt
            håll.
          </note>
          <note>
            I dag verkar kulturministerns reaktion mest vara: Jaha, det var
            ju tråkigt! Det finns inte mycket av självkritik och ingen självrannsakan.
            Det finns inte ens en tanke om vad det egna ansvaret kan vara
            för den uppkomna situationen eller hur man tänker hantera den
            framöver. I stället skjuter regeringen ifrån sig ansvaret, låter
            Filminstitutet sköta filmpolitiken och tycker att de andra ska
            skärpa sig.
          </note>
          <note>
            Ser inte kulturministern det fullständigt orimliga i att helt
            frånsvära sig det politiska ansvaret och i stället dumpa det i
            knäet på en utförarorganisation? Vad ska krävas för att kulturministern
            och regeringen ska reagera?
          </note>
          <note>
            Jag ställde två frågor till kultur- och demokratiministern. Den
            första var om ministern avser att verka för ett återställande
            av den höjda biografmomsen. Där är svaret ett tydligt nej. Riksdagens
            tillkännagivande intresserar henne inte. Sverige har numera en
            differentierad kulturmoms. Det blev den rödgröna regeringens gåva
            till kulturlivet.
          </note>
          <note>
            Den andra frågan var hur ministern avser att agera med anledning
            av Filminstitutets brev. Här får vi inget svar alls.
          </note>
          <note>
            Ska jag tolka detta som att kulturministern struntar i hur det
            blir och låter branschen sköta sig själv? Var det verkligen detta
            man menade med att man skulle koppla greppet om filmpolitiken?
          </note>
          <note type="speaker">
            Anf. 75 Kultur- och demokratiminister ALICE BAH KUHNKE (MP):
          </note>
          <note>
            Herr talman! Nej, med den nya filmpolitiken vill regeringen ge
            svensk film bättre och stabila förutsättningar. Det var, och det
            är fortsatt, målet. När man lämnar ett filmavtal som har funnits
            i mer än 50 år kommer det dock, vilket vi visste, att innebära
            en övergångsperiod. Det kommer också, vilket vi också visste,
            att kantas av en del stök, en del ovilja och en del protester.
          </note>
          <note>
            Nu har den nya filmpolitiken gällt i snart ett år – i elva månader.
            Jag tror att vi fortsatt kommer att vara i en övergångsfas och
            en övergångsperiod. Till exempel har de nya stöden ännu inte satts
            i verket, för de arbetas fram. Vi var tydliga när vi lanserade
            den nya filmpolitiken med att vi inte ska göra några tvära kast.
            Tvärtom vet vi att film behöver långsiktighet och stabila villkor.
            Därför måste vi låta den nya filmpolitiken värka in och överlappa
            den gamla. Det kommer att ta tid.
          </note>
          <note>
            Med detta sagt: Jag är bekymrad över statistiken. Just nu finns
            det mer pengar än någonsin för svensk film. Det handlar dels om
            det ansvar som staten har tagit och som ligger som en botten som
            täcker vad filmavtalet levde upp till, dels om de pengar som SVT
            investerar i svensk film. Det finns alltså mycket mer pengar till
            svensk film än vad det tidigare har funnits.
          </note>
          <note>
            Dessa pengar kan inte rättssäkert fördelas eftersom vi saknar
            underlag, och det är en jätteutmaning. För en tid sedan initierade
            jag ett arbete på departementet där vi nu ser över detta, för
            jag ser det som oerhört allvarligt. Det är också därför jag med
            sådant allvar svarar på interpellationen. Vi måste hitta sätt
            att säkerställa att vi kan fördela alla de pengar som nu finns,
            för vi vill ha mer svensk film, och vi vill att filmen ska nå
            ut i vårt land.
          </note>
          <note type="speaker">
            Anf. 76 OLOF LAVESSON (M):
          </note>
          <note>
            Herr talman! Detta är fortfarande inget svar på min fråga om
            vad reger ­ ingen politiskt tänker göra med anledning av det brev
            som institutet har skickat. Det är egentligen ingenting som förvånar
            mig, för regeringens tondövhet har varit total rakt igenom hela
            processen.
          </note>
          <note>
            Filmavtalet sas upp i en debattartikel. Konsekvenserna hade man
            ingen aning om. Men avtalet skulle sägas upp – punkt och basta!
            Sedan utlovades vad man kallade för en bred dialog och djup förankring.
            Men när det visade sig att det som alla ville diskutera var finansiering,
            organisation och samverkan var regeringen inte längre intresserad.
            Just detta gick inte att diskutera, för här hade man redan bestämt
            sig. Oavsett graden av motsatt uppfattning från såväl branschaktörer
            som politisk opposition vek regeringen inte en tum.
          </note>
          <note>
            Man sa att filmen skulle bli en del av kulturpolitiken, och så
            chockhöjde man momsen. Nu skulle vi få en statlig filmpolitik,
            och Filmininstitutet fick allt ansvar för den. Nu skulle äntligen
            branschen få inflytande, och så hamnade man i branschråd, som
            egentligen bara är tyckargrupper utan inflytande.
          </note>
          <note>
            Och inte gick det bättre i riksdagen. När vi fattade beslut här
            var det på sju bärande punkter som riksdagen fattade ett annat
            beslut än vad reger ­ ingen föreslog. Det var underkänt när det
            gäller finansieringen. Det var underkänt när det gäller organiseringen.
            Det var underkänt när det gäller produktionsförutsättningarna.
            Det var underkänt när det gäller samverkan, när det gäller digitaliseringen
            och när det gäller piratkopieringen.
          </note>
          <note>
            Vad var kulturministerns reaktion? Jo, att allt har gått strålande
            och att det finns ett brett stöd för regeringens filmpolitik!
            Det finns som vanligt inga gränser när kulturministern sjunger
            lovsånger i sin egen kyrka.
          </note>
          <note>
            Nu står vi här, ett och ett halvt år senare. Det är elva månader
            sedan detta infördes. Om vi ska vara ärliga, herr talman, har
            det inte gått så bra. Det har faktiskt inte gått alls. Kulturministern
            agerar som om momsfrågan inte är ett problem, men det är den ju.
            Vi kan läsa vittnesmål efter vittnesmål om hur biografer runt
            om i landet drabbas av regeringens nya kulturmoms. Det är nedläggningshot
            för biografer och ekonomiska kriser för våra filmfestivaler. Nu
            är det Filminstitutet självt som larmar om behovet av att bio
            inte ska särbeskattas utan ha samma kulturmoms som övrig kultur.
          </note>
          <note>
            När det gäller den nu havererade dialog som beskrivs i min fråga
            fick regeringen underkänt redan 2016 när riksdagen i ett tillkännagivande
            kon ­ staterade att de så kallade branschråden inte skulle räcka
            till och att det krävs ytterligare åtgärder för samverkan inom
            branschen. I dag vet vi att så är fallet, och det visar också
            larmet. Relationerna är under fryspunkten. Ändå konstaterar regeringen
            i årets budgetproposition att allt är så bra att några vidare
            åtgärder inte kommer att krävas. Konsekvensen blir att reger ­
            ingen nu åter får bakläxa. I morgon klubbar riksdagen ett förnyat
            tillkän ­ nagivande eftersom vi ser verkligheten så som den ser
            ut.
          </note>
          <note>
            I går stod kulturministern här i kammaren i budgetdebatten och
            berättade att verkligheten syns i tabellerna. Nej, så är det inte,
            herr talman. Verkligheten syns inte i tabellerna; den syns utanför
            fönstret. Någonstans hoppas jag att kulturministern reser sig
            upp, tittar ut genom fönstret och börjar ta lite mer ansvar.
          </note>
          <note>
            Återigen: Vad tänker kulturministern göra med anledning av brevet?
            Det som krävs nu och som Filminstitutet påtalar är politiskt agerande.
            Därav har vi inte sett någonting än så länge.
          </note>
          <note type="speaker">
            Anf. 77 Kultur- och demokratiminister ALICE BAH KUHNKE (MP):
          </note>
          <note>
            Herr talman! Kultur- och demokratiministern kommer att fortsätta
            att göra det hon har gjort: våga ta tag i surdegar och inte slå
            dövörat till när många röster säger att ett filmavtal inte längre
            fungerar. Det var så läget var.
          </note>
          <note>
            Om Lavesson har talat med den tidigare kulturministern från sitt
            eget parti, Lena Adelsohn Liljeroth, vet han att samtalen om den
            då havererade filmpolitiken initierades redan under hennes tid.
            Det var ingen nyhet att vi hade ett filmavtal som inte fungerade.
            Det har pågått diskussioner under många år. Det den förra regeringen
            gjorde var att slå dövörat till och att inte våga ta tag i detta
            eftersom man visste att det också fanns starka intressen som skulle
            protestera.
          </note>
          <note>
            Jag vill fortsatt mena att det är för tidigt att säga att den
            nya filmpolitiken inte fungerar. Den tidigare filmpolitiken och
            filmavtalet fungerade däremot inte under de sista åren. Det är
            uppenbart. Till och med parterna som satt runt bordet lämnade
            det eller stod inte för det man hade avtalet. Politiken var helt
            ohållbar.
          </note>
          <note>
            Det återstår fortfarande att få den nya politiken på plats. Det
            kommer att kräva fler åtgärder och fler insatser, och jag kommer
            att få ha fler samtal med finansministern. Detta är jag beredd
            att driva igenom och göra. Men jag är fortsatt övertygad om att
            detta är rätt väg att gå. Det kan mycket väl vara så att vi behöver
            skjuta till ytterligare medel och justera. Vi måste se hur branschråden
            fungerar när nya aktörer nu äntligen får sitta runt bordet. Men
            resultatet av branschråden, alltså vilken effekt de kommer att
            ha på hur de nya stöden utformas, har vi ännu inte sett. De kommer
            att börja gälla först 2018.
          </note>
          <note>
            Vad gäller riksdagens tillkännagivanden arbetar vi med dem. Jag
            kom ­ mer självklart att tillgodose och följa upp dem. Men vi
            ska påminna oss om att det, om jag minns rätt, tog i genomsnitt
            tre år för den tidigare reger ­ ingen att svara på tillkännagivanden.
            Vi och jag avser att agera mycket snabbare än så.
          </note>
          <note>
            Som sagt: Det återstår en hel del. Det är bekymmersamt med den
            uteblivna statistiken. Jag är fullständigt beredd att driva, och
            jag driver redan nu, ett arbete för att se hur vi ska nå ut med
            de medel som vi har så att de kommer ut till biografer, till film
            och till syvende och sist också till alla potentiella besökare.
          </note>
          <note>
            Jag har heller aldrig trott att detta skulle vara en dans på
            rosor eller något som skulle glida smärtfritt förbi, utan tvärtom.
            Jag är fullt medveten om att om man förändrar någonting som har
            funnits under lång tid kommer det inte att kunna förändras utan
            protester, även om det inte har fungerat, om där finns starka
            intressen av att det fortsatt ska vara som det har varit. Det
            kommer sannolikt att fortsätta att komma protester, även om jag
            är övertygad om att det sakta men säkert kommer att bli bättre.
          </note>
          <note type="speaker">
            Anf. 78 OLOF LAVESSON (M):
          </note>
          <note>
            Herr talman! Allt är inte en dans på rosor. Det är klart att
            det går snabbt att svara på ett tillkännagivande om svaret är
            att man inte behöver göra någonting eftersom det redan är gjort.
            Nu får regeringen göra om sin läxa efter voteringen i morgon,
            och då hoppas jag att ni gör det grundligt.
          </note>
          <note>
            Jag står inte här och försvarar filmavtalet så som det var. Vi
            var helt överens och sa att det inte har fungerat. Alla parter
            var inte med, och det fanns stora brister med filmavtalet. Men
            det betyder inte att allting var dåligt med det. Det som fungerade
            var att det fanns en branschdialog och en branschsamverkan. Branscherna
            hade inflytande. Alla satt inte vid bordet. Det gör man nu, men
            man skulle kunna säga att fler nu är inbjudna till att göra mindre,
            vilket är bekymmersamt.
          </note>
          <note>
            Problemet är att man så drastiskt slänger ut barnet med badvattnet.
            Man slänger ut det som fungerade och var bra. Nu ska man göra
            om allting från början, och det fungerar inte.
          </note>
          <note>
            Kulturministern sa här att hon vill ha en filmpolitik som var
            bättre, stabilare och utan tvära kast. Men det har blivit precis
            tvärtom. Det har blivit sämre, instabilt och med tvära kast, för
            att komma med en underdrift jämfört med hur det har varit.
          </note>
          <note>
            Nu säger man från ministerns sida att man ska agera och att man
            ska ta itu med surdegar. Det skulle jag säga är ett välkommet
            tvärt kast, för jag tycker inte att vi har sett att man gjort
            det tidigare. Snarare har debatten hittills präglats av stark
            kritik medan regeringen och kulturministern har berättat om hur
            stolt man är över att det inte förekommer några problem, att detta
            är den största reform som någonsin har gjorts och att man äntligen
            har fått den på plats.
          </note>
          <note>
            Stolthet är en sak, men det ligger farligt nära högmod. Jag är
            glad över de tongångar som hörs i dag. De är mer präglade av ödmjukhet,
            och det är välkommet.
          </note>
          <note>
            Låt mig då ge kulturministern ett råd: Se till att få den här
            dialogen att fungera igen. Det är under fryspunkten nu. Det är
            inte acceptabelt. Från alla sidor vädjar man nu om politiskt agerande,
            så lämna inte detta i någon annans knä och skyll inte på en tredje
            part. Se till att ta itu med dialogen och ta ansvaret så att vi
            äntligen kan få en filmpolitik värd namnet.
          </note>
          <note type="speaker">
            Anf. 79 Kultur- och demokratiminister ALICE BAH KUHNKE (MP):
          </note>
          <note>
            Herr talman! Tack för generösa råd, Lavesson! Är det någonting
            som jag aldrig har varit rädd för är det att ta på mig ansvar.
            Jag är impregnerad av viljan att stå längst fram på barrikaden
            och alltid ta ansvar för den politik jag bedriver, de idéer jag
            har och den verklighet jag vill se.
          </note>
          <note>
            Det var just därför jag sa att vi måste ta itu med det här med
            filmpolitiken, trots att varningsropen, eller snarare viskningarna,
            kom till mig. Man sa: Gör inte det. Det kommer bara att bli bekymmer.
            Men jag sa: Vi måste ju. Någon måste våga.
          </note>
          <note>
            Det var därför jag tänkte att jag skulle göra det så tidigt som
            möjligt under mandatperioden, så att jag kunde driva det under
            hela mandatperio ­ den och kanske också under kommande period
            i en eller annan form.
          </note>
          <note>
            Det här är ett långsiktigt arbete, och det kommer att ta tid.
            Men jag är fortfarande övertygad. Samma argument som vi hade då
            kring varför vi gör det är jag fortsatt övertygad om.
          </note>
          <note>
            Jag är också fullt beredd på att det kommer att bli fler tuffa
            diskussioner och hårt arbete, och jag kommer att få kämpa, som
            jag tidigare sa, med både finansministern och andra, för att säkerställa
            att det finns bra resurser till svensk film. Vi måste också säkerställa
            att branschråden, som ju inte har funnits länge alls, fungerar.
            Dem kommer vi också att utvärdera. Utvärdering kommer att vara
            en röd tråd. Det är särskilt viktigt i början att man följer upp
            men att vi sedan också gör reella utvärderingar så att vi ser
            vad vi mer behöver göra och vad vi behöver justera.
          </note>
          <note>
            Dialogen är förstås en faktor som måste finnas där. Men återigen,
            mitt beslut från början att driva igenom en ny filmpolitik därför
            att den tidigare, som var bunden i ett filmavtal, inte fungerade
            står fast. Men det kommer fortsatt att kräva hårt arbete.
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellation 2017/18:180 om framtiden för public
            service
          </note>
          <note type="speaker">
            Anf. 80 Kultur- och demokratiminister ALICE BAH KUHNKE (MP):
          </note>
          <note>
            Herr talman! Christian Holm Barenfeld har frågat mig vilka åtgärder
            jag avser att vidta för att public service ska vara relevant i
            framtiden.
          </note>
          <note>
            Public service, eller radio och tv i allmänhetens tjänst, bedrivs
            självständigt såväl i förhållande till staten som till andra ekonomiska
            och politiska maktsfärer i samhället. Programföretagen Sveriges
            Radio, Sveriges Television och Sveriges Utbildningsradio är självständiga
            aktiebolag. Verksamheten styrs på en övergripande nivå genom dels
            fleråriga sändningstillstånd, dels årliga anslagsvillkor. Tillstånden
            och villkoren beslutas av regeringen enligt de ramar och den inriktning
            som riksdagen har fastställt.
          </note>
          <note>
            Inför varje ny tillståndsperiod tillsätts en utredning i syfte
            att utreda och föreslå villkor för public service de kommande
            åren. Nästa tillståndsperiod inleds år 2020. I februari tillsatte
            jag därför en parlamentarisk kommitté med uppdrag att analysera
            villkoren för radio och tv i allmänhetens tjänst och föreslå nödvändiga
            förändringar för att skapa fortsatt goda villkor för verksamheten.
            I uppdraget ingår bland annat att lämna förslag till en ändamålsenlig
            reglering för public service i ett medielandskap där en allt större
            del av innehållet distribueras i en onlinemiljö. Samtliga riksdagspartier
            är representerade i kommittén som ska lämna sitt slutbetänkande
            i juni 2018.
          </note>
          <note>
            En av mina viktigaste uppgifter som kultur- och demokratiminister
            är att värna mediernas, i synnerhet public services, oberoende.
            Därför är det otänkbart för mig att under en pågående tillståndsperiod
            uttala mig om public service-företagens verksamhet. Jag ser fram
            emot att få ta del av den parlamentariska public service-kommitténs
            betänkande och är övertygad om att det kommer att lägga en god
            grund för att public service ska vara relevant även i framtiden.
          </note>
          <note type="speaker">
            Anf. 81 CHRISTIAN HOLM BARENFELD (M):
          </note>
          <note>
            Herr talman! Tack, kulturministern, för svaret på min interpellation!
            Jag tycker att det är viktigt att politiken är up-to-date, att
            vi är med och följer utvecklingen och hänger med i den. Väldigt
            mycket händer inom den tekniska utvecklingen. Det har det väl
            gjort i alla tider, men nu går det väldigt fort. Framför allt
            finns möjligheten att ta del av information överallt.
          </note>
          <note>
            Det här är inte en interpellationsdebatt om huruvida vi ska ha
            public service eller ej, för det är lite av en annan fråga som
            vi säkert kan diskutera vid ett annat tillfälle. Men förutsatt
            att vi har public service kan man diskutera på vilket sätt den
            ska tillgängliggöras och i vilken sorts kanaler det ska finnas.
          </note>
          <note>
            På den tiden då public service så att säga instiftades fanns
            varken internet eller någon typ av onlinenyheter. I grunden var
            det den enda tv- eller radiokanalens information som det gick
            att ta del av. Nu får vi information från alla möjliga håll, och
            givetvis är det såväl korrekt och bra information som inkorrekt
            och mindre bra information och det som numera av vissa populister
            på andra sidan Atlanten och andra benämns fake news. Det är klart
            att det är viktigt med källkritik och med oberoende medier. Det
            är viktigt att vi har medier som ger en bra bild.
          </note>
          <note>
            Jag hörde ministerns svar, och jag förstår att man inte kan vara
            inne och ratta och kommentera i detalj, men kanske kan ministern
            ändå ge en liten inblick i vad ministern ser för möjligheter utan
            att för den sakens skull gå in och reglera i detalj vad public
            service gör i dag. Vi har just nu en diskussion om på vilket sätt
            public service ska betalas för, och nog är det viktigt att public
            service följer utvecklingen och är med i utvecklingen, under förutsättning
            att vi har public service.
          </note>
          <note>
            Det finns alla möjliga nya tekniker som man kan använda när det
            gäller digitalisering och så vidare. Det skulle vara intressant
            att höra från minis ­ tern om regeringen har någon tanke eller
            vision. Eller finns det inga tankar? Även om man är ansvarig minister
            och sitter i regering är det klart att man bör ha ett framtidstänk
            innan avtalsperioden går ut, för annars är det lite sent.
          </note>
          <note type="speaker">
            Anf. 82 Kultur- och demokratiminister ALICE BAH KUHNKE (MP):
          </note>
          <note>
            Herr talman! Tack, Holm Barenfeld, för interpellationen! Jag
            månar oerhört om public service, och därför månar jag också om
            diskussion om public service.
          </note>
          <note>
            Vi har tillsatt en parlamentarisk kommitté. Holm Barenfeld är
            inte representant för sitt parti i den, men just därför blir jag
            extra angelägen om att detta ska vara en aktiv diskussion inom
            hela Moderaterna. Jag tror att vi behöver vara väldigt många i
            denna kammare som värnar public services oberoende och också public
            services framtida förutsättningar att bedriva sitt arbete.
          </note>
          <note>
            Precis som riksdagsledamoten beskrev i korta ordalag finns det
            en rad utmaningar för public service. En av dem – de är många
            – handlar om onlinemiljön, som Holm Barenfeld skriver om i sin
            fråga till mig. Det handlar om hur public service ska vara up-to-date
            och nå ut och vara angelägen för många, för alla, i de miljöer
            där vi är mediekonsumenter. Då är just frågan om online, det vill
            säga medier på nätet, och sociala medier stor.
          </note>
          <note>
            Att jag kan ta upp just det och gör det utan förbehåll beror
            på att det är en del av direktiven till utredningen som jag har
            skrivit fram.
          </note>
          <note>
            Med det sagt hoppas jag att den parlamentariska kommittén problema
            ­ tiserar frågorna och ger mig och regeringen ett underlag som
            är ett modernt förslag för hur public service-bolagen ska verka
            för att behålla sin angelä ­ genhet och fortsätta bygga på sin
            tillit. Public service-bolagen är oerhört uppskattade. Det är
            anmärkningsvärt, och något som alla som betalar radio och tv-avgift
            ska vara stolta över. När vi mäter tillit till våra olika institu
            ­ tioner ligger de högst och har gjort det i många år.
          </note>
          <note>
            För att de ska ha hög tillit krävs det bland annat att människor
            kan nås av verksamheten. Och vi lämnar i allt större utsträckning
            våra klassiska tv ‑ apparater och tar del av innehåll på annat
            sätt. Men vi tar också del av effekterna av public service, till
            exempel granskande arbete. Public service granskar sådana som
            oss, som står i den här kammaren just nu, och makthavare, företag
            och andra delar av samhället i stort. Och det påverkar även dem
            som kanske inte lyssnar på just P1 varje morgon.
          </note>
          <note>
            Vi behöver alltså ett bra betänkande som jag också hoppas att
            det kommer att finnas en bred uppslutning bakom. Ytterligare ett
            orosmoment, för mig som ansvarig minister men också för public
            service som idé, är att ju mer splittring det blir om synen på
            public services vikt, desto större är risken att vi urholkar public
            services förutsättningar. Det gäller god finansiering men också
            vad man ska göra.
          </note>
          <note type="speaker">
            Anf. 83 CHRISTIAN HOLM BARENFELD (M):
          </note>
          <note>
            Herr talman! Jag och kulturministern kan säkert ha olika syn
            på fascinationen när det gäller att betala för en service och
            en tjänst som man inte frivilligt kan välja bort. När det gäller
            mig själv är det inte alls osannolikt att jag skulle välja att
            betala ifall det vore valfritt och om jag inte kunde ta del av
            det som sänds utan att betala. Men det handlar som sagt om hur
            vi ser på public service som helhet.
          </note>
          <note>
            Det är klart att det skulle finnas möjlighet att ha public service
            som en betaltjänst, som vi kan välja liksom andra tv-kanaler och
            mediekanaler. Om man betalar har man tillgång till sändningen
            annars stryps den. Men då är frågan vad som kan kallas public
            service.
          </note>
          <note>
            Samtidigt är det viktigt, när vi nu har public service, att de
            använder alla medier som går att komma åt. Och när det gäller
            innehållet och hur man väljer att presentera detta är det också
            viktigt att man inte konkurrerar med kommersiella medier på ett
            sådant sätt att man konkurrerar ut dem. Man har nämligen en helt
            annan finansiering än de har. De måste dra in pengarna genom att
            vara så attraktiva att kunderna väljer att titta på dem.
          </note>
          <note>
            I grunden är min förhoppning att public service och innehållet
            ska vara så bra, och givet de undersökningar som ministern hänvisar
            till borde de vara så pass attraktiva, att folk skulle kunna tänka
            sig att frivilligt betala för tjänsten, om det fanns ett sådant
            upplägg.
          </note>
          <note>
            När det gäller verksamheten är frågan såklart om det som fungerar
            i kommersiella medier, de mest kommersiella delarna, är sådant
            som ska sändas i medier som drivs med hjälp av en påtvingad avgift
            eller skatt. Det kan vi alltid diskutera.
          </note>
          <note>
            Jag tycker som sagt att det är viktigt att man ändå hänger med
            i teknikutvecklingen på ett bra sätt. Det gör man förvisso till
            viss del redan i dag. Men jag tror att politiken måste staka ut
            vägen. Därför är det bra att vi har den parlamentariska utredningen.
            Jag hoppas att den kommer att vara detaljerad, konkret och visionär.
            Jag hoppas, liksom i de flesta frågor, oavsett om det rör public
            service eller vilket politiskt ämne som helst, att man tar steg
            mot större valfrihet.
          </note>
          <note type="speaker">
            Anf. 84 Kultur- och demokratiminister ALICE BAH KUHNKE (MP):
          </note>
          <note>
            Herr talman! Christian Holm Barenfeld går implicit och nästan
            explicit emot sin partilinje när han talar om finansiering av
            public service. Kommittén har nämligen redan lämnat sitt förslag
            till finansieringsmodell, som alla stod bakom. Det gladde mig
            mycket att det fanns en enhällighet bakom den. Ifall han går emot
            sin partilinje är det olyckligt, och då är det diskus ­ sioner
            som behöver föras inom Moderaterna.
          </note>
          <note>
            Jag talar och har talat mycket med moderater som tycker att det
            förslag som kommittén har lämnat vad gäller finansiering är gott.
            Det finns många moderater som förstår vikten av stark och oberoende
            public service, inte minst med tanke på de tider vi lever i. Det
            finns många starka krafter och makter som på olika sätt försöker
            påverka, sprida propaganda och bedriva desinformationsarbete.
            Kanske är public services betydelse och roll viktigare än någonsin.
          </note>
          <note>
            Då vore det djupt olyckligt att inte ha en stabil finansiering
            och ett sändningstillstånd med tydliga ramar som skriver fram
            oberoendet. Om vi urholkar det kommer vi att få stå till svars
            för det inför kommande generationer.
          </note>
          <note>
            Jag tror att det här är diskussioner som vi måste ha brett i
            Sveriges riksdag. Vi behöver vara många demokrater som står upp
            för public services förutsättningar. Men vi behöver också stå
            upp för medier i stort. Även om public service har en särskild
            roll och en särställning är det många mediebolag som står inför
            enorma utmaningar. Och vi behöver journalistik som granskar oss
            makthavare, som jag sa tidigare, och som bedriver sin viktiga
            roll i demokratibygget.
          </note>
          <note>
            Eventuellt har jag och Christian Holm Barenfeld olika syn när
            det gäller vissa delar. Jag hoppas inte det när det gäller finansieringen.
            Men när det gäller att public service ska nå så många som möjligt
            och finnas på de plattformar där människor finns för att kunna
            vara angelägna men också bygga och fortsätta stärka tilliten till
            dem är vi helt överens.
          </note>
          <note type="speaker">
            Anf. 85 CHRISTIAN HOLM BARENFELD (M):
          </note>
          <note>
            Herr talman! Moderaterna är ett relativt stort parti, med ambitionen
            att bli ännu större, och det är högt i tak internt. Det kan säkert
            finnas nyanser. Men givet att vi har public service har vi varit
            tydliga med att vi tycker att finansiering via skattsedeln är
            bättre än en påtvingad avgift. Det har vi även partistämmobeslut
            på. Som det är i dag kan man i grunden välja att betala eller
            inte, eftersom det finns marginella möjligheter till sanktioner.
            Vi skulle också bli av med en myndighet, Radiotjänst, som ska
            driva in avgifterna, eftersom det inte behöver göras. Det är också
            bra.
          </note>
          <note>
            Jag kan tycka att det är lite lustigt att man beslutar om någon
            form av total budget innan man egentligen har beslutat om det
            exakta innehållet. Det är lite bakvänt enligt mitt sätt att se
            på det. Jag har dock inte varit med i utredningen – jag är inte
            med i utredningen och ska inte vara det – och kan tycka att man
            skulle kunna lösa det än mer effektivt.
          </note>
          <note>
            Att vi har oberoende nyheter och information är viktigt. Inte
            minst i tider som kan kallas fake news-tider är det av stor vikt.
            Men jag vurmar möjligen något mindre för public service än en
            majoritet i Sveriges riksdag gör. Jag tror att det är bra att
            vi har en diskussion om det, liksom man har i andra sammanhang.
            Jag tror att det är viktigt med konkurrens, diskussion och att
            man får motivera varför man gör saker, att man därigenom strävar
            efter att bli bäst, oavsett om vi har public service och om man
            företräder public service eller inte. Det är ändå viktigt att
            vi har den här debatten.
          </note>
          <note type="speaker">
            Anf. 86 Kultur- och demokratiminister ALICE BAH KUHNKE (MP):
          </note>
          <note>
            Herr talman! Ja, diskussion är helt centralt för att vi ska kunna
            arbeta fram god politik. Just när det gäller public service är
            jag mån om att diskussionen om deras förutsättningar, innehåll,
            ramar och oberoende förs i den särskilda ordning som en parlamentarisk
            kommitté nu arbetar med utifrån tydliga direktiv. Den kommer att
            lämna förslag i juni. Därefter tar väl den stora diskussionen
            vid, också utanför Sveriges riksdag.
          </note>
          <note>
            Jag känner gott hopp, inte minst efter den första delen av arbetet
            som rör finansieringen, om att det finns en samsyn hos majoriteten
            i Sveriges riksdag. Vi kommer att kunna garantera ett tydligt
            oberoende. Finansiering är nämligen bärande när det gäller att
            kunna bedriva public service och ett på många sätt demokratiavgörande
            uppdrag.
          </note>
          <note>
            Jag ser fram emot många intressanta diskussioner och samtal framöver.
          </note>
          <note>
            Överläggningen var härmed avslutad.
          </note>
          <note>
            § 14 Svar på interpellation 2017/18:154 om förutsättningarna
            för dataspelsnäringen
          </note>
          <note type="speaker">
            Anf. 87 Närings- och innovationsminister MIKAEL DAMBERG (S):
          </note>
          <note>
            Herr talman! Isabella Hökmark har frågat mig hur jag avser att
            arbeta för att stärka förutsättningarna för den svenska dataspelsnäringen.
          </note>
          <note>
            Dataspelsnäringen är, som Isabella Hökmark noterat, en av de
            snabbast växande näringarna i Sverige och ett bra exempel på hur
            kunskapsintensiva företag växer i Sverige. Det är viktigt att
            Sverige fortsätter att vara ett attraktivt land för nya och kunskapsintensiva
            företag. Det gör oss konkurrenskraftiga, innovativa och är en
            förutsättning för framtida välfärd.
          </note>
          <note>
            Regeringen arbetar dedikerat med att skapa goda förutsättningar
            för företagande i Sverige såväl för dataspelsnäringen som för
            övriga näringar. Tack vare stabila finanser har vi kunnat göra
            viktiga investeringar i infra ­ struktur, forskning och inte minst
            bostäder och utbildning. Det innebär även att vi kan bedriva en
            aktiv näringspolitik med fokus på insatser som ytterligare förbättrar
            företagens villkor, tillväxt och ökar Sveriges attrak ­ tionskraft.
            Men vi skapar också fler utbildningsplatser och satsar mer på
            matematik och programmering redan i grundskolan.
          </note>
          <note>
            Tillgång till kvalificerad kompetens är mycket riktigt en nyckelfråga
            för dataspelsnäringen. Regeringen har därför föreslagit skattelättnader
            för personaloptioner för att lättare kunna attrahera och behålla
            kompetens i innovativa och snabbväxande företag. När kompetensen
            inte finns inom landets gränser ska det vara enkelt att rekrytera
            talanger från andra länder. Därför har vi bland annat gett Migrationsverket
            i uppdrag att arbeta för att korta handläggningstiderna och förbättra
            informationen till arbetssökande och företagare.
          </note>
          <note>
            De regler för arbetstillstånd som vi har i dag togs fram av den
            förra borgerliga regeringen. Reglerna leder i vissa fall, precis
            som Isabella Hökmark påpekar, till orimliga konsekvenser. Regeringen
            anser att dagens situation där arbetstagare riskerar utvisning
            på grund av mindre misstag från arbetsgivarens sida är oacceptabel
            och drabbar både arbetstagare och seriösa arbetsgivare som försöker
            att göra rätt. Det måste finnas en möjlighet att korrigera misstag
            så att arbetstagare får möjlighet att stanna och bidra med sin
            kompetens i svenska företag.
          </note>
          <note>
            Regeringen lämnade därför den 22 juni en proposition om möjligheten
            att underlåta återkallelse när arbetsgivaren på eget initiativ
            har vidtagit rättelse. Regeringen har även gått vidare och utreder
            en möjlighet att rätta mindre, icke uppsåtliga misstag efter det
            att Migrationsverket påpekat brister i villkoren under tillståndsperioderna.
            Utredaren ska lämna sina förslag senast den 31 december 2017.
          </note>
          <note>
            Detta är exempel på åtgärder som stärker utvecklingen av och
            kompetensförsörjningen för bland annat dataspelsnäringen och för
            Sverige som kunskapsnation.
          </note>
          <note type="speaker">
            Anf. 88 ISABELLA HÖKMARK (M):
          </note>
          <note>
            Herr talman! Först vill jag tacka statsrådet för svaret på min
            interpellation. Det är bra att ministern erkänner dataspelsindustrins
            betydelse, men det vore också bra om han insåg att än viktigare
            är de jobb, inkomster och skatter som den skapar.
          </note>
          <note>
            Dataspelsindustrin har en avgörande betydelse för Sveriges förmåga
            att vara en ledande it-nation. Den bidrar till en kritisk massa
            av kunskap och kompetens, företagande, kreativitet och en datamognad
            som är viktig för hela vårt samhälle. Dataspelsindustrin skapar
            världsledande programmerare och bidrar till en utveckling av kreativitet
            och förmåga till problemlösning som är till nytta för hela vårt
            samhälle.
          </note>
          <note>
            Dataspelsindustrin genererar jobb till unga oavsett var de kommer
            ifrån, den vitaliserar den svenska industrin och bidrar till att
            det svenska näringslivet kan vara ledande i den digitala utvecklingen.
          </note>
          <note>
            Därför anser jag att statsrådet borde vara lite mer ödmjuk än
            att bara svara att allting redan är gjort och att det som saknas
            är alliansregeringens fel. Till att börja med har den nuvarande
            regeringen inte åtgärdat bostadsproblemen. Tvärtom driver ni nu
            fram en minskning av byggandet. Genom era beslut har det i princip
            inte kommit till någon infrastruktur vare sig i Stockholmsområdet
            eller i övriga Sverige. Ni började med att frysa stora infrastrukturinvesteringar.
            Sedan inställde ni fördelningen av 700 MHz-bandet som ska användas
            för mobila bredba nd och ny digital utveckling. I stället för
            att Sverige hade kunnat bli först blir vi bland de sista.
          </note>
          <note>
            Det är riktigt att ni har lagt fram förslag om personaloptioner,
            men det räcker ju inte eftersom ni likväl gör det svårare för
            små och växande företag att attrahera kompetenser.
          </note>
          <note>
            När det till sist gäller rekrytering av arbetskraft har ni än
            så länge inte gjort annat än att skylla på den regering som satt
            fram till 2014. Oavsett när och vem som lade fram vilket förslag
            är det ni som regerar sedan 2014, och snart är det 2018.
          </note>
          <note>
            Mot den bakgrunden vill jag fråga statsrådet vad ni vill göra
            för en dataspelsindustri som ser mängder av hinder för sin tillväxt
            här i Sverige. Finns det någonting som ni vill göra förutom att
            säga att allting är bra?
          </note>
          <note type="speaker">
            Anf. 89 Närings- och innovationsminister MIKAEL DAMBERG (S):
          </note>
          <note>
            Herr talman! Tack, interpellanten, för möjligheten att diskutera
            dataspelsbranschen i Sverige! Det är ju en bransch som inte bara
            växer utan också har ett väldigt starkt internationellt renommé.
          </note>
          <note>
            Vi har inte nämnt det så mycket, men jag vill inledningsvis säga
            att Sverige under flera år i rad har legat i topp i omröstningen
            om Europas bästa land för spelutveckling. När Steam – världens
            största marknadsplats för digitalt distribuerade pc-spel – för
            första gången gav utmärkelse till fjolårets bästa spel som hade
            sålts på plattformen hade inte mindre än 11 av 100 spel en svensk
            koppling, vilket är imponerande.
          </note>
          <note>
            När Nintendo – ett japanskt klassiskt dataspelsmärke – lanserade
            sin nya spelkonsol Switch tidigare i år visade man en trailer
            om uppkommande indiespel. Det som är spännande är att närmare
            en tredjedel av de spel som visades hade en svensk koppling.
          </note>
          <note>
            Detta är en bransch som i sig själv skapar jobb och tillväxt.
            Den skapar också en enormt positiv Sverigebild. Vi får ett reach
            ute i världen som få andra sektorer har. Precis som interpellanten
            säger är detta en av ryggraderna i digitaliseringen, inte bara
            i sin egen sektor utan dataspelsindustrin skapar också ett driv
            framåt för andra sektorer när det gäller digitalisering.
          </note>
          <note>
            Det är roligt att Sverige är världsledande. Jag tycker att vi
            ska ta vara på det.
          </note>
          <note>
            När jag träffar branschen och sektorn tar man upp två hinder
            för utvecklingen. Det första och viktigaste hindret är kompetensförsörjningsfrågan.
            Det är problem i dag med att få tag på människor. Det är därför
            vi bygger ut utbildningsystemet, både universitets- och högskolesystemet,
            med ganska många tusen nya platser för att rusta Sverige långsiktigt.
          </note>
          <note>
            Sedan genomför vi den största utbyggnaden av YH-systemet sedan
            YH kom till, alltså yrkeshögskolesystemet, med 12 800 nya platser
            under de kommande tre åren. Det är utbildningar som bara kommer
            till stånd som branscher eller sektorer påpekar att det här finns
            brister. Det behövs utbildning där det är lite snabbare leverans
            än kanske en 3–5-årig utbildning på universitet och högskolor.
          </note>
          <note>
            Utbildningssatsningarna är viktiga, men därtill ska man lägga
            också optionsprogrammen. För första gången får nu Sverige ett
            optionsprogram som gör att små nystartade företag får möjlighet
            att knyta kompetens till sig för att man ska kunna växa som företag.
          </note>
          <note>
            Vid sidan av kompetensfrågan är frågan om kapital viktig. Den
            här regeringen har tagit två initiativ för att skala om och stöpa
            om det statliga riskkapitalet i Saminvest AB för att investera
            fond-i-fond för att långsiktigt bygga upp det internationella
            riskkapitalet i Sverige.
          </note>
          <note>
            Dessutom har vi gjort mycket genom Almi och utlåningen från de
            statliga aktörerna för att bolag ska kunna få tag i finansiering.
          </note>
          <note>
            Nu har jag svarat ganska mycket på frågan vad vi gör och vad
            vi tänker. Isabella Hökmark tog upp bostadsfrågan som nummer ett
            i Stockholmsområdet utan att hon berörde någonting av det egna
            ansvaret som Moderaterna har för den enorma ombildning av hyresrätter
            till bostadsrätter som genomfördes under den borgerliga tiden
            i Stadshuset. Det var 21 000 bostäder som ombildades från hyreslägenheter
            till bostadsrätter. Någonstans mellan 80 och 90 procent av det
            bostadsbyggande som låg på en ganska låg nivå och som ni lyckades
            presentera under er tid vid makten i Stockholm var bostadsrätter.
          </note>
          <note>
            Fråga dessa sektorer om de tycker att det vore bra med fler hyresrätter,
            som är en flexibel boendeform som gör att människor från andra
            länder kan komma och pröva på att bo här utan att behöva köpa
            sin första bostad på en överhettad bostadsmarknad! Lägg därtill:
            Det stora bostadsbyggandet som vi har åstadkommit i Sverige ligger
            just nu långt över 70 000 bostäder per år.
          </note>
          <note type="speaker">
            Anf. 90 ISABELLA HÖKMARK (M):
          </note>
          <note>
            Herr talman! Jag håller helt med om att det är viktigt att den
            här branschen är framgångsrik. Det är därför jag är mån om att
            dessa arbetstillfällen ska stanna i Sverige. Det var därför jag
            ställde mina frågor.
          </note>
          <note>
            Jag har själv varit ute på många besök på expansiva företag i
            Stockholm. De pekar på just de svårigheter som jag har nämnt.
          </note>
          <note>
            Bland annat handlar det om skattefrågor. Det finns en del utländsk
            kompetens som inte vill komma till Sverige för att man får betala
            för mycket i skatt. Det är också problem att rekrytera från andra
            länder i startskedet. Det är krångligt att få hit personer från
            andra länder.
          </note>
          <note>
            När det gäller kapital är det svårt i inledningsskedet. När de
            väl har kommit igång ramlar kapital på dem från riskkapitalister.
          </note>
          <note>
            De nämner också bostadsmarknaden. Jag tycker att den bästa bostadsresan
            man kan göra är att äga sitt boende, men ni har gjort det svårare
            med amorteringskraven. Det är svårt för unga personer att köpa,
            för det är så hårda krav för att få låna pengar.
          </note>
          <note>
            Visst vore det bra med fler hyresrätter, men då måste hyresmarknaden
            vara fri. Det vore bättre, för då skulle det vara lättare att
            hyra ut och hyra bostäder.
          </note>
          <note>
            Många av dem lägger ut enklare jobb såsom färgläggning och animering
            av filmer. Det är för dyrt att ha i Sverige. I stället köper de
            upp studior runt om i Europa, för där är arbetskraften billigare.
            Det försvinner alltså redan en del jobb härifrån.
          </note>
          <note>
            Det finns andra länder som är väldigt på och skriker efter att
            de ska komma: Kom hit, så får ni skattelättnader! De gör mycket
            för att attrahera de här företagen.
          </note>
          <note>
            Jag är ändå lite bekymrad över att de kanske inte stannar.
          </note>
          <note>
            Vad gäller personaloptionerna har Moderaterna föreslagit ett
            mer generöst system, där det inte är någon begränsning för hur
            gammal verksamheten får vara, där bruttotillgångar får vara högre
            och där medelantalet anställda få vara högre. Jag tror att det
            skulle fungera bättre.
          </note>
          <note>
            Jag tycker att ministern ska lyssna på dessa företag och höra
            vilka problemen är, för det finns problem som jag har pekat på.
          </note>
          <note type="speaker">
            Anf. 91 Närings- och innovationsminister MIKAEL DAMBERG (S):
          </note>
          <note>
            Herr talman! Vad säger branschen själv: Vi har aldrig haft fler
            nyetablerade företag än nu. Det beror till stor del på de framgångsrika
            inkubatorerna, vars koncept knoppar av sig till fler platser i
            landet, men även på ett växande antal branschveteraner som startar
            eget efter lång tid hos några av Sveriges mest renommerade spelutvecklare.
          </note>
          <note>
            Hur många talar vi om? Under 2016 tillkom över 70 nya bolag.
            Det är en ökning med 19 procent. Sysselsättningsökningen var 16
            procent. Jämför man med resten av arbetsmarknaden ser man att
            det är en hög siffra.
          </note>
          <note>
            Jag delar bilden att man måste jobba med både kompetens och kapital,
            som är två av de stora begränsningarna, men också med bostadsfrågan.
            Här har Moderaterna i Stockholm inte något bra track record. Ni
            byggde mindre än vad vi gör, och ni sålde ut de hyresrätter som
            fanns. Det gör det ännu svårare för människor som inte vet om
            de tänker etablera sig i Sverige eller inte. Att komma hit och
            hyra en lägenhet under några år och sedan bestämma sig för att
            köpa en lägenhet är så det borde gå till, för det skapar en flexibilitet
            på bostadsmarknaden.
          </note>
          <note>
            Så till riskkapitalet. Var finns de nya bolagen, och var jobbar
            det flest människor med spelutveckling i Sverige? Stockholm dominerar.
            Här finns 72 procent av alla spelutvecklare. I Malmö finns 1 5
            procent, i Göteborg 8 procent och sedan kommer Uppsala och Skövde.
          </note>
          <note>
            I denna uppräkning saknas något. Norrlandslänen väger inte särskilt
            tungt på detta område. Vad görs där för att stödja detta? Man
            har startat Arctic Game Lab för att samla hela spelbranschen i
            Norrlandslänen och utveckla kluster. Det startades i Skellefteå
            2014 och har utvecklats positivt under 2015 och 2016. Boden, Piteå,
            Umeå och Luleå är kommuner som är partner nu. Boden har också
            fått en unik tvåårsutbildning i indiespelutveckling, vilket håller
            ihop detta initiativ. Här finns en enorm potential.
          </note>
          <note>
            Den stora finansiären är Norrlandsfonden. Det är en jättespännande
            aktör för riskkapital också från statens sida för att få till
            stånd investeringar i hela Sverige. Man har investerat i fem olika
            spelutvecklingsföretag i Umeå, Skellefteå, Boden och Sundsvall.
          </note>
          <note>
            I höstens budget föreslår vi att Norrlandsfonden ska få 200 miljoner
            kronor mer, för vi ser att det är viktigt att stödja tillväxt
            och jobbskapande i hela landet.
          </note>
          <note>
            Moderaternas budget är lite svårare att läsa. Ni verkar stryka
            alla nya satsningar för året på detta utgiftsområde. Så tolkar
            jag det, för det är ungefär lika mycket pengar som hela vår nysatsning.
            Här ingår Norrlandsfonden.
          </note>
          <note>
            Vill ni stryka Norrlandsfondens möjlighet att stödja den framväxande
            spelindustrin i Norrlandslänen, som visar på stor potential och
            är ett sätt för Sverige att ta vara på kompetens i hela landet
            när vi nu vill utveckla en industri som ska stå på flera ben för
            att kunna möta framtiden?
          </note>
          <note type="speaker">
            Anf. 92 ISABELLA HÖKMARK (M):
          </note>
          <note>
            Herr talman! Jag besökte en spelutbildning i Skövde. Det som
            saknades där, och det skulle man behöva diskutera med utbildningsministern
            också, är utbildning i entreprenörskap. När de är klara blir många
            förvånade över att de ska betala moms och sådant, så sådan utbildning
            behövs för att de ska komma ett steg längre. Ibland stannar de
            i inkubatorn under ganska lång tid.
          </note>
          <note>
            Vad gäller kapitalförsörjningen träffade jag några som sa: När
            vi startade vårt företag kämpade vi, lånade pengar och tog inte
            ut lön. Nu har vi blivit riskkapitalister och försörjer andra.
          </note>
          <note>
            Det är jättebra, men då måste vi se till att höja gränsen för
            statlig inkomstskatt och ta bort värnskatten så att vi kan behålla
            dessa pengar här. Har man startat ett företag måste man känna
            att man får tillbaka, för man kanske har gått länge utan lön.
            Det måste löna sig både för egen del och för att kunna bidra till
            andra. Det finns ett värde i det.
          </note>
          <note>
            Att det finns en del problem och utmaningar erkänner både jag
            och ministern. Jag skulle önska att ministern diskuterade med
            dataspelsindu ­ strin om lösningar för att kunna värna konkurrenskraften
            och höja attrak ­ tionskraften så att företagen stannar i Sverige.
            Jag ser redan att delar av företag börjar försvinna ut ur Sverige
            till olika studior runt om. Det kan vara bra med fler arbeten
            i Europa, men det försvinner också till andra delar av världen.
            Jag är lite rädd för att förutsättningarna kanske ändå inte är
            så bra för dessa företag.
          </note>
          <note type="speaker">
            Anf. 93 Närings- och innovationsminister MIKAEL DAMBERG (S):
          </note>
          <note>
            Herr talman! Jag tackar Isabella Hökmark för debatten.
          </note>
          <note>
            Jag diskuterar gärna med dataspelsnäringen hur vi kan utveckla
            den mer. Det handlar både om kompetens och om kapital, inklusive
            Norrlandsfonden för att använda hela Sveriges potential.
          </note>
          <note>
            Jag hoppas verkligen att det är något fel i Moderaternas budget
            vad gäller att strypa de 200 miljoner kronorna till just riskkapital
            i de tidiga faserna när det privata kapitalet ofta inte finns.
            Det är ju exakt det som efterfrågas i denna sektor.
          </note>
          <note>
            Det handlar också om att titta på bostadsfrågan, som är en trång
            sek ­ tion. Denna regering har fått upp bostadsbyggandet på helt
            historiska ni ­ våer, och vi prioriterar också byggandet av hyreslägenheter.
          </note>
          <note>
            Vi kan ta ett ännu längre perspektiv. Det är inte bara det tekniska
            kunnandet som driver dataspelsbranschen. Det är också en väldigt
            kreativ bransch. Här finns faktiskt en koppling till förra debatten
            om kultur. Det handlar om att få fler konstnärer, manusförfattare,
            formgivare, musiker och designer att jobba i denna sektor. Här
            gör regeringen offensiva satsningar för att utveckla kultur så
            att fler prövar på kultur och så att man kan utöva kultur i många
            olika former.
          </note>
          <note>
            Ska vi diskutera dataspelsektorns utveckling är detta en fråga
            för Moderaterna att se över. Ni gör en rejäl slakt på kulturområdet,
            och det tror jag är kortsiktigt om Sverige vill ha en dataspelsbransch
            som växer.
          </note>
          <note>
            Överläggningen var härmed avslutad.
          </note>
          <note>
            § 15 Svar på interpellation 2017/18:159 om fler enkla jobb
          </note>
          <note type="speaker">
            Anf. 94 Närings- och innovationsminister MIKAEL DAMBERG (S):
          </note>
          <note>
            Herr talman! Helena Bonnier har frågat Ylva Johansson och regeringen
            vilka åtgärder som avses att vidtas för att skapa förutsättningar
            för fler enkla jobb på svensk arbetsmarknad. Interpellationen
            har överlämnats till mig.
          </note>
          <note>
            En av de största utmaningarna just nu handlar om att fortsätta
            investera i tillväxt och pressa ned arbetslösheten. Sedan regeringen
            tillträdde har det skapats många nya arbetstillfällen, och ytterligare
            200 000 personer har i dag ett jobb att gå till.
          </note>
          <note>
            Samtidigt är arbetslösheten hög bland personer som står längre
            från arbetsmarknaden. För att möta denna utmaning behövs kraftfulla
            åtgärder. Arbetssökande behöver ha rätt kompetens för att de vakanser
            som uppstår när det skapas nya arbetstillfällen ska kunna tillsättas.
            Regeringen gör därför stora satsningar på utbildningsområdet,
            och i budgetpropositionen för 2018 föreslås ytterligare medel
            till Kunskapslyftet, som, när det är fullt utbyggt 2021, kommer
            att omfatta ca 93 000 utbildningsplatser inom bland annat yrkesvux,
            folkhögskola och yrkeshögskola. Regeringen inför från och med
            den 1 januari 2018 utbildningsplikt för nyanlända som tar del
            av etableringsinsatser vid Arbetsförmedlingen i syfte att fler
            ska ta del av utbildning inom bland annat komvux och folkhögskola.
          </note>
          <note>
            Anställningsstöden förenklas och förstärks för att skapa förutsättningar
            för att fler personer med svag förankring på arbetsmarknaden ska
            kunna få en subventionerad anställning. Införandet av introduktionsjobben
            kommer att bidra till ambitionen att skapa bättre förutsättningar
            för enklare vägar till jobb.
          </note>
          <note>
            Arbetsmarknadens parter är centrala aktörer för att grupper som
            står långt ifrån arbetsmarknaden ska komma i arbete. Regeringen
            välkomnar därför att fack och arbetsgivarorganisationer nu har
            träffat en bred principöverenskommelse om så kallade etableringsanställningar
            i syfte att göra det lättare för nyanlända och långtidsarbetslösa
            att komma in på arbetsmarknaden. Parternas förslag förutsätter
            ett samarbete mellan arbetsmarknadens parter och staten. Regeringen
            ser positivt på att parterna har enats om ett förslag och kommer
            nu att analysera vilka statliga åtaganden som parterna efterfrågar
            genom överenskommelsen.
          </note>
          <note>
            Tillväxtverket har under 2017 i uppdrag att främja modeller och
            initiativ som syftar till att matcha arbetssökande och arbetsgivare
            med utgångspunkt i företagens behov. Under 2018–2020 görs en satsning
            för att framgångsrika initiativ ska kunna skalas upp och för att
            ytterligare aktörer som erbjuder viktiga länkar in till arbetslivet
            ska kunna erbjudas stöd.
          </note>
          <note>
            Regeringen har i budgetpropositionen för 2018 föreslagit att
            Tillväxtverket ska få ett uppdrag att stärka nätverkande och öka
            kontaktytorna med arbetsmarknaden för utrikes födda kvinnor samt
            att en satsning görs för att främja utrikes födda kvinnors företagande.
          </note>
          <note>
            Regeringen aviserar också i budgetpropositionen för 2018 en satsning
            inom de gröna näringarna, till exempel naturvård och markvård.
            Enklare vägar till jobb inom de gröna näringarna skapas genom
            till exempel praktik, moderna beredskapsjobb eller andra subventionerade
            anställningar. Det ger personerna kompetens som efterfrågas av
            näringslivet. Skogsstyrelsen, Sveriges geologiska undersökning,
            Trafikverket och Naturvårdsverket ges särskilda medel för detta.
          </note>
          <note>
            Regeringens satsning på extratjänster och moderna beredskapsjobb
            med målgruppen nyanlända och personer med långa tider utan arbete
            fortsätter. Antalet anställda ökar kontinuerligt och närmar sig
            nu 10 000 personer.
          </note>
          <note type="speaker">
            Anf. 95 HELENA BONNIER (M):
          </note>
          <note>
            Herr talman! Jag tackar ministern för svaret, som jag tagit del
            av med stort intresse.
          </note>
          <note>
            Det är onekligen positiva siffror som nu kommer från Arbetsförmed
            ­ lingen. Fler personer har fått sysselsättning med den nu rådande
            högkonjunkturen, och konstigt vore det kanske annars.
          </note>
          <note>
            Samtidigt har regeringen en lång bit kvar till att uppfylla vallöftet
            om 13 000 extratjänster, 32 000 traineejobb och 5 000 nya jobb
            inom social upphandling. Nu är traineejobben skrotade, och det
            beror helt enkelt på att de inte fungerade. Men då kan man ju
            fråga sig vart löftet om de här 32 000 arbetstillfällena har tagit
            vägen. Samma sak gäller de 5 000 jobben inom social upphandling.
            Lägger man samman detta är det ganska många jobb som fortfarande
            står och undrar var de ska finnas. Därför tycker jag nog att det
            finns anledning för mig att upprepa frågan: Vilka åtgärder vidtar
            regeringen för att skapa bättre förutsättningar för framkomsten
            av jobb, i synnerhet enkla jobb?
          </note>
          <note>
            Det behövs en helt ny syn på vad för sorts arbetsinsatser som
            samhället behöver och som kan passa den stora grupp som i dag
            står utanför arbetsmarknaden. Det gäller nyanlända, lågutbildade
            och utrikes födda svenska medborgare. I begreppet ”nyanlända”
            innefattar jag även asylsökare, en stor grupp som också kan vara
            en stor resurs. Tidigare fanns det möjlighet för dem att åtminstone
            få göra praktik under asylprocessen. Men den möjligheten är i
            dag borttagen. Så långt jag kan se krävs det uppehållstillstånd
            för alla de olika insatser som finns i dag, till exempel extratjänster.
            Det krävs att personen antingen har deltagit i jobb- och utvecklingsgarantin
            i 450 ersättningsdagar eller är nyanländ och har fått uppehållstillstånd
            under de senaste 36 månaderna. Man ska också ha tagit del av en
            etableringsplan.
          </note>
          <note>
            Det finns en stor klyfta bland de arbetslösa, och den gäller
            utbildningsgraden. Den klyftan kommer alltid att finnas, vilket
            gör det än viktigare att finna arbetsuppgifter som inte kräver
            gymnasieutbildning.
          </note>
          <note>
            I svaret återkommer regeringen hela tiden till krav på utbildning.
            Att fler utbildar sig är naturligtvis viktigt och bra. Det är
            en väg in på arbetsmarknaden och en väg till försörjning. Regeringen
            har angett förstärkta satsningar på utbildning i sitt svar. Men
            utbildningsbehovet bland nyanlända, där arbetslösheten är som
            mest utbredd, är så pass stort att det i praktiken är omöjligt
            att uppfylla.
          </note>
          <note>
            Flera av dem som har beviljats asyl i landet har väldigt låg
            utbildningsnivå. I vissa fall har de rent av ingen utbildning
            alls. De kan inte språket och saknar nätverk och kontakter. Då
            tycker jag nog att det är lite naivt att tro att de genom en rad
            utbildningsinsatser ska kunna förvärva den grundläggande kompetens
            som är ett krav för att över huvud taget beviljas tillträde på
            svensk arbetsmarknad, så som ni har utformat den i dag. Ta till
            exempel kravet på gymnasiekompetens! Det är en vattendelare på
            svensk arbetsmarknad. Verkligheten är att var tredje arbetssökande
            inte har gymnasial utbildning, och det är inte lätt att få det
            heller. Det är inte ens lätt för svenska ungdomar, som kan språket.
            För vuxna som inte kan språket och inte har någon utbildning i
            bagaget är det ännu svårare.
          </note>
          <note>
            I dagsläget tar det ungefär nio år innan hälften av de nyanlända
            kommer in på arbetsmarknaden. Det behövs framför allt fler enkla
            jobb – jobb som inte kräver gymnasieutbildning eller högskoleutbildning
            och som inte kräver omfattande kunskap i svenska språket. Därför
            frågar jag: Hur tänker regeringen lösa det?
          </note>
          <note type="speaker">
            Anf. 96 Närings- och innovationsminister MIKAEL DAMBERG (S):
          </note>
          <note>
            Herr talman! Jag tackar Helena Bonnier för en viktig interpellation.
            Frågan är hur vi nu möter den stora utmaning som Sverige står
            inför med att hantera de nyanlända som kom inte minst 2015. Det
            är en av de stora utmaningarna på svensk arbetsmarknad.
          </note>
          <note>
            Vi ser nu hur jobben blir fler. Det är hög sysselsättning och
            sjunkande arbetslöshet, särskilt för ungdomsgruppen. Vi har nu
            väldigt låga nivåer på ungdomsarbetslösheten, faktiskt de lägsta
            siffrorna på över tio år. De grupper som är fast i arbetslöshet
            eller riskerar att fastna i arbetslöshet är de grupper som har
            varit borta från arbetsmarknaden ganska länge eller som är nyanlända
            och kämpar med att komma in. I takt med att arbetslösheten sjunker
            blir det svårare grupper som blir kvar i arbetslösheten, och då
            krävs det nya insatser. Det tror jag att vi är helt överens om.
          </note>
          <note>
            Det är också bra att vi verkar vara överens om att det är viktigt
            med stora utbildningssatsningar. Om man inte har en grundläggande
            utbildningsnivå blir det väldigt svårt att klara sig i samhället
            i största allmänhet. Det handlar inte bara om att ta sig in på
            arbetsmarknaden. Det handlar också om hur man klarar sig som samhällsmedborgare.
            En av de viktiga förändringar vi gör nu är införandet av utbildningsplikten.
            När människor har kommit till Sverige för att ta del av vissa
            insatser från det offentliga finns det möjlighet att ställa krav
            på att de ska delta i utbildning för att få det ifrågavarande
            stödet. De som kommer får alltså möjligheter, men det ställs också
            krav på dem att delta i utbildning.
          </note>
          <note>
            Jag ska inte gå in på detta för mycket, men det är klart att
            vi är ganska nöjda med att vi nu är uppe i nästan 10 000 extratjänster.
            Vi har lovat upp till 13 000 extratjänster, men det här ligger
            över plan. Nu ligger vi före planen vad gäller extratjänster,
            som är en enorm möjlighet att ge en extra hjälpande hand, kanske
            i äldreomsorgen, i förskolan eller i den ideella sektorn, där
            det finns många organisationer som vill erbjuda de nyanlända eller
            långtidsarbetslösa en ny möjlighet.
          </note>
          <note>
            När det gäller traineejobben och statistiken: Den förra valrörelsen
            handlade väldigt mycket om hur vi skulle få ned ungdomsarbetslösheten.
            Traineejobben var riggade på det sättet att de egentligen var
            en praktikmöjlighet för de ungdomar som hade gymnasieutbildning,
            så att de kunde komma in på svensk arbetsmarknad. Det är inte
            så att vi har misslyckats med det, utan det behövs inte längre.
            Traineejobben behövs inte. Det är inte ungdomar med gymnasieutbildning
            som har svårt att få jobb på svensk arbetsmarknad i dag. Man måste
            vara så pragmatisk att man stryker åtgärder som inte spelar någon
            roll och i stället riktar insatserna mot de grupper som vi kan
            vara överens om har problem. Det är där man kan göra stora insatser.
            Det är helt klokt att styra om på det sättet.
          </note>
          <note>
            Jag redogjorde i mitt interpellationssvar för ganska många olika
            insatser som nu riktas till de här grupperna. Om jag får zooma
            ut igen: De här specialinsatserna behövs. Men det som verkligen
            skapar fler jobb som är ganska enkla att ta sig in i är att vi
            håller igång svensk tillväxt på en hög nivå. Vi har räknat med
            en tillväxt på 3 procent i år och en hög tillväxt även nästa år,
            högre än våra grannländer.
          </note>
          <note>
            Arbetsförmedlingen räknar med att det i år och nästa år skapas
            ungefär 150 000 nya jobb i Sverige. Åtta av tio av de nya jobben
            kommer att gå till människor som är födda utanför Sverige eftersom
            arbetslösheten har sjunkit kraftigt bland infödda svenska medborgare
            eller människor som har levt hela sina liv här, samtidigt som
            vi har sett att den kvarvarande arbetslösheten finns i andra grupper.
          </note>
          <note>
            Den stora insatsen är alltså att hålla igång tillväxten och jobbskapandet.
            Det skapas inte bara jobb för ingenjörer och professorer utan
            även för städare, köksbiträden och undersköterskor i en konjunktur
            som växer.
          </note>
          <note type="speaker">
            Anf. 97 HELENA BONNIER (M):
          </note>
          <note>
            Herr talman! Tack, Mikael Damberg, för svaret! Det är givetvis
            välkommet om arbetsmarknadens parter nu kan komma överens om att
            skapa möjligheter till fler jobb, även om det inte nödvändigtvis
            är enkla jobb. Men jag syftar hela tiden på lite enklare jobb,
            som inte kräver den utbildning som ni har kört fast i. Visst krävs
            det en viss utbildning för alla arbeten, men den höga nivå som
            jag tycker att ni ligger på är inte realistisk.
          </note>
          <note>
            Vi måste också understryka att alla detaljer i den överenskommelse
            som nu diskuteras inte är klara. Det är därför lite för tidigt
            för regeringen att tillgodoräkna sig principöverenskommelsen som
            en seger. Lite smolk i bägaren borde det väl ändå vara att inte
            alla fackorganisationer har anslutit sig till detta.
          </note>
          <note>
            Innan den slutliga överenskommelsen finns på plats står det klart
            att vi ännu inte vet exakt vad den innehåller och kommer att innebära.
            Av det skälet ser vi detta som lite tveksamt, och vi frågar fortfarande
            om enkla jobb som inte hela tiden bygger på subventioneringar.
            De etableringsjobb som regeringen nu inför anser vi moderater
            vara fel väg att gå. Vi vidhåller att inträdesjobb är den rätta
            vägen för att varaktigt nå balans på arbetsmarknaden.
          </note>
          <note>
            Men vi måste också tala om förenklingar för företagande: skattelättnader,
            bidragssystemet, anställningskostnader. Vi måste titta på lagar
            och regler för att få en bra arbetsmarknad och bra möjligheter
            för just de enkla jobben, som jag återkommer till.
          </note>
          <note>
            Vi ska inte heller glömma att Arbetsförmedlingen redan har ett
            uppdrag enligt lagen om etableringsinsatser för personer mellan
            25 och 65 år som har uppehållstillstånd, och även för personer
            mellan 18 och 20 år som saknar föräldrar i Sverige. Det kan i
            detta sammanhang vara intressant att ställa frågan hur samarbetet
            med arbetsförmedling, kommun och näringsliv kan förbättras och
            kanske rent av radikalt förändras så att man når de mål som vi
            alla förhoppningsvis har: att fler personer ska känna tillfredsställelsen
            i att ha ett jobb.
          </note>
          <note>
            Ett annat sätt att skapa bättre förutsättningar för fler enkla
            jobb vore att till exempel vidga RUT- och ROT-avdragen till att
            omfatta fler tjänster. Det säger ni nu att ni redan har gjort
            – ja, men man skulle kunna utvidga dem ytterligare. Framför allt
            skulle fler tjänster kunna ingå, och då skulle antalet enkla jobb
            öka; det har vi sett tidigare.
          </note>
          <note>
            När det gäller beredskapsjobben visar en nyligen publicerad rapport
            från Statskontoret att de flesta har fått jobb, men inte i den
            grupp som beredskapsjobben var avsedda för. Det skulle inom till
            exempel vårdsektorn vara en utmärkt insats att införa enkla jobb.
            Är det riktigt rätt att utnyttja en utbildad undersköterskas kompetens
            på så sätt att hon ska vattna blommor och diska? Det skulle faktiskt
            någon annan kunna göra. En ny yrkeskår inriktad på service inom
            vård och omsorg vore säkert välkommen. Vi talar om enkla jobb
            – inte om jobb för helt outbildade. Men det finns enkla jobb som
            inte kräver gymnasieutbildning.
          </note>
          <note>
            Staten kan inte skapa enkla jobb. Men staten ska skapa förutsättningar
            för att enkla jobb kan skapas i näringslivet, bland företag och
            i industrin. Jag undrar om statsrådet kanske håller med mig om
            detta.
          </note>
          <note type="speaker">
            Anf. 98 Närings- och innovationsminister MIKAEL DAMBERG (S):
          </note>
          <note>
            Herr talman! Jag håller verkligen med om att det behövs både
            offentliga och privata jobb i framtiden och att näringslivet har
            ett stort ansvar.
          </note>
          <note>
            Men om vi börjar med det offentliga tycker jag att det blir lite
            dubbla besked från Moderaterna i denna diskussion. Om man nu tycker
            att det vore bra att avlasta vård- och omsorgspersonal i Sverige
            med sådana arbetsuppgifter som ligger lite vid sidan av men som
            skulle kunna göra yrket lättare så att man får mer tid att göra
            det man verkligen ska på jobbet är extratjänsterna exakt en sådan
            åtgärd. Vad jag har förstått vill Moderaterna ta bort dem.
          </note>
          <note>
            Det är 10 000 människor som nu har extratjänster och avlastar
            befintlig personal i bland annat vård- och omsorgsyrken. Detta
            ger en chans att få riktig arbetslivserfarenhet, komma in på en
            arbetsplats, visa att man duger och lära sig språket under en
            tid. Jag tror alltså att denna insats är väldigt bra och att det
            vore ett stort misstag om Moderaterna fick som de ville och tog
            bort denna möjlighet att avlasta personal i offentlig sektor.
          </note>
          <note>
            Jag går över till den privata sidan. I augusti skrev ni ihop
            er om inträdesjobben. Ni skrev att ni vill lagstifta om detta
            i framtiden, vilket egentligen innebär en lagstiftning om lägre
            löner på svensk arbetsmarknad. Jag blev upprörd över detta och
            tyckte att det var fel.
          </note>
          <note>
            Ni skrev också att detta är en stor prioritet för en tillträdande
            alliansregering, om inte arbetsmarknadens parter enas om en motsvarande
            lösning. Nu har vi ju parter på svensk arbetsmarknad som brett
            har enats om en principöverenskommelse, och vad händer då? Det
            första som händer är att de borgerliga partierna står på rad och
            säger att de struntar i om parterna kommit överens om en ny modell
            för att få in mer folk på svensk arbetsmarknad med enklare vägar
            in, där arbetsgivarna bara behöver betala runt 8 000 kronor i
            månaden för att ha en anställd; det är principöverenskommelsen.
            Då dumpar ni det och hotar med att i stället gå in med lagstiftning
            och pressa lönerna på svensk arbetsmarknad.
          </note>
          <note>
            Jag tycker att detta är ett väldigt märkligt besked. Det hotar
            den svenska modellen på svensk arbetsmarknad. Jag har lyssnat
            på många av mina kollegor i olika länder i Europa. Där har valrörelserna
            handlat om att politikerna ibland har velat gå in och bestämma
            om höjda minimilöner. Här har vi för första gången moderater som
            går till val på att sänka minimilöner i ett samhälle. Det kommer
            att få effekter för den här gruppen, men det kommer även att påverka
            svensk arbetsmarknad som ringar på vattnet.
          </note>
          <note>
            Detta är ett förslag som jag tror att vi kommer att behöva diskutera
            många gånger fram till valet. Jag tror inte på att politiker ska
            lagstifta om sänkta löner på svensk arbetsmarknad, särskilt inte
            när parterna på svensk arbetsmarknad har gjort en principöverenskommelse
            som de vill ha en diskussion med det politiska systemet om och
            som de vill att vi ska supporta. Det kommer den regering som sitter
            nu att ta på väldigt stort allvar.
          </note>
          <note type="speaker">
            Anf. 99 HELENA BONNIER (M):
          </note>
          <note>
            Herr talman! Det är helt uppenbart att vi inte har samma uppfattning
            i dessa frågor. Men de etableringsjobb som ni vill införa är utmanande
            för lönebildningen över huvud taget – att lågpresterande får lika
            mycket i lön som andra. Man öppnar också för eventuella bedrägerier.
            Det ska inte påstås att arbetsmarknaden är sådan, men det finns
            ändå en svajighet i det system man vill införa.
          </note>
          <note>
            Jag vill också nämna detta med att man ska studera på arbetstid.
            Det är i och för sig bra med utbildning, men jag tycker att ni
            har kört fast lite för mycket i detta. Utbildningen ska alltså
            vara betald, medan andra på den svenska arbetsmarknaden får betala
            sin utbildning själva.
          </note>
          <note>
            Det är dessutom bara vissa branscher som är med i överenskommelsen
            om etableringsjobb. Även där finns en skiljelinje som vi inte
            tycker är rätt. Det gäller även detta att arbetsplatser måste
            ha kollektivavtal för att vara med.
          </note>
          <note>
            Det finns alltså många frågetecken. Det är mycket möjligt att
            de kan rätas ut i samarbete, men det måste ske innan vi kan säga
            att vi tycker att detta är ett bra sätt i stället för de inträdesjobb
            som vi har föreslagit.
          </note>
          <note type="speaker">
            Anf. 100 Närings- och innovationsminister MIKAEL DAMBERG (S):
          </note>
          <note>
            Herr talman! Jag tror att detta är en otroligt viktig diskussion
            att ha inför valet i september. Vi kan ha en situation där fackförbund
            och arbetsgivarparter förhandlar på svensk arbetsmarknad om löner
            och villkor. Nu har de gjort en principöverenskommelse som handlar
            om att minska kostnaden för en företagare eller arbetsgivare som
            väljer att anställa en person som nyligen har kommit till Sverige
            eller en person som är långtidsarbetslös – radikalt minska kostnaden
            för att få in dem på arbetsmarknaden. Vi vet nämligen att dessa
            människor kanske inte är lika produktiva som någon som har bott
            hela sitt liv i Sverige eller som har rätt utbildning. Då sänker
            man kostnaden för företagen utan att sänka lönerna på svensk arbetsmarknad.
          </note>
          <note>
            Jag uppfattade att Moderaterna var intresserade av att diskutera
            detta. Nu när principöverenskommelsen finns vänder ni och säger
            att det viktigaste inte var att sänka kostnaden för arbetsgivaren
            utan att sänka lönerna på svensk arbetsmarknad. Det är ett väldigt
            viktigt besked till väljarna inför valet i september.
          </note>
          <note>
            Överläggningen var härmed avslutad.
          </note>
          <note>
            § 16 Svar på interpellation 2017/18:134 om arbetet med återvändande
          </note>
          <note type="speaker">
            Anf. 101 Statsrådet HELÉNE FRITZON (S):
          </note>
          <note>
            Herr talman! Johan Forssell har frågat mig vilka åtgärder utöver
            dem som redan är genomförda eller aviserade som jag och regeringen
            kommer att vidta för att öka antalet frivilligt återvändande samt
            vilka åtgärder ut ­ över dem som redan är genomförda eller aviserade
            som vi avser att vidta för att öka antalet verkställda avvisnings-
            och utvisningsbeslut.
          </note>
          <note>
            För att kunna upprätthålla en långsiktigt hållbar och human migrationspolitik
            är det avgörande att personer som efter en rättssäker prövning
            av asylskälen har fått ett avvisnings- eller utvisningsbeslut
            så snabbt som möjligt återvänder till sitt hemland eller till
            annat land.
          </note>
          <note>
            Det stora antalet asylsökande under 2015 innebär att antalet
            personer som ska återvända beräknas öka de kommande åren. Att
            uppnå ett mer effektivt återvändande är en viktig fråga för regeringen,
            och ett flertal åtgärder har därför vidtagits. Vissa av de nya
            bestämmelserna har nyligen trätt i kraft, andra bereds fortfarande.
          </note>
          <note>
            Ett återvändande ska i första hand ske självmant. Det måste dock,
            som en sista utväg, finnas möjlighet att också verkställa ett
            avlägsnandebeslut med tvång. Möjligheten att verkställa ett avlägsnandebeslut
            med tvång är ett viktigt incitament för att öka det återvändande
            som sker självmant. Regeringen har därför vidtagit flera åtgärder
            i syfte att öka både det återvändande som sker självmant och det
            som sker med tvång.
          </note>
          <note>
            Regeringen har bland annat bedömt att det finns ett ökat behov
            av förvarsplatser i landet. Av denna anledning gav regeringen
            redan i maj 2016 Migrationsverket i uppdrag att utöka landets
            förvar med 100 platser från den 1 oktober 2016. Detta innebär
            en ökning med 40 procent, från 257 till 357 platser.
          </note>
          <note>
            Regeringen tillför nu ytterligare medel till Migrationsverket
            för skapandet av ännu fler förvarsplatser – 114 miljoner kronor
            för 2018, 199 miljoner för 2019 och därefter 76 miljoner årligen.
            Den ökande tilldelningen av medel ger förutsättningar för ungefär
            200 ytterligare platser.
          </note>
          <note>
            Den 1 november 2017 trädde ett flertal lagändringar i kraft som
            bland annat kommer att bidra till en förtydligad ansvarsfördelning
            mellan myndigheterna när det gäller verkställighet av avvisnings-
            eller utvisningsbeslut. Till exempel har vi nu infört en möjlighet
            för Polismyndigheten att återlämna ett ärende om verkställighet
            till Migrationsverket om det visar sig att det finns förutsättningar
            för ett frivilligt återvändande. Polismyndigheten får nu också
            samma förutsättningar som Migrationsverket att ta barn i förvar
            för att genomföra en avvisning som kan verkställas omedelbart.
          </note>
          <note>
            Vidare bereds för närvarande en lagändring som kommer att ge
            Polismyndigheten möjlighet att genom arbetsplatsinspektioner kontrollera
            att arbetsgivare inte utnyttjar personer som saknar erforderliga
            tillstånd för vistelse och arbete. Denna ändring planeras träda
            i kraft i vår.
          </note>
          <note>
            Utredningen om ett effektivare återvändande överlämnades den
            29 november. Utredningen föreslår bland annat att Polismyndigheten
            i samband med inre utlänningskontroll ges utökade möjligheter
            att dels ta fingeravtryck, dels omhänderta pass eller andra id-handlingar.
            Utredningen föreslår också åtgärder som syftar till att motverka
            missbruk av Migrationsverkets resehandlingar. Förslagen ska nu
            ut på remiss.
          </note>
          <note>
            Parallellt med arbetet som pågår på nationell nivå stöder regeringen
            de ansatser som görs inom EU och som bland annat handlar om åtgärder
            för en effektivare tillämpning av den gemensamma återvändandelagstiftning
            ­ en, främjande av självmant återvändande, en förstärkt roll för
            Frontex samt ett förbättrat samarbete med tredjeländer om återtagande.
          </note>
          <note>
            Även bilateralt arbetar Sverige för att främja ett effektivare
            återvändande. Regeringen följer till exempel upp tillämpningen
            av det samförståndsavtal som Sverige ingick med Afghanistan hösten
            2016.
          </note>
          <note>
            Det är för tidigt att bedöma effekten av de redovisade åtgärderna
            och därmed även för tidigt att bedöma behovet av ytterligare åtgärder.
            Reger ­ ingen följer utvecklingen på området mycket noggrant och
            är vid behov beredd att agera. Det är mitt svar.
          </note>
          <note type="speaker">
            Anf. 102 JOHAN FORSSELL (M):
          </note>
          <note>
            Herr talman! Tack, ministern, för svaret!
          </note>
          <note>
            Jag vill börja med att säga att jag tycker att det är trevligt
            att svaren på interpellationerna är omfattande. Det har inte alltid
            varit så under årens lopp, men jag tycker att det är bra. Detta
            är en både viktig och bekymmersam fråga, som jag tror att vi inte
            har talat om för sista gången i denna kammare.
          </note>
          <note>
            Det är heller inte första gången, vill jag säga. Jag har under
            denna mandatperiod ställt ett par interpellationer och frågor
            på detta tema – det skuggsamhälle som just nu håller på att breda
            ut sig i Sverige.
          </note>
          <note>
            En kort bakgrund: På fem år beräknar Migrationsverket att man
            kommer att överlämna fler än 60 000 utvisningsfall till polisen,
            och i 50 000 av dessa fall handlar det om personer som har avvikit.
            Det är utgångspunkten för denna diskussion – 60 000 utvisningsärenden
            till polisen.
          </note>
          <note>
            Det är dock inte hela sanningen. Redan i dag ligger nämligen
            ungefär 20 000 utvisningsärenden på polisens bord. Det är oklart
            var alla dessa människor finns, men tyvärr finns nog en stor del
            av dem fortfarande i Sverige. Det är dessutom så att vi de senaste
            tre åren har preskriberat ungefär 11 000 fall.
          </note>
          <note>
            Sammanlagt innebär dessa siffror att vi inom ett litet antal
            år, baserat på den prognos som Migrationsverket självt har lämnat,
            riskerar att ha uppemot 80 000 eller kanske 90 000 människor som
            lever i Sverige utan tillstånd. Vi har aldrig tidigare sett ett
            sådant skuggsamhälle. Ställt i rela ­ tion till vår befolkning
            är detta någonting helt nytt. Jag ställer mig frågan om det ens
            finns något annat land i Europa som på samma sätt har kunnat se
            ett sådant skuggsamhälle växa fram.
          </note>
          <note>
            All internationell erfarenhet visar att sådana här skuggsamhällen
            är väldigt svåra att få bukt med när de väl finns på plats. Det
            handlar om att vara tydlig och konsekvent redan innan problemen
            har skapats. Det tror jag är det enda sättet att kunna undvika
            detta.
          </note>
          <note>
            Herr talman! Jag beskrev det som nu håller på att ske som djupt
            bekymmersamt, och det är nog i underkant. Vi ser nämligen också
            att politiken inte alls har hängt med här. Vi ser att det frivilliga
            återvändandet förväntas öka nästa år men att det därefter återigen
            förväntas minska.
          </note>
          <note>
            Regeringen har lyft fram de inre utlänningskontrollerna, som
            ju har minskat i antal de senaste åren. Toppåret 2012 genomfördes
            42 000 inre utlänningskontroller, medan bara 19 000 genomfördes
            i fjol. I dag vet vi inte ens – polisens statistikrapportering
            fungerar inte, så vi kan inte ens säga hur många inre utlänningskontroller
            som genomförs i dag. Det är oerhört märkligt när detta område
            ska vara så prioriterat.
          </note>
          <note>
            Vi ser dessutom hur det tvångsvisa återvändandet inte heller
            utvecklas som vi vill. I fjol verkställde polisen endast 3 700
            från Migrationsverket överlämnade ärenden. Det är alltså en minskning
            från 2012, då motsvarande siffra var 5 750.
          </note>
          <note>
            Vi har en problembild som är värre än vad vi någonsin tidigare
            sett. Vi har ett återvändande som inte fungerar. Även efter ministerns
            dragning ställer jag mig frågan: Är det här verkligen tillräckligt
            för att möta dessa problem?
          </note>
          <note type="speaker">
            Anf. 103 Statsrådet HELÉNE FRITZON (S):
          </note>
          <note>
            Herr talman! Utan att på något sätt bekräfta dina siffror, Johan
            Forssell, vill jag börja med att bekräfta din oro över det framväxande
            skuggsamhället. Jag tror att det är viktigt att både regeringen
            och riksdagen ser detta. Det är en väldigt stor utmaning för det
            svenska samhället. Vi har stått för Europas absolut högsta mottagande
            av asylsökande. På fyra år har vi tagit emot 300 000 personer
            som har sökt asyl i Sverige.
          </note>
          <note>
            Jag vet att jag och Johan Forssell är överens om att ett ja är
            ett ja och att ett nej är ett nej – vi använder båda den formuleringen.
            Det innebär självklart att det är viktigt med ordning och reda
            i asylmottagandet, men det innebär också att återvändandet är
            effektivt och fungerar på ett tillfredsställande sätt.
          </note>
          <note>
            Under 2016 återvände ungefär 20 000 personer, som då hade fått
            avslag på sin ansökan. 16 400 gjorde det självmant. Precis som
            Johan Forssell säger var det 3 700 ärenden som verkställdes med
            tvång.
          </note>
          <note>
            Under 2017 har siffrorna gått ned. Fram till nu är det drygt
            10 000 personer som har återvänt. 7 500 av dem har gjort det självmant.
            Den resterande delen har verkställts med tvång.
          </note>
          <note>
            Detta vet vi en del förklaringar till. Vi vet att färre beslut
            har fattats under 2017 för att det är mer komplicerade ärenden.
            Man var överens om en prioritering i fråga om den mycket omfattande
            hög av asylansökningar som fanns. Det gjordes en prioritering
            som innebär att vi nu står inför att hantera de mer komplicerade
            ansökningarna.
          </note>
          <note>
            Jag vill påstå att detta är en oerhört viktig fråga för regeringen.
            Ett bekymmer är att personer som har fått avslagsbeslut inte medverkar
            till återvändandet och att många faktiskt avviker. Min uppfattning
            är bestämd. Det behövs många olika insatser. Jag har pekat på
            några av dem. Jag vill också peka på det incitament, det medel,
            som finns för att stimulera enskilda individer till att självmant
            återvända, nämligen ett återetableringsstöd. Det är en del i fråga
            om att göra det möjligt för människor att själva ta initiativ
            till ett återvändande. Det finns också ett stöd på plats: En återintegrering
            genom ERIN-projektet, som är ett aktivt stöd för att man ska göra
            det möjligt för den enskilde att kanske starta eget, ta sig in
            på arbetsmarknaden eller till studier och så vidare.
          </note>
          <note>
            Jag tror att det är precis så vi måste jobba. Det handlar om
            kontrollsidan och om ordning och reda. Det handlar om ytterligare
            utbyte mellan myndigheter, vilket regeringen har öppnat för. Och
            det handlar om att stimulera ett återvändande, så att människor
            har möjlighet att ta sig tillbaka till sitt ursprungsland när
            de saknar asylskäl. Den ordningen är viktig att upprätthålla.
          </note>
          <note type="speaker">
            Anf. 104 JOHAN FORSSELL (M):
          </note>
          <note>
            Herr talman! Jag kan inte annat än instämma i det som ministern
            sa. Om man saknar skyddsskäl, om man inte är flykting, ska man
            återvända till sitt hemland. Just därför är jag bekymrad över
            den nya väg som reger ­ ingen i praktisk handling har slagit in
            på. Där är ett ja fortfarande ett ja. Men ett nej ska nu i stället
            bli: kanske senare. Jag tror att det är precis den otydligheten
            som lägger grunden för det skuggsamhälle som nu växer i snabb
            takt. I och med det beslut som regeringen har sagt sig vilja ta
            framöver och som är kopplat till just ensamkommande ser vi allt
            fler historier om personer som har fått sin asylansökan avslagen
            och som borde återvända hem men som nu i stället sätter sitt hopp
            till denna amnestiliknande lösning. Jag menar att detta ytterligare
            kommer att förvärra de redan stora problem som vi ser med skuggsamhället.
            Det är ett beslut i helt fel riktning.
          </note>
          <note>
            Frågan är inte ny. Jag har som sagt haft interpellationsdebatter
            med den tidigare migrationsministern. När jag lägger svaren bredvid
            varandra konstaterar jag att de är väldigt lika varandra. Det
            känns som att vi har tappat nästan ett års tid. Det är fortfarande
            lite fler förvarsplatser – det var det redan för drygt ett år
            sedan. Sedan är det utredningen om arbetsplatskontroller. Det
            är gott så, men det är helt uppenbart att det inte räcker till.
            Hade det varit tillräckligt hade vi inte sett prognoser från Migrationsverket
            om 60 000 som ska avvika plus de många tusen som vi redan har
            i dag. Det krävs ett helt annat engagemang, skulle jag vilja säga,
            i dessa frågor. Att säga saker i riksdagens talarstol är en bra
            början, men det måste också till något konkret.
          </note>
          <note>
            Jag skulle därför, herr talman, vilja passa på att ge regeringen
            några förslag som jag har fört fram till den tidigare migrationsministern
            utan att få gehör. Jag upprepar dem gärna.
          </note>
          <note>
            Preskriptionstiden är i dag synnerligen kort. Det handlar om
            fyra år – i Dublinärenden är det 18 månader, men det råder vi
            inte över på samma sätt. Jag tror att den tiden behöver förlängas
            kraftigt. Det kan inte vara så att man kan gå under jorden i fyra
            år och sedan ansöka på nytt igen. Det är dessutom väldigt få personer
            som får uppehållstillstånd. Det vore välkommet med en skärpning
            där.
          </note>
          <note>
            Vi har ett antal rödgröna kommuner i Sverige som har varit med
            om att ge försörjningsstöd till personer som befinner sig i detta
            skuggsamhälle. Man säger alltså: Gå under jorden och bryt mot
            lagen! Då får du pengar. Man kan fundera på hur glasklart det
            är från politikens sida.
          </note>
          <note>
            De inre utlänningskontrollerna behöver byggas ut. Så är det otvivelaktigt.
            Förvarsplatserna behöver också byggas ut. Det verkar regeringen
            vara med på. Det välkomnar jag. Vi behöver förstärka regelverket
            när det gäller vem som kan tas i förvar. Vi behöver helt enkelt
            förenkla det och möjliggöra ett förvarstagande i fler fall än
            i dag.
          </note>
          <note>
            Detta är några saker som jag vill spela in till regeringen. Jag
            har som sagt gjort det tidigare utan att få gehör, men bättre
            sent än aldrig. Jag hoppas att regeringen kan ta till sig av detta.
          </note>
          <note type="speaker">
            Anf. 105 Statsrådet HELÉNE FRITZON (S):
          </note>
          <note>
            Herr talman! Jag är inte överraskad över att Johan Forssell också
            i denna interpellationsdebatt väljer att argumentera emot regeringens
            alldeles nyligen framlagda förslag om att ge de ensamkommande
            som har väntat väldigt länge och som kom hösten 2015 en möjlighet
            till ett tillfälligt uppehållstillstånd för studier. Det är personer
            som har ett avslag och som finns i landet. Det är egentligen precis
            den grupp personer som Johan Forssell argumenterar för – han känner
            oro för att de ska hamna i ett skuggsamhälle. Men regeringen,
            som ser verkligheten, har gjort bedömningen att regeringen här
            behöver lägga fram ett konkret förslag.
          </note>
          <note>
            Jag vet inte vilken verklighet som Johan Forssell ser. Jag hör
            oppositio ­ nen. Johan Forssell ser en verklighet genom att säga
            nej till regeringens förslag. Centerpartiet ser uppenbarligen
            en annan verklighet. Liberalerna och Kristdemokraterna har jag
            ännu inte hört någon kommentar från när det gäller deras bild
            av den verklighet som vi har i Sverige i dag. Däremot hör jag
            i retoriken att Johan Forssell ger uttryck för sin oro över skugg
            ­ samhället, men han vill inte medverka till att hitta gemensamma
            lösningar.
          </note>
          <note>
            Regeringen har, som jag har redovisat, vidtagit åtgärder – det
            pågår en hel del. Johan Forssell tar upp de inre utlänningskontrollerna.
            Det ger mig ett utmärkt tillfälle att säga att jag häromdagen
            hade glädjen att ta emot utredningen om ett effektivare återvändande
            som ska motverka missbruk av resehandlingar. I utredarens betänkande
            finns det ett antal konkreta och konstruktiva förslag som skulle
            ge utökade möjligheter att ta fingeravtryck och omhänderta pass
            och andra id-handlingar. Över huvud taget är det åtgärder som
            syftar till att motverka missbruk av resehandlingar.
          </note>
          <note>
            Det är en del. Men, som jag har sagt, för att vi fullt ut ska
            kunna hantera ett ansvar för det som Sverige har stått upp för
            – att värna asylrätten – krävs det en ordentlig verktygslåda med
            ett antal olika delar som agerar i samverkan. Jag ser att det
            blir bekymmer för Johan Forssell eftersom hans parti har föreslagit
            att man ska begränsa asylrätten. Då har vi ett helt annat Sverige,
            och vi har en helt annan spelplan. Där känner jag en väldig trygghet
            i att jag har att utgå från att det finns en bred uppslutning
            i Sveriges riksdag för att vi ska ha en väl fungerande asylrätt.
            Men den kräver ordning och reda, och den kräver ett antal kraftfulla
            verktyg för att det ska fungera på ett bra sätt. Så är det också
            beträffande återvändandet.
          </note>
          <note type="speaker">
            Anf. 106 JOHAN FORSSELL (M):
          </note>
          <note>
            Herr talman! Migrationsministern verkar vilja prata mer om Moderaterna
            än om samhällsproblemet, och det är väl ganska symtomatiskt för
            regeringens hantering av den här frågan. Det är lätt för ministern
            att stå och prata om vad Alliansen tycker och tänker. Vi har lite
            olika utgångspunkter i detta; det är ingen hemlighet.
          </note>
          <note>
            Å andra sidan tror jag inte att någon har blivit klok på vad
            migrationsministern egentligen tycker i frågan kring ensamkommande.
            Heléne Fritzon själv har ju de senaste veckorna lagt mycket tid
            och kraft på att på ett, tycker jag, förtjänstfullt sätt argumentera
            inför svenska folket varför just det som regeringen nu gör på
            området är fel, varför det strider mot principen att ett ja ska
            vara ett ja och ett nej ett nej och att det också urholkar asylrätten.
          </note>
          <note>
            Med Heléne Fritzon som migrationsminister har tvärvändningarna
            inte bara varit många. De har också gått imponerande snabbt.
          </note>
          <note>
            Åter till frågan: 60 000 utvisningsärenden överlämnas till polisen
            kommande år. De inre utlänningskontrollerna har minskat i mycket
            snabb takt. I dag vet vi inte ens hur många som sker, eftersom
            statistiken har havererat. Det frivilliga återvändandet ser ut
            att minska kommande år, och det tvångsvisa återvändandet har minskat
            sedan 2012.
          </note>
          <note>
            Ändå kommer det inget nytt från regeringen. Det är samma svar
            som jag hörde i den här kammaren förra året och året innan dess.
            Problemet är alltså inte vad regeringen säger utan att orden inte
            matchas av konkret handling.
          </note>
          <note>
            Sedan får jag höra att Moderaterna inte vill bidra till att hitta
            lösningar på detta. Jag tycker att jag var tydlig. Jag förde fram
            fyra konkreta förslag som jag har lyft upp tidigare och delat
            med mig av utan att få gehör. Jag gjorde det här nu igen, och
            jag kan också lämna dem på papper om det behövs. Migrationsministern
            är varmt välkommen att ta för sig!
          </note>
          <note type="speaker">
            Anf. 107 Statsrådet HELÉNE FRITZON (S):
          </note>
          <note>
            Herr talman! Jag vill börja med att tacka Johan Forssell för
            interpella ­ tionen. Min utgångspunkt var att om Johan Forssell
            interpellerar för att han vill tala om att regeringen ingenting
            gör i frågan om återvändande så hoppas jag ändå, i någon sorts
            demokratins ordning, att Johan Forssell i det sammanhanget även
            är beredd att stå upp för Moderaternas förslag om hur man ser
            på asylrätten, som man inte längre står bakom. Det är väl högst
            rimligt att jag också får påpeka det i debatten.
          </note>
          <note>
            Jag konstaterar att vi har ett väldigt stort ansvar för att både
            värna asylrätten och se till att vi har ett väl fungerande återvändande.
            För det arbetet krävs att vi har ordning och reda. Det krävs också
            att vi ser över och hela tiden följer upp att de regelverk vi
            har fungerar på ett bra sätt.
          </note>
          <note>
            Jag tycker att jag i den här interpellationsdebatten har redovisat
            en mängd olika åtgärder, både åtgärder som regeringen har vidtagit
            och åtgärder som vi kommer att analysera och bereda när det gäller
            de utredningar vi också har tagit emot.
          </note>
          <note>
            Jag vill avsluta med att säga att regeringen såklart följer denna
            fråga väldigt intensivt och väldigt nära. Vi är alltid beredda
            att vidta åtgärder när vi behöver förhålla oss till verkligheten.
          </note>
          <note>
            Överläggningen var härmed avslutad.
          </note>
          <note>
            § 17 Svar på interpellation 2017/18:135 om unga utan asylskäl
          </note>
          <note type="speaker">
            Anf. 108 Statsrådet HELÉNE FRITZON (S):
          </note>
          <note>
            Herr talman! Jag har fått ytterligare en interpellation av Johan
            Forssell, som har frågat mig vad jag och regeringen ämnar göra
            för att korta handläggningstiderna för grupper där asylskäl saknas
            samt vilka åtgärder vi avser att vidta för att säkerställa att
            unga marockanska medborgare i asylprocessen inte lever på gatan.
          </note>
          <note>
            Migrationsverket fick i regleringsbrevet för 2017 i uppdrag att
            redovisa en plan för hur handläggningen av asylärenden kan förkortas
            både på kort och på lång sikt, till exempel genom tidig sortering
            av ärenden utifrån kategorier, som uppenbart ogrundade ansökningar,
            presumtiva bifall, presumtiva avslag och ärenden om överföring
            enligt Dublinförordningen.
          </note>
          <note>
            Migrationsverkets nya handläggningsprocess genomförs nu successivt
            i verksamheten. Den genomsnittliga handläggningstiden för alla
            kategori ­ er när det gäller ensamkommande barn är 557 dagar men
            betydligt kortare för ensamkommande barn från Marocko, där den
            genomsnittliga handläggningstiden är 197 dagar. Vad gäller uppenbart
            ogrundade ansökningar är den genomsnittliga handläggningstiden
            30 dagar för samtliga ärenden och 63 dagar för ensamkommande barn.
          </note>
          <note>
            Hittills i år har 215 ensamkommande barn från Marocko ansökt
            om asyl, vilket gör Marocko till den största gruppen ensamkommande.
            En majoritet av dessa beviljas inte uppehållstillstånd. Många
            avviker under pågående asylprocess.
          </note>
          <note>
            Mot bakgrund av denna problematik har regeringen gett i uppdrag
            åt Socialstyrelsen att inrätta ett kunskapscentrum om ensamkommande
            barn och unga, och ett sådant inrättades i april 2017. Kunskapscentrumets
            verksamhet vänder sig till dem som är yrkesverksamma inom socialtjänst
            och hälso- och sjukvård. Kunskapscentrumet ska samla och sprida
            kunskap om ensamkommande barn och unga, utveckla samverkan mellan
            myndigheter och tydliggöra hur lagar och regler ska tillämpas.
          </note>
          <note>
            Regeringen har i regleringsbrev också ställt krav på myndigheterna
            att samverka i dessa frågor. Som exempel kan nämnas Stockholm,
            där Polismyndigheten, Migrationsverket och socialtjänsten har
            tagit fram en samverkansplan för att effektivisera arbetet i frågor
            rörande ensamkommande barn. Polismyndigheten och Stockholms stad
            arbetar också gemensamt med uppsökande verksamhet.
          </note>
          <note>
            Utredningen om ett effektivare återvändande överlämnade sitt
            betänkande den 29 november. Utredningen föreslår bland annat att
            Polismyndigheten i samband med inre utlänningskontroll ges utökade
            möjligheter att dels ta fingeravtryck, dels omhänderta pass eller
            andra id-handlingar. Utredningens förslag syftar bland annat till
            att identifiera yngre personer och därmed kunna ge stöd till utsatta
            minderåriga.
          </note>
          <note>
            Förslagen ska nu ut på remiss. Regeringen följer utvecklingen
            och är vid behov beredd att vidta ytterligare åtgärder.
          </note>
          <note type="speaker">
            Anf. 109 JOHAN FORSSELL (M):
          </note>
          <note>
            Herr talman! Tack även för det här svaret, ministern! Vi har
            ju precis talat om återvändande i migrationspolitiken, ett område
            som inte fungerar. Det här är tyvärr en interpellation lite på
            samma tema. Det är ett annat ämne, men det är ett område som inte
            fungerar lika bra som det borde göra, och det är även ett område
            där regeringen tidigare under mandatperioden har gjort utfästelser
            eller beskrivit att det här kommer att lösa sig. Tyvärr, och jag
            säger verkligen tyvärr, har verkligheten blivit en annan.
          </note>
          <note>
            Det är ju så att under 2017 har fler barn från Marocko, utan
            vårdnadshavare, sökt asyl i Sverige än under 2016. Jag säger detta
            eftersom det finns en bild i debatten av att det motsatta förhållandet
            råder. Men så är det alltså inte, utan mellan januari och oktober
            i år har Migrationsverket registrerat 230 individer från Marocko,
            vilket är ungefär 100 fler än föregående år. Samtidigt finns det
            uppgifter – mig veterligen; det varierar ju lite – att uppemot
            800 minderåriga från Marocko i dag uppehåller sig i Sverige.
          </note>
          <note>
            Det kan man göra om man söker asyl och befinner sig i en asylprocess.
            Dock är det så att väldigt få i den här gruppen beviljas uppehållstillstånd.
            Jag tror att det handlar om endast 3 procent de senaste två åren.
            Det är alltså en mycket, mycket liten andel som beviljas uppehållstillstånd,
            och det är tyvärr alltför många som efter att man har fått ett
            beslut ändå väljer att stanna kvar i Sverige utan laglig rätt,
            i strid med våra lagar och regler.
          </note>
          <note>
            Enligt Migrationsverkets senaste månadsstatistik, som kom så
            sent som i går, ökar handläggningstiderna i Sverige generellt
            sett. Vad jag kan utläsa är den genomsnittliga handläggningstiden
            för ett asylärende över 600 dagar. Det är en kraftig ökning.
          </note>
          <note>
            Detta är bekymmersamt, dels för den gruppen individer , som lever
            ett utsatt liv i Sverige när man vistas här utan laglig rätt,
            dels för att vi vet att i kölvattnet finns problem med utsatthet,
            tredje person blir utsatt för brott etcetera. Det är en omfattande
            kriminalitet. Vi har sett flera aktuella exempel när tredje person
            drabbas på ett tydligt sätt.
          </note>
          <note>
            Vid tidigare diskussioner har regeringen pekat på det avtal som
            har slutits och den diskussion som har förts mellan Sverige och
            Marocko samt vidare de insatser med hjälp av svenska medel som
            ska finansiera verksamhet på plats i Marocko för att underlätta
            återvändandet eller återtagandet. Men det verkar inte ha gett
            några särskilt omfattande resultat, mot bakgrund av att 800 personer
            fortfarande befinner sig i landet. Det kommer ännu fler personer
            i den här gruppen som inte har skyddsskäl.
          </note>
          <note>
            Även på det här området undrar jag, migrationsministern, om det
            finns några mer konkreta förslag framöver på vad som ska göras
            för att få bukt med detta.
          </note>
          <note type="speaker">
            Anf. 110 Statsrådet HELÉNE FRITZON (S):
          </note>
          <note>
            Fru talman! Jag kan i stort sett bekräfta Johan Forssells siffror.
            Jag kan möjligen komplettera med att hittills i år har Migrationsverket
            avgjort 417 ärenden rörande just ensamkommande barn och unga från
            Marocko. 29 har beviljats uppehållstillstånd. Det motsvarar strax
            under 7 procent. Det är siffror utan Dublinärenden.
          </note>
          <note>
            Det är alldeles korrekt att det kommer förhållandevis många från
            Marocko sett på den samlade gruppen ensamkommande barn och unga.
            En stor andel av dem saknar skyddsskäl. Johan Forssell är kritisk
            till regeringens arbete och säger sig tidigare ha fått svaret
            att vi arbetar med dialogen med Marocko. Jag kan bekräfta att
            vi från svensk sida har arbetat mycket hårt, inte minst min ministerkollega
            Morgan Johansson, för att Marocko ska ta emot sina egna medborgare.
            Bakgrunden är att flera av de unga marockaner som har utgett sig
            för att vara barn i själva verket är vuxna.
          </note>
          <note>
            Men det svenska samarbetet med Marocko ger resultat. Det är viktigt
            att se det också. Marocko tar emot allt fler av sina vuxna medborgare.
            Låt oss titta på vad den siffran var 2016. Då var det 35 ärenden
            som Marocko i den meningen accepterade för ett mottagande. Siffran
            för 2017, alltså innevarande år, som är accepterade för ett återvändande
            är nu uppe i 288 individer och ärenden.
          </note>
          <note>
            Jag tycker att siffrorna talar för sig själva. De stryker under
            hur viktigt det är att regeringen arbetar med avtal och dialoger
            med de länder, i det här fallet Marocko, som vi har anledning
            att stärka återvändandet till.
          </note>
          <note>
            Jag vet att Johan Forssell är väl förtrogen med den ordning som
            finns när det gäller ensamkommande barn, nämligen att för att
            ett återvändande ska vara möjligt krävs ett ordnat mottagande
            i hemlandet. När det inte är möjligt, när barnen riskerar att
            fara illa, genomförs inte ett återvändande. Därför har Sverige
            – vi vill ju i grunden att återvändandet och mottagandet ska fungera
            – ökat resurserna till Statens institutionsstyrelse.
          </note>
          <note>
            Jag vill understryka att samarbetet med Marocko fördjupas och
            förbättras. Utgångspunkten från svensk sida är att även barn på
            sikt ska kunna återvända till Marocko.
          </note>
          <note type="speaker">
            Anf. 111 JOHAN FORSSELL (M):
          </note>
          <note>
            Fru talman! Det finns fortfarande 800 personer i den här gruppen
            som befinner sig i Sverige som inte har skyddsskäl. Samtidigt
            ser vi hur sök ­ trycket ökar.
          </note>
          <note>
            Det är problematiskt. Om man har skyddsskäl ska man bli beviljad
            asyl. Men vi vet samtidigt att de är få. Det har möjligtvis varit
            några fler det senaste året, men för 2016–2017 är det 3 procent.
            Vi vet också att återvändandet inte heller fungerar.
          </note>
          <note>
            Om återvändandet kommer att fungera bättre framöver är det naturligtvis
            positivt. Jag är dock lite luttrad på området eftersom jag minns
            att regeringen har slagit på stora trumman tidigare. Inte bara
            den tidigare migrationsministern utan även den tidigare inrikesministern
            har beskrivit stora framgångar. Jag tycker fortfarande att det
            är lite svårt att förstå, med tanke på den problembild vi ser
            i samhället i dag, exakt vad de framgångarna består av.
          </note>
          <note>
            Det handlar om återvändandet i stort. Ett återvändande som inte
            fun ­ gerar är en delmängd. Jag beskrev i den tidigare interpellationsdebatten
            några av våra förslag. De handlar inte minst om att skärpa den
            i dag korta preskriptionstiden, om att göra en kraftig satsning
            på polisen och genom ­ föra fler inre utlänningskontroller, om
            att bygga ut förvarsplatserna och att förändra regelverket för
            förvarstagande. Slutligen handlar det om att säker ­ ställa att
            svenska skattebetalares pengar inte går till att finansiera uppehäl
            ­ let för personer som bryter mot svensk lag och vistas i Sverige
            utan laglig rätt.
          </note>
          <note>
            Jag tror på sikt att problemen understryker det som vi har sagt
            från Moderaterna. Tiden är nu mogen att fundera mer långsiktigt
            på hur migra ­ tionspolitiken ska se ut. Vi har föreslagit att
            EU-kretsen tillsammans ska gå mot ett renodlat kvotflyktingsystem
            där asylprövningar görs utanför EU:s gräns. På ett mycket bättre
            sätt än i dag kan de personer som är i störst behov av skydd väljas
            ut. Det kan ifrågasättas om det alltid är de personer som har
            störst skäl, som känner störst utsatthet, som har möjlighet att
            komma till Sverige eller om det är många andra människor. Den
            här gruppen visar på att det är få som har skyddsskäl.
          </note>
          <note>
            Jag vill understryka att en sådan förändring är i linje med asylrätten.
            Vi vill inte sända någon till en osäker plats. Detta är precis
            samma princip som den svenska regeringen har drivit på i Europa.
            Låt oss se på Turkiet ­ avtalet, eller för den delen på Dublinprincipen.
            Påståendet att detta skulle strida mot asylrätten är helt fel
            och onyanserat. Jag är förvånad över att få höra det i en sådan
            här debatt.
          </note>
          <note>
            I ett tidigare svar har Morgan Johansson konstaterat att Statens
            institutionsstyrelse kan få mer pengar och på så sätt öka antalet
            låsta anläggningar. Något sådant initiativ har inte migrationsministern
            hänvisat till i sitt svar till mig i dag. Vidtar regeringen några
            åtgärder i linje med detta?
          </note>
          <note type="speaker">
            Anf. 112 Statsrådet HELÉNE FRITZON (S):
          </note>
          <note>
            Fru talman! Johan Forssell reflekterar över att jag ställde en
            fråga på Moderaternas förslag om asylrätten. Det var i den förra
            interpellationsdebatten, men vi kan ta frågan i denna debatt också.
          </note>
          <note>
            Bakgrunden från min och regeringens sida är tydlig. Regeringen
            står upp för asylrätten, och vi står upp för kvotsystemet – ett
            gemensamt FN-system. Vad jag kan förstå och hör i Sveriges riksdag
            är det inget annat parti, utöver Moderaterna, som tycker att man
            ska urholka asylrätten till förmån för endast ett kvotflyktingsystem.
          </note>
          <note>
            När kriget i Syrien bröt ut 2015 hade det inte varit så enkelt
            att tala om för de asylsökande att de får söka och göra sin prövning
            utanför EU:s gräns. Den debatten lär fortsätta.
          </note>
          <note>
            Jag välkomnar att Johan Forssell ställer interpellationer även
            om han säger sig vara luttrad av regeringens svar.
          </note>
          <note>
            Jag hoppas att Johan Forssell ändå noterar att jag som svar på
            den konkreta frågan om hur vi hanterar problematiken i förhållande
            till Marocko i dag har redovisat att dialogen med Marocko från
            svensk sida, från reger ­ ingens sida, är framgångsrik. Förra
            året hade vi 35 accepterade ärenden där Marocko sa: Det är våra
            medborgare; dem ska vi ta ansvar för. Detta år har vi 288 accepterade
            ärenden med Marocko. Det är ingenting annat än bekräftelse på
            att samarbete, samverkan och dialog med de länder som många lämnar
            för att söka asyl i Sverige utan att ha skyddsskäl får dessa länder
            att faktiskt ta ansvar. Det arbetet kommer regeringen på alla
            sätt att fortsätta. Jag är naturligtvis glad om vi gemensamt kan
            stå upp för att det är så relationerna med Marocko eller andra
            länder måste byggas för att vi ska få en ordning så att inte unga
            människor söker asyl i vårt land eller andra länder utan att ha
            skyddsbehov och hamnar i en situation där de far illa. Det ska
            vi på alla sätt ta ansvar för att undvika.
          </note>
          <note>
            Med det tackar jag för interpellationsdebatten och för ordet.
          </note>
          <note type="speaker">
            Anf. 113 JOHAN FORSSELL (M):
          </note>
          <note>
            Fru talman! Vi har en runda kvar.
          </note>
          <note>
            Man kan fundera på detta med att urholka asylrätten. Kvotflyktingsystemet
            är ju det som hjälper människor i störst nöd. Det är det vi vill
            utveckla.
          </note>
          <note>
            Det vi ser i dag, till exempel på det här området, är ett system
            där det kommer väldigt många personer utan asylskäl som har betalat
            för en resa hit, som inte är flyktingar och som sedan inte återvänder.
          </note>
          <note>
            Det är för att förändra precis detta som vi lägger fram det här
            förslaget. Det står i bjärt kontrast till den politik som regeringen
            för – den regering som efter att under lång tid ha sagt raka motsatsen
            nu lägger fram förslaget att vi ska bevilja uppehållstillstånd
            på ett rättsosäkert och godtyckligt sätt till personer som inte
            har skyddsskäl. Men mer om det vid ett annat tillfälle.
          </note>
          <note>
            Det är positivt om det är så att fler i den här gruppen följer
            svensk lag och återvänder hem. Problemet i sammanhanget är dock
            att det fortfarande kommer fler än tidigare. Grundproblemet –
            de 800 personerna som vistas här utan tillstånd, som lever i utsatthet
            och som väldigt många gånger utsätter tredje man för regelrätta
            brott och kriminalitet – ser inte ut att minska nämnvärt, åtminstone
            inte i närtid, och det gör mig bekymrad.
          </note>
          <note>
            Jag vill ge migrationsministern rätt i att jag är lite luttrad.
            Jag har ställt den här typen av frågor och interpellationer under
            flera års tid, och jag får ungefär samma svar: Vi har gjort någonting,
            och nu ska vi överväga någonting annat. Ett år senare överväger
            man fortfarande det där. Reger ­ ingens aktivitet på området har
            kanske inte varit den allra största, för att uttrycka sig milt.
          </note>
          <note>
            Jag skulle gärna vilja följa upp det som Morgan Johansson konstaterade
            – att Statens institutionsstyrelse ska få mer pengar och att antalet
            låsta anläggningar ska ökas. Jag hittar inte detta i svaret här
            i dag och undrar hur regeringen ser på det.
          </note>
          <note type="speaker">
            Anf. 114 Statsrådet HELÉNE FRITZON (S):
          </note>
          <note>
            Fru talman! Tack för utrymmet för ytterligare ett slutinlägg!
            Det gäller att hålla ordning på replikerna.
          </note>
          <note>
            Man ska inte tvivla på regeringens och Sveriges aktivitet, Johan
            Forssell. Jag tror att den som efterfrågar den ser i det som är
            gjort sedan 2015 att Sverige har tagit ett väldigt stort ansvar.
          </note>
          <note>
            Jag tycker också att det är bra att vi har en sådan bred förankring
            i Sveriges riksdag med den överenskommelse som är gjord mellan
            reger ­ ingen och de borgerliga partierna. Den kom också till
            i ett läge då vi behövde ett gemensamt ansvarstagande.
          </note>
          <note>
            Jag är den första att beklaga att Johan Forssell säger att det
            är djupt olyckligt att vi har en ordning där personer utan skyddsbehov
            söker asyl och att Johan Forssells argumentation står i bjärt
            kontrast till regeringens hållning. Jag tycker att det borde vara
            ett större problem för Johan Forssell att det finns en bjärt kontrast
            på den borgerliga sidan i fråga om hur man ser på migrationspolitiken
            framöver.
          </note>
          <note>
            Jag kan inte annat än uppmana till att vi gemensamt fortsätter
            att ta ansvar för såväl den grundläggande asylrätten och återvändandet
            som en långsiktigt hållbar migrationspolitik. Det gör regeringen
            i ett antal åtgärder och även i den budget som regeringen lägger
            fram för riksdagen.
          </note>
          <note>
            Överläggningen var härmed avslutad.
          </note>
          <note>
            § 18 Svar på interpellation 2017/18:140 om Migrationsverkets
            skulder till kommunerna
          </note>
          <note type="speaker">
            Anf. 115 Statsrådet HELÉNE FRITZON (S):
          </note>
          <note>
            Fru talman! Lotta Finstorp har frågat mig hur jag avser att agera
            för att de kommuner som har fordringar på Migrationsverket ska
            få sina rättmätiga betalningar och om jag anser att det är rimligt
            att det pågår ett så stort antal rättsprocesser mellan kommuner
            och Migrationsverket.
          </note>
          <note>
            Den stora ökningen av antalet asylsökande under 2014 och 2015
            ledde till att kommunernas ansökningar om ersättning ökade kraftigt.
            Det tidigare administrativt krävande ersättningssystemet för kommunernas
            mottagande av ensamkommande barn bidrog till fördröjningar i handläggningen.
            Systemet medförde en lång eftersläpning från att den faktiska
            kostnaden uppstod till dess att kommunerna eftersöker ersättning
            och sedan slutligen får betalt av Migrationsverket.
          </note>
          <note>
            För att effektivisera utbetalningarna till kommunerna införde
            reger ­ ingen redan den 1 juli 2017 ett nytt ersättningssystem
            för kommunernas mottagande av ensamkommande barn. Det nya ersättningssystemet
            bygger i större utsträckning på schabloner som betalas ut automatiskt
            utan att kommunen behöver ansöka om ersättningen. Införandet av
            det nya ersättningssystemet har effektiviserat utbetalningarna
            till kommunerna för kostnader som uppstått från och med den 1
            juli 2017. Kommunerna har fram till den 31 december 2017 möjlighet
            att ansöka om ersättning för kostnader som uppstått innan det
            nya ersättningssystemet infördes.
          </note>
          <note>
            Bland annat för att i högre takt kunna betala ut äldre anspråk
            om ersättningar föreslår man en ökning i höständringsbudgeten
            2017 med 6,3 miljarder kronor av det anslag inom utgiftsområde
            8 som ska finansiera de statliga ersättningarna till kommuner
            och landsting.
          </note>
          <note>
            Migrationsverket bedömer att man kan betala ut större belopp
            till kom ­ muner och landsting under 2017 än vad som tidigare
            antagits, bland annat genom direkta delutbetalningar. Delutbetalningarna
            innebär att Migra ­ tionsverket betalar ut en större andel av
            de sökta ersättningarna i inkomna och ännu inte avslutade ärenden.
            Genom denna hantering kommer Migra ­ tionsverket således att kunna
            betala ut en större andel av ersättningsan ­ språken under 2017
            än vad som tidigare har prognostiserats. Kontroll och sedvanlig
            handläggning av de ersättningsanspråk som delutbetalas kom ­ mer
            i stället att ske under 2018.
          </note>
          <note>
            Detta var mitt inledande svar.
          </note>
          <note type="speaker">
            Anf. 116 LOTTA FINSTORP (M):
          </note>
          <note>
            Fru talman! På många håll i landet uttrycker kommuner ilska och
            besvikelse över de uteblivna betalningarna av ersättning från
            Migrationsverket.
          </note>
          <note>
            De allra flesta av Sveriges kommuner har ju uträttat stordåd
            för att lösa den extraordinära situation som de stora flyktingströmmarna
            medförde. Deras insatser för asylsökande och för särskilt mottagande
            av ensamkommande ska självfallet ersättas av staten, det vill
            säga Migrationsverket.
          </note>
          <note>
            Flera ersättningar för insatser till asylsökande och för mottagande
            av flyktingar betalas ut i efterskott, precis som ministern säger
            i sitt svar. Man måste ansöka, och nu finns det dessutom schablonutbetalningar.
            Men inte nog med att utbetalningarna dröjer oacceptabelt länge,
            utan nu avslås ansökningar gång på gång. I vissa fall erhåller
            kommunerna enbart en del av de sökta beloppen trots fullständiga
            underlag och för kommunerna självklara fordringar, som man då
            ligger ute med.
          </note>
          <note>
            Under året har kommuner vittnat om ett stort antal totala avslag.
            Det är ofta avslag som överklagas, och det är inte sällan som
            kommunerna vinner i kammarrätten. Men det kostar väldigt mycket
            resurser och tid. I vissa kommuner, till exempel i min hemkommun
            Flen, har man fått anställa en person som är expert på att återsöka
            pengar och som leder rättsprocessen åt kommunen för att få tillbaka
            pengarna. Tycker ministern att det är rimligt att kommunerna ska
            agera bank åt staten? För min del tycker jag att det är fullständigt
            oacceptabelt. Det tycker också alla kommuner som ligger ute med
            så mycket pengar.
          </note>
          <note>
            Redan 2016 skrev SKL till Migrationsverket: ”Migrationsverket
            ska inte lastas för att de har att hantera ett tungrott ersättningssystem.
            Det faller på regeringen. Däremot måste Migrationsverket tillse
            att det finns system och rutiner för att hantera det befintliga
            ersättningssystemet så effektivt som möjligt. Och inte minst måste
            man se till att det finns handläggar ­ resurser i den omfattning
            som krävs. SKL anser att dessa uppgifter inte prioriterats i tillräcklig
            utsträckning, då vi ser tecken på att skulden till kommuner och
            landstig nu ökar snabbt.”
          </note>
          <note>
            Det gör den fortfarande. Det har betalats ut en hel del. Men
            samtidigt har man inte kommit i fatt de stora volymer och balanser
            som finns. Det skapar bland annat brist på likviditet hos kommunerna.
            Det innebär att många kommuner måste låna pengar för att klara
            löneutbetalningar och annat. Det innebär för kommunerna ytterligare
            problem och kostnader att hantera. I och med dröjsmålen uppstår
            också en osäkerhet om kommunerna kommer att få den ersättning
            de fakturerat eller inte. Det är jättesvårt för kommunerna att
            budgetera framåt. De vet inte när de kommer att få några pengar
            och om de kommer att få det som de har ansökt om.
          </note>
          <note>
            SKL var väldigt på hugget förra året, 2016, för att hjälpa kommunerna
            i detta. Jag hade väl gärna sett att de hade stått ytterligare
            på barrikaderna under 2017. Enligt Migrationsverkets siffror finns
            det fortfarande fordringar på drygt 10 miljarder. Migrationsverket
            har skulder till ett stort antal kommuner. Det har till exempel
            en skuld till Karlskrona kommun på 224 miljoner kronor. Det är
            en väldigt stor del av nettoomslutningen. Den har inte fått alla
            pengar för 2015, och skulden har ökat med 44 miljoner kronor under
            2017.
          </note>
          <note>
            Riksrevisionen har granskat detta. Granskningen visar att kommuner
            har sämre likviditet på grund av de sena betalningarna. Deras
            enkät visar att nästan var femte kommun har tvingats låna pengar.
            För nästan var tion ­ de kommun har de sena ersättningarna inneburit
            att kommunen låtit bli eller skjutit upp att anställa personal.
            Anser ministern att det är ett rimligt sätt att hantera våra kommuner?
          </note>
          <note type="speaker">
            Anf. 117 JAN ERICSON (M):
          </note>
          <note>
            Fru talman! Jag har ställt en liknande interpellation. Den har
            av någon underlig anledning placerats den 19 december, så då ses
            vi igen. Jag tänker ändå lite grann gå in i denna debatt i dag
            och kommentera frågorna.
          </note>
          <note>
            Jag hade nämligen en liknande interpellationsdebatt för ett drygt
            år sedan med Morgan Johansson, din företrädare. När jag skrev
            min interpellation var skulden till kommunsektorn över 20 miljarder
            kronor. I debatten den gången den 21 oktober 2016 konstaterade
            Morgan Johansson nöjt att skulden hade sjunkit till 9,6 miljarder.
            Då utlovade han för mig att Migra ­ tionsverket nog skulle vara
            i fas i början av nästa år, det vill säga i början av detta år
            2017.
          </note>
          <note>
            Nu ser det inte riktigt ut så. När jag skrev min nya interpellation
            hade skulden ökat till en bit över 10 miljarder. Den är alltså
            högre än vad den var för ett år sedan. Det tycker jag är ganska
            anmärkningsvärt. Jag kan instämma i det Lotta Finstorp sa innan
            här. Det är väldigt jobbigt för kommunerna att planera.
          </note>
          <note>
            Jag hade gruppmöte med min egen hemkommun, Marks kommun, nu i
            går. Där konstaterade man att det är nästan omöjligt. Det är så
            många lösa trådar i detta att man inte ens vet om eller när man
            kommer att få betalt. Ett exempel var ersättning för överförmyndarverksamheten
            som släpar på något konstigt sätt, och ingen vet hur man ska få
            betalt. Det är väldigt besvärligt för kommunen att göra budgetar
            och veta vad man har för pengar att röra sig med, plus att man
            tyvärr i vår kommun också tvingas låna för att klara av det löpande.
          </note>
          <note>
            När jag debatterade med Morgan Johansson förra året föreslog
            jag för honom att man skulle införa ett system med en a conto-utbetalning
            i enlighet med kommunernas krav där man sedan kunde granska underlagen
            och i efterhand cleara om det var någonting som inte stämde. Morgan
            Johansson konstaterade då att jag var helt ute och cyklade och
            att det var helt omöjligt att göra detta. Det var för krångligt,
            skulle medföra merarbete och dessutom vara för osäkert för Migrationsverket.
            Man kunde inte veta om det skulle stämma, och det skulle vara
            lätt för kommunerna att kräva för mycket pengar.
          </note>
          <note>
            Jag konstaterar att redan den 1 juli 2017 fungerade uppenbarligen
            det som var helt omöjligt i oktober 2016. Det tycker jag är väldigt
            konstigt. Däremot framgår det inte riktigt av mi nisterns svar
            om systemet med a conto-utbetalning bara gäller för ensamkommande
            eller om det gäller för alla kostnader för kommunernas mottagande.
            Det skulle jag gärna vilja ha svar på i debatten. Det har jag
            inte riktigt klart för mig.
          </note>
          <note>
            Precis som Lotta Finstorp tycker jag att det är lite oanständigt
            att staten bedriver processer mot kommunerna. Kommunerna har det
            tufft nog i dag att ta hand om alla nyanlända. I en kommun i min
            valkrets berättade kommunchefen lite uppgivet att Migrationsverket
            hade ringt på kvällen och sagt att i morgon kommer det tolv ungdomar
            som ni måste ta hand om. Han hade sagt: Det är helt omöjligt.
            Vi har ingenstans att göra av dem. Det bryr vi oss inte om, säger
            Migrationsverket. Dagen efter hade man tolv personer att ta hand
            om. Det gjorde att kommunchefen fick rusa i väg för att försöka
            hitta någonting, och man köpte en villa som man skulle kunna använda
            till detta. Det skedde med en dags varsel.
          </note>
          <note>
            Den situationen har våra kommuner i dag. Det minsta man kan begära
            är att staten åtminstone inte processar mot kommunerna i de här
            frågorna och ser till att betala pengarna i tid. Jag vill fråga
            ministern framför allt om ersättningssystemet med a conto-utbetalningar.
            Gäller det alla typer av ersättningar från Migrationsverket, eller
            gäller det bara för ensamkomman ­ de?
          </note>
          <note type="speaker">
            Anf. 118 Statsrådet HELÉNE FRITZON (S):
          </note>
          <note>
            Fru talman! Tack, Jan Ericson, för att du deltar i interpellationsdebatten!
            Jag ställde samma fråga som du om det inte var möjligt att hantera
            alla tre debatterna under kvällen. Men vi lär nog få återkomma
            den 19 december. Vi har tittat på Migrationsverkets skulder just
            för ensamkomman ­ de. Vi får återkomma till hela gruppen. Det
            kan vi göra den 19 december.
          </note>
          <note>
            När det gäller ersättningssystemet vill jag säga följande till
            Lotta Finstorp. Bakgrunden är att 2014 och 2015 hade vi en enorm
            ökning antalet asylsökande men framför allt av ensamkommande.
            Sverige var det land i Europa som tog emot allra flest.
          </note>
          <note>
            Det visade sig då att det ersättningssystem som Sverige hade
            vid det tillfället inte fungerade, och det var som bekant en annan
            regering. Det blev kostsamt, och det var inte ändamålsenligt.
            Det var ett svåröverskådligt regelverk. Det var administrativt
            betungande, och det kunde ta upp till ett år för kommunerna att
            eftersöka ersättning.
          </note>
          <note>
            Som ni säkert vet har jag haft anledning att betrakta det från
            den lokala nivån, och dessutom i en kommun som stått för ett väldigt
            högt mottag ­ ande. Jag har full förståelse för frågorna som ställs.
          </note>
          <note>
            Det ger mig en väldigt bra möjlighet att nu kunna redovisa regeringens
            och Migrationsverkets arbete med att på alla sätt få ned utbetalningarna
            så att vi hamnar i ett läge där man både pengamässigt och tidsmässigt
            står i relation till inkomna ansökningar.
          </note>
          <note>
            Nu har systemet gjorts om till ett modernare, mer schabloninriktat
            system. Det kommer sannolikt att fungera på ett helt annat sätt.
            Vi har fortfarande eftersläpningar på äldre utbetalningar. Det
            är i huvudsak dem det handlar om fram till årsskiftet. Jag kan
            passa på att uppdatera med de allra mest aktuella siffrorna för
            dagen.
          </note>
          <note>
            Det har fram tills nu betalats ut 37 ½ miljard till kommunerna.
            Det återstår 6 miljarder. Det innebär att det vi kallar balansen
            – och det är säkert det som både Jan Ericson och Lotta Finstorp
            refererar till – vid årsskiftet enligt prognosen kommer att hamna
            på mellan 4 och 5 miljarder.
          </note>
          <note>
            Det är klart att ingen skulle vara gladare än jag om jag kunde
            säga att balansen nu var klar. Detta hinner man inte till årsskiftet,
            men det har varit en väldigt snabb resa under hösten. Det är naturligtvis
            bra, för detta är oerhört viktiga besked till kommunerna.
          </note>
          <note>
            Det är alltså tiden fram till årsskiftet man har på sig att ansöka
            om de äldre kostnaderna, och sedan går vi in helt och hållet i
            det nya. Då kommer vi att ha en mycket enklare modell för både
            kommuner och Migrationsverket att förhålla sig till. Jag är glad
            att vi kan överge det gamla, svårhanterliga utbetalningssystemet.
          </note>
          <note type="speaker">
            Anf. 119 LOTTA FINSTORP (M):
          </note>
          <note>
            Fru talman! Tack, ministern, för en viktig debatt! Jag har stor
            respekt för de stora volymer som kom, framför allt av ensamkommande.
            Läget har naturligtvis varit extraordinärt för både stat och kommuner.
            De dröjande utbetalningarna är ett problem, men de rättsprocesser
            som nu pågår för många kommuner är verkligen inte okej. Kommunerna
            har lagt ned stora kostnader för att ställa upp och jobba tillsammans
            med staten. Sedan får man avslag på ansökningarna om de pengar
            som man till slut får rätt att få. Det är inte anständigt att
            göra på det sättet.
          </note>
          <note>
            Min hemkommun Flen är mycket hårt drabbad av detta – både av
            uteblivna betalningar och av rättsprocesser som pågår. Vi har
            en mottagningsenhet sedan decennier tillbaka i Flen och en stolthet
            över att vi har ett bra flyktingmottagande och ett bra samarbete
            mellan stat och kommun. Det är tydligt vem som gör vad och så
            vidare. Där är man nu förtvivlad från socialförvaltningens sida.
            Migrationsverkets verksamhet påverkar socialnämnden på många olika
            sätt, till exempel avseende familjekonflikter bland asylsökande
            och kommunens ansvar att ordna skyddat boende. Det är där det
            många gånger blir avslag, och kommunen får sedan driva en process
            och få rätt i kammarrätten.
          </note>
          <note>
            Jan Ericson talade om sin hemkommun. I Flens kommun ordnade vi
            på bara 24 timmar ett transitboende för ensamkommande. Även när
            det gäller detta är det stora problem att få tillbaka pengarna.
            Ibland säger människor i kommunen: Varför skickar inte kommunen
            detta till Kronofogden för indrivning? Varför ska vi, små sårbara
            kommuner, agera bank åt staten?
          </note>
          <note>
            Det är någonstans där man hamnar i stoltheten över att ha ett
            bra flyktingmottagande. Ett stort problem är all den tid som krävs
            för en slimmad socialförvaltning. Dessa pengar, 60 miljoner, som
            kommunen nu väntar på att få motsvarar ungefär 7 procent av kommunens
            hela budget. Det är otroligt tufft att kunna planera för äldreomsorg
            och för barn som behöver omhändertas och komma på HVB-hem.
          </note>
          <note>
            Under en vecka nyligen fick kommunen 17 avslagsbeslut från Migra
            ­ tionsverket. Av dessa har man sedan fått rätt i ett antal och
            fått pengar tillbaka. Ofta sitter man på socialförvaltningen och
            undrar: Ska vi ha råd att ta in vikarier? Kommer vi att ha råd
            att utvidga de verksamheter som behövs i dag?
          </note>
          <note>
            Socialchefen i Flens kommun , Jukka Taipale , säger: Vad händer
            nästa gång om det kommer ett stort inflöde av asylsökande till
            Flen? Vi kan inte ställa upp på samma sätt som vi gjorde den här
            gången. Det är otroligt allvarligt när kommunerna känner att de
            inte längre kan göra detta efter ­ som de inte har råd. Var femte
            kommun måste låna pengar för att kunna betala lönerna därför att
            betalningen dröjer, vilket är ett problem i sig. Staten säger
            dessutom sedan att man får avslag på ansökan om pengarna och man
            sedan får hålla på med rättsprocesser. Att ha affärer med staten
            borde vara tryggt och förutsägbart, men i dag är det precis tvärtom.
          </note>
          <note>
            Jag tror att de allra flesta som drabbas har förståelse för att
            det kan vara viss fördröjning med betalningarna på grund av den
            stora arbetsbelastning som Migrationsverket har. Men det är skattebetalarna
            som får stå för notan, och det är kommuninvånare som drabbas.
            Den debatten behöver vi inte ha. Det är bara onödigt, för alla
            har gått man ur huse för att hjälpa till. Men att kommunerna ska
            agera bank åt staten är inte okej.
          </note>
          <note type="speaker">
            Anf. 120 Statsrådet HELÉNE FRITZON (S):
          </note>
          <note>
            Fru talman! Tack, Lotta Finstorp, för din beskrivning från verkligheten!
            Jag respekterar den. Jag kommer inte att kunna kommentera någon
            enskild kommun, och jag tror egentligen inte heller att Lotta
            Finstorp anser att det är jag eller en riksdagsledamot som ska
            avgöra vilka anspråk från en kommun som är rätt eller fel. Jag
            hoppas och tror att vi är överens om att det är Migrationsverket
            som ska göra det.
          </note>
          <note>
            Däremot är det oerhört viktigt att vi har en bra dialog med Kommun
            ­ sverige. Jag och statsrådet Ylva Johansson träffade alldeles
            nyligen led ­ ningen för Sveriges Kommuner och Landsting med Lena
            Micko och An ­ ders Knape i spetsen. Vi hade som vanligt, höll
            jag på att säga, ett bra och uppriktigt samtal. Det är viktigt.
            SKL:s ledning förde fram just denna fråga. Det jag kunde redovisa
            från regeringens sida är att vi avsätter extra medel för detta.
            Vi är också mitt i en övergång till ett nytt system, och det finns
            anledning för oss att bygga detta system så bra det går gemensamt.
          </note>
          <note>
            Jag vill passa på att peka på att man nu får en möjlighet ute
            i kommunerna att få tillgång till den nya e-tjänsten. Det är ett
            sätt för Migrationsverket att få löpande informationsuppdatering
            från kommunerna. Som det har sett ut nu, med det gamla systemet,
            har varje kommun skickat in på sitt sätt. Med 290 kommuner är
            det klart att ansökningarna ser väldigt olika ut, och det hela
            är tidskrävande. Nu får man fördelar med e-tjänsten , där både
            kommunerna och Migrationsverket tydligare kommer att kunna följa
            utvecklingen för just den egna kommunens åtaganden.
          </note>
          <note>
            Jag kan passa på att säga att detta är ett anslutningsavtal,
            och ännu har vi inte alla kommuner med i detta. I alla sammanhang
            försöker jag därför att uppmana till att man går hem och frågar
            i sin egen kommun. Om man får kontaktpersoner i anslutningen och
            får systemet att fungera väl har man en kontinuerlig uppföljning
            av händelseutvecklingen i respektive kommun. Man kan då på ett
            bättre sätt också hantera följderna av detta, bland annat ersättningar
            och liknande.
          </note>
          <note>
            Lotta Finstorp frågar om rättsprocesserna. Bara så att det inte
            ska råda något missförs tånd vill jag säga att det inte, såvitt
            jag känner till, pågår några rättsprocesser mellan kommuner och
            Migrationsverket om uteblivna betalningar. Däremot är det så –
            och jag tror att det är detta Lotta Finstorp beskriver – att när
            en kommun får en del av sitt anspråk avslaget har man möjlighet
            att överklaga i domstol. Det är en bra möjlighet, för det är som
            sagt många kommuner inblandade, och ansökningarna görs på väldigt
            olika sätt. De bedömningar som ska göras är myndighetsbedömningar,
            men den enskilda kommunen har möjlighet till överprövning.
          </note>
          <note>
            Detta tycker jag att vi ska ha respekt för. Jag tror inte att
            vi skulle kunna ha ett system där varje kommun får precis vad
            de ansöker om, utan det måste finnas någon sorts professionell
            bedömning av vad underlagen faktiskt avser.
          </note>
          <note type="speaker">
            Anf. 121 LOTTA FINSTORP (M):
          </note>
          <note>
            Fru talman! Tack, ministern, för en bra och viktig debatt! Det
            är många som lyssnar på den där ute. Men det är inte enbart kommunerna
            som inte får betalt eller som har problem med detta. Det handlar
            också om andra, till exempel juridiska byråer som har utfört uppdrag
            åt Migrationsverket, exempelvis som offentliga biträden. Det var
            flera juridiska byråer som hörde av sig till mig när de såg att
            denna interpellationsdebatt skulle hållas. De får inte betalt
            för arbetstimmar och direkta kostnadsutlägg. Bland annat är det
            problem när det handlar om tolktjänster, för byrån måste betala
            tolk ­ arna som har gett stöd åt de offentliga biträdena, och
            ersättningarna måste betalas ut inom 30 dagar enligt fakturan
            som kommer från tolkarna.
          </note>
          <note>
            Eftersom de här juridiska byråerna ligger ute med så mycket pengar
            blir det svårt för dem också avseende likviditeten. En byrå som
            jag har haft kontakt med har utestående fordringar hos Migrationsverket
            som motsvarar 70 procent av deras totala utestående fordringar.
            Antalet liknande förtvivlade berättelser bara ökar.
          </note>
          <note>
            Det handlar både om privata företag som har utfört olika tjänster
            för Migrationsverkets räkning och om kommunerna som vittnar om
            tidskrävande administrativa uppföljningsrutiner. Det har hänt
            att man inte har fått betalt trots att beslut är fattat av Migrationsverket.
            Det säger de här personerna som är offentliga biträden. Det duger
            inte. Människor måste få betalt för utförda tjänster åt staten.
            Man tror ändå att det är en kund som man kan lita på och som det
            är tryggt att göra affärer med.
          </note>
          <note>
            Hur avser statsrådet att agera för att de offentliga biträdena
            ska kunna få sina rättmätiga betalningar i tid?
          </note>
          <note type="speaker">
            Anf. 122 Statsrådet HELÉNE FRITZON (S):
          </note>
          <note>
            Fru talman! Tack till Lotta Finstorp, med bistånd av Jan Ericson,
            för den här interpellationsdebatten! Det är en otroligt viktig
            diskussion. Jag är helt övertygad om att det är som Lotta säger
            att många följer den.
          </note>
          <note>
            Kommunerna gör varje dag fantastiska insatser i det åtagande
            som vi har för våra asylsökande ensamkommande barn och unga. Jag
            har väldigt stor respekt för det. Jag har också på alla sätt respekt
            för Migrationsverket och de insatser som man gör dagligen för
            att detta ska fungera i ett bra samspel.
          </note>
          <note>
            Det jag kanske inte nämnde i debatten är att det har avsatts
            mycket stora resurser till Migrationsverket för att klara detta.
            Inte bara tillför regeringen de extra 6,3 miljarderna i höständringsbudgeten
            , utan man har också, även om Migrationsverket ska dra ned i sin
            verksamhet när nu mottagandet minskar, växlat upp mångdubbelt
            för hanteringen av ersättningsanspråken från kommunerna.
          </note>
          <note>
            När vi tittar på hur det såg ut 2016 ser vi att man hade strax
            under 40 årsarbeten för detta, och i dag har man över 200 årsarbeten
            för detta. Det vittnar lite om vilka insatser det faktiskt är
            fråga om för att en utbetalning av de anspråk som görs på Migrationsverket
            ska kunna verkställas. Det ska naturligtvis gälla alla delar,
            också de som är nämnda här i debatten.
          </note>
          <note>
            Överläggningen var härmed avslutad.
          </note>
          <note>
            § 19 Svar på interpellation 2017/18:171 om Migrationsverkets
            skulder till kommunerna
          </note>
          <note type="speaker">
            Anf. 123 Statsrådet HELÉNE FRITZON (S):
          </note>
          <note>
            Fru talman! Det här är en interpellationsdebatt som är snarlik
            den debatt som vi alldeles nyligen har haft, men Boriana Åberg
            har frågat mig om jag bedömer att Migrationsverket kommer att
            vara klara med utbetalningarna till kommunerna innan årsskiftet
            och om jag och regeringen ämnar vidta åtgärder för att Migrationsverket
            ska göra de försenade utbetalningarna.
          </note>
          <note>
            Den stora ökningen av antalet asylsökande under 2014 och 2015
            ledde till att kommunernas ansökningar om ersättning ökade kraftigt.
            Det tidigare administrativt krävande ersättningssystemet för kommunernas
            mottagande av ensamkommande barn bidrog till fördröjningar i handläggningen.
            Systemet medförde en lång eftersläpning från att den faktiska
            kostnaden uppstod till dess att kommunerna eftersöker ersättning
            och sedan slutligen får betalt av Migrationsverket.
          </note>
          <note>
            För att effektivisera utbetalningarna till kommunerna införde
            reger ­ ing ­ en den 1 juli 2017 ett nytt ersättningssystem för
            kommunernas mottagande av ensamkommande barn. Det nya ersättningssystemet
            bygger i större utsträckning på schabloner som betalas ut automatiskt
            utan att kommunen behöver ansöka om ersättningen. Införandet av
            det nya ersättningssystemet har effektiviserat utbetalningarna
            till kommunerna för kostnader som uppstått från och med den 1
            juli 2017. Kommunerna har fram till den 31 december 2017 möjlighet
            att ansöka om ersättning för kostnader som har uppstått innan
            det nya ersättningssystemet infördes.
          </note>
          <note>
            Bland annat för att i högre takt kunna betala ut äldre anspråk
            om ersättningar föreslås en ökning i höständringsbudgeten 2017
            med 6,3 miljarder kronor av det anslag inom utgiftsområde 8 som
            ska finansiera de statliga ersättningarna till kommuner och landsting.
          </note>
          <note>
            Migrationsverket bedömer att de kan betala ut större belopp till
            kommuner och landsting under 2017 än vad som tidigare har antagits,
            bland annat genom direkta delutbetalningar. Delutbetalningarna
            innebär att Migrationsverket betalar ut en större andel av de
            sökta ersättningarna i inkomna och ännu inte avslutade ärenden.
            Genom denna hantering kommer Migrationsverket således att kunna
            betala ut en större del av ersättningsanspråken under 2017 än
            vad som tidigare har prognostiserats. Kontroll och sedvanlig handläggning
            av de ersättningsanspråk som delutbetalas kommer i stället att
            ske under 2018.
          </note>
          <note>
            Det är mitt inledande svar.
          </note>
          <note type="speaker">
            Anf. 124 BORIANA ÅBERG (M):
          </note>
          <note>
            Fru talman! Tack, statsrådet, för svaret! Jag noterade att det
            var exakt samma svar som Lotta Finstorp fick. Jag har också i
            mitt inlägg vissa upprepningar som jag ska försöka framställa
            på ett annat sätt, men jag vill inte på något sätt förringa vikten
            av den frågan.
          </note>
          <note>
            Vi ska inte förtiga att Migrationsverket har hanterat sina skulder
            till kommunerna på ett väldigt dåligt sätt. Det har ställt till
            mycket problem för kommunerna och fortsätter att göra det för
            de flesta kommuner, inte bara i Skåne som min interpellation handlade
            om utan även i resten av landet.
          </note>
          <note>
            Enligt de senaste siffrorna som jag har är staten fortfarande
            skyldig kommunerna 10 miljarder. Det är en ofantlig summa pengar
            som kommunerna får ligga ute med. I min kommun, Kävlinge, har
            vi tvingats låna pengar för att betala de anställdas löner. Kävlinge
            är ändå en kommun med väldigt bra ekonomi. Det finns många som
            har det mycket värre.
          </note>
          <note>
            Min kollega Lotta Finstorp ställde frågan, och jag kan också
            göra det, om det är meningen att kommunerna ska agera bank åt
            staten. Det är omoraliskt. Det räcker inte att Migrationsverket
            har intentionen att betala. Man sa förra året att man jobbade
            på, att belastningen på systemet blivit mindre och att man skulle
            jobba snabbare, men så blev det inte.
          </note>
          <note>
            Frågorna som infinner sig är: Vilka räkningar ska kommunerna
            strunta i att betala? Eller vilka verksamheter ska kommunerna
            dra ned på? Är det skolan, barnomsorgen eller äldreomsorgen? Vi
            kan vända på perspektivet: Vad händer om en individ har skulder
            till staten? Har staten överseende med individens problem? Nej,
            det är raka vägen till Kronofogden. Du ska betala, och du ska
            betala saftiga böter på beloppet du är skyldig.
          </note>
          <note>
            Jag undrar om ministern skulle kunna tänka sig att ändra lite
            på systemet så att kommunerna inte ska skicka in en ansökan som
            lämnas till Migrationsverkets godtycke utan att man i stället
            skickar en räkning på sina kostnader. Man kan ha förtroende för
            att kommunerna inte försöker lura staten.
          </note>
          <note>
            Vi vet att man på Migrationsverket har varit väldigt godtrogen
            när det gäller andra bedömningar, till exempel ålder på asylsökande
            då 40-åringar har betraktats som 18- eller till och med 15-åringar
            bara på grund av det som de själva har sagt.
          </note>
          <note>
            Det skulle vara klädsamt om Migrationsverket kunde ha förtroende
            för de bedömningar som kommunerna gör och om de inte ifrågasatte
            alla kostnader, på ett sätt som man själv betraktar som närapå
            ohederligt.
          </note>
          <note type="speaker">
            Anf. 125 JAN ERICSON (M):
          </note>
          <note>
            Fru talman! Det här är två nästan identiska debatter. Därför
            delar jag upp mig lite.
          </note>
          <note>
            Jag lyssnar med intresse, framför allt på att ministern nu utlovade
            att det kanske inte skulle vara mer än 4–5 miljarder kvar vid
            årsskiftet. Det låter bra. Men med tanke på att Morgan Johansson
            i oktober förra året sa att vi skulle vara i balans vid föregående
            årsskifte tar jag siffrorna med en nypa salt. Jag misstror inte
            ministern. Hon har säkert fått uppgifterna från Migrationsverket.
            Men jag litar inte riktigt på Migrationsverket i frågan. De kom
            som sagt med felaktiga uppgifter vid förra årsskiftet.
          </note>
          <note>
            Den stora tillströmningen av asylsökande kom hösten 2015 och
            våren 2016. Trots detta har man inte förändrat regelverken och
            hittat enklare sätt att hantera ersättningarna. Jag förstår inte
            varför det ska vara så komplicerat. Vi ska inte behöva ha luddiga
            regelverk som leder till rättstvister om vilka poster man ska
            få ersättning för eller inte. Lagar och förordningar från regeringen
            borde vara så pass tydliga att kommunerna enkelt kan bedöma vad
            de kommer att få ersättning för.
          </note>
          <note>
            Med den osäkerhet som råder nu – jag instämmer i det Boriana
            säger och som Lotta nämnde tidigare – finns det risk att kommunerna
            börjar snåla ordentligt på mottagandet eftersom de inte riktigt
            vet vad de kommer att få betalt för. Det kan inte vara det regeringen
            vill när de skjuter till mer pengar till Migrationsverket för
            mottagandet. Det finns en stor risk i detta.
          </note>
          <note>
            Jag har varit runt i olika kommuner och träffat socialtjänst,
            talat med tjänstemän och så vidare. De känner en osäkerhet när
            det gäller vad kommunerna kan erbjuda och vilka kostnader de kan
            ta på sig eftersom de inte vet vad de får täckning för. Jag tycker
            att ministern ska ta det på allvar. Det kan inte vara avsikten.
          </note>
          <note>
            Jag är fortfarande lite fundersam. Ministern säger nu att hon
            är nöjd med att vi har ett nytt system. Men när jag frågade förut
            om det nya systemet med a conto-utbetalningar och sådant verkligen
            gäller all form av mottagande eller om det bara gäller ensamkommande
            barn var ministern osäker och ville återkomma om det. Ändå får
            jag en bild av att ministern menar att vi har ett helt nytt system
            som ersätter det gamla. Jag vill ha svar på om det nya systemet
            med a conto-utbetalningar gäller all form av mottagande, eller
            om det bara gäller mottagande av ensamkommande barn.
          </note>
          <note type="speaker">
            Anf. 126 Statsrådet HELÉNE FRITZON (S):
          </note>
          <note>
            Fru talman! Boriana Åberg, Moderaterna, har ställt nästan samma
            interpellation som Lotta Finstorp, Moderaterna, har ställt till
            mig i kväll. Men tonläget är betydligt högre. Jag tycker att det
            är viktigt med en respektfull och ödmjuk debatt.
          </note>
          <note>
            Jag känner som sagt den här världen ganska väl och vet mycket
            väl vilken frustration man upplever och har upplevt ute i kommunerna.
            Men att beskriva det på det sätt som Boriana Åberg gör tror jag
            inte gynnar utvecklingen. Jag tror att det som gäller är samverkan
            och samarbete.
          </note>
          <note>
            Min fråga tillbaka till Boriana Åberg skulle kunna vara om Kävlinge,
            hennes kommun, nu har valt att ansluta sig till avtalet om e-tjänster.
            I så fall är man med i det nya systemet och får möjlighet till
            kontinuerligt informationsutbyte som underlättar för samverkan,
            samspel och utbetalning ­ ar till respektive kommun. Jag tror
            att det är viktigt att vi försöker lösa uppgiften ihop på det
            sättet.
          </note>
          <note>
            Jag vill också erinra Boriana Åberg om att det system som hon
            kritiserar så kraftfullt, och som prövades 2014 och 2015 när det
            kom så många, är ett system som hennes regering hade ansvar för
            och som den här reger ­ ingen har valt att arbeta bort. Vi har
            valt att låta Migrationsverket komma fram med ett nytt och mycket
            enklare system.
          </note>
          <note>
            Jag uppskattar att Jan Ericson tydligtvis har arbetat tidigare
            för att systemet skulle förenklas i den riktning som man nu har
            gjort. Den typen av förändringsarbete är viktigt för att vi ska
            kunna hitta bra system. Sedan måste det finnas respekt för att
            det tar tid. I det gamla systemet hade man ett år på sig att eftersöka.
            Hösten 2015 kom det 10 000 på en enda vecka i november. Då prövades
            systemet. Efter det har man alltså ett år på sig att eftersöka
            detta.
          </note>
          <note>
            Ungefär vid den tidpunkten började också resonemangen om att
            finna ett nytt system. Och ett nytt system är på plats sedan sommaren.
            Jag vet inte riktigt hur man skulle ha kunnat hantera de erfarenheter
            man har av det tidigare systemet som man inte var nöjd med och
            samtidigt hitta ett nytt system på ett snabbare sätt.
          </note>
          <note>
            Jan Ericson! Jag skulle gärna vilja svara rakt av på din fråga,
            och jag tror att jag har svaret. Men det finns risk för att jag
            inte kan nyansera det fullt ut. Jag vet att vi kommer att ses
            den 19 december. Då kommer du också att fråga mig om balansen
            på utbetalningarna som är kvar. Och jag ser fram emot att få den
            frågan den 19 december. Vi återkommer alltså till den delen.
          </note>
          <note type="speaker">
            Anf. 127 BORIANA ÅBERG (M):
          </note>
          <note>
            Fru talman! Jag beklagar om statsrådet uppfattade min ton som
            konfronterande eller ohövlig. Det var inte min mening. Det kan
            vi tillskriva mitt sydländska temperament.
          </note>
          <note>
            Jag är väldigt orolig över Migrationsverkets skuld till min kommun.
            Jag pratade med kommunalrådet i dag, och det rör sig om 60 miljoner.
            Det är mycket pengar, som skattebetalarna står för. Det är min
            uppgift att se till att det inte fortgår längre än till den 31
            december. Jag har uppfattat det som ett löfte, i princip, från
            ministern att Migrationsverket ska reglera sina skulder till Kävlinge
            och de andra kommunerna.
          </note>
          <note>
            Nu ska vi återgå till frågan om Migrationsverkets bestridande
            av kommunernas kostnader. Lotta Finstorp berättade om sina erfarenheter.
            Jag ska berätta om erfarenheter från Skåne.
          </note>
          <note>
            Örkelljunga är en kommun som tog ett enormt stort ansvar. De
            har fått avslag på i stort sett hälften av sina fordringar på
            Migrationsverket. Dessa skulder har uppkommit på grund av att
            barnen och ungdomarna som har kommit till Örkelljunga har haft
            särskilda behov i skolan. I princip 100 procent av de m som kom
            har dessa behov eftersom de inte har fullgången skolgång, om alls
            någon skolgång.
          </note>
          <note>
            För att kunna fungera i det svenska samhället, med alla krav
            som ställs, måste man kunna läsa, skriva och ha en bra utbildning.
            Därför är det extra stötande att Migrationsverket lämnar avslag
            till exempel för att dessa asylsökande barn, som de kallas, påbörjade
            sin utbildning i gymnasieskolan efter att de hade fyllt 18 år.
            Då omfattas de inte av asylersättningsförordningen.
          </note>
          <note>
            Vi vet alla om problemen med åldersbestämningen. Folk har lockats
            att säga att de är yngre men har sedan bedömts vara äldre. Men
            om de en gång har fått komma till en kommun och kommunen har avsatt
            resurser för att hjälpa dessa barn eller ungdomar att lyfta sina
            kunskaper och sin utbildning ska Migrationsverket inte bestraffa
            kommunen för det. Det är omoraliskt.
          </note>
          <note>
            En annan anledning till att begäran om ersättning för kostnader
            för ­ knippade med utbildning avslås är att dessa ungdomar har
            blivit kommun ­ placerade. När de är kommunplacerade kommer det
            inte några nya pengar från ovan. Någon måste betala dessa kostnader.
            Antalet ungdomar som kom 2015 och fördelades på kommuner kan inte
            ha varit någon överrask ­ ning för Migrationsverket. Man måste
            ha kunnat förutse de extra behoven och svårigheterna för dessa
            ungdomar att få en bra framtid i Sverige. Alter ­ nativet är mycket
            värre : att lämna dem utanför utbildningssystemet.
          </note>
          <note type="speaker">
            Anf. 128 JAN ERICSON (M):
          </note>
          <note>
            Fru talman! Jag är fortfarande lite fundersam. Ministern säger
            att dagens regering ärvde det här systemet från den tidigare regeringen.
            Så var det naturligtvis. Det var det systemet som gällde tidigare.
            Men då var det förhållandevis få asylsökande jämfört med 2015.
            Då handlade det också om mycket mindre summor som kommunerna hade
            i fordran.
          </note>
          <note>
            När det blir en så här stor volym av asylsökande och samtidigt
            handlar om så mycket pengar tycker jag att regeringen har varit
            lite senfärdig med att se över systemet för att få det att fungera.
          </note>
          <note>
            Jag konstaterar också att ministern vill fundera över den fråga
            som jag har ställt till den 19 december, så vi får återkomma till
            den då.
          </note>
          <note>
            En sak kan vi konstatera, och det är att regeringen och Migrationsverket
            tyvärr skyfflar över alla problem på kommunerna och i viss mån
            på landstingen. Det handlar om bostäder och om skola. Skolan är
            kanske den allra största frågan för kommunerna, precis som Boriana
            nämner. Många av dessa unga har väldigt stora behov i skolan,
            och det finns inte personal, inte tolkar, inte psykologer och
            inga särskilda resurser tillgängliga i den mängd som skulle behövas.
            Dessutom kostar det stora pengar.
          </note>
          <note>
            Jag nämnde gode män i mitt första anförande. Det är ett ganska
            stort problem både att hitta gode män till alla ungdomar och att
            betala dem. Det är en fråga som hänger väldigt mycket i luften
            hur detta ska ersättas av Migrationsverket. Till detta kommer
            sjukvårdskostnader och kostnader för tandvård.
          </note>
          <note>
            Min konkreta fråga till ministern är om hon är beredd att prata
            med Migrationsverket för att få Migrationsverket att förstå att
            det inte är läge att vara småsint, utan det gäller att snabbt
            göra rätt för sig så att kommunerna kan göra ett bra arbete.
          </note>
          <note type="speaker">
            Anf. 129 Statsrådet HELÉNE FRITZON (S):
          </note>
          <note>
            Fru talman! Då vill jag säga till Boriana Åberg att jag inte
            vill stå här i dag och behandla vare sig Kävlinges eller Örkelljungas
            ersättningsanspråk. Jag tror inte heller att det är riksdagsledamotens
            avsikt att vi här i riksdagens kammare ska avgöra om Migrationsverket
            har bedömt en ansökan från en kommun rätt eller fel.
          </note>
          <note>
            Det som jag har sagt i debatten och som är regeringens besked
            är att vi på alla sätt under åren sedan det höga mottagandet under
            2015 – som inleddes redan 2014 – har gjort väldigt stora insatser
            för att detta ska fungera på ett så bra sätt som det är möjligt
            med det väldigt höga mottagande som Sverige har haft och har.
          </note>
          <note>
            Regeringen tillför redan i höstbudgeten drygt 6 miljarder kronor
            för att Migrationsverket ska göra sitt yttersta för att hantera
            utbetalningarna på ett bra sätt. Jag har också redovisat i debatten
            att man jobbar intensivt med detta. Man har mångdubblat antalet
            anställda som arbetar med frågan. Man har nu en högre andel av
            utbetalningar i prognosen än vad man hade för bara någon månad
            sedan. Utbetalningarna är i dag uppe i över 44 miljarder kronor.
            Det gör att Migrationsverket kan nå en balans på mellan 4 och
            5 miljarder vid årets slut.
          </note>
          <note>
            Jag vill också understryka att vi från regeringen på alla sätt
            vill ha en nära samverkan med kommunerna. Vi har en bra dialog
            med Sveriges Kommuner och Landsting. Vi tycker inte alltid helt
            lika, och så ska det inte vara. SKL driver naturligtvis kommunernas
            intressen i den här frågan och agerar på alla sätt för att regeringen
            å sin sida ska agera för att Migra ­ tionsverket ska klara uppdraget
            att betala ut de ersättningar som har att göra med det äldre ersättningssystemet.
            Det är viktigt att vi nu sätter punkt för det, så att vi kan gå
            över till det nya, mer schabloniserade ersättningssystemet via
            den nya e-tjänsten som står till kommunernas förfogande.
          </note>
          <note>
            Regeringen arbetar med frågan. Vi kommer såklart att föreslå
            också andra åtgärder, om vi bedömer att det blir läge för att
            ytterligare agera i denna fråga.
          </note>
          <note type="speaker">
            Anf. 130 BORIANA ÅBERG (M):
          </note>
          <note>
            Fru talman! Självklart är det inte meningen att vi ska diskutera
            enskilda kommuner. Frågan är principiell, och det handlar om hela
            landet. Men det är alltid bra ta upp ett konkret exempel som illustrerar
            det som man säger. Om inte annat skänker det lite mer trovärdighet
            i diskussionen. Det ger också förtröstan hos dessa kommuner att
            någon har sett att saker och ting inte fungerar som de ska och
            är beredd att åtgärda problemet. Just nu kan vi inte åtgärda det,
            men jag hoppas verkligen att de goda intentioner som ministern
            ger uttryck för blir verklighet.
          </note>
          <note>
            Debatten handlar i grund och b otten om att det är dåligt när
            den ena parte n, kommunerna , påtvingas nya skyldigheter hela
            tiden, också med hot om sanktioner, medan den andra parten, Migrationsverket,
            struntar i sin del av avtalet. Det är det som är kärnan i problemet.
          </note>
          <note>
            Jag tycker att det är väldigt bra att ministern säger att det
            bara är 4–5 miljarder kvar av skulden till kommunerna. Men jag
            skulle gärna vilja veta: När kommer Migrationsverket att ha betalat
            alla sina skulder och hamnat på noll? Kommer Migrationsverket
            att reglera alla skulder utan kattrakande och ohederliga diskussioner
            om vilka kostnader som ska hänföras till vem?
          </note>
          <note type="speaker">
            Anf. 131 Statsrådet HELÉNE FRITZON (S):
          </note>
          <note>
            Fru talman! Den avslutande frågan från Boriana Åberg går det
            inte att svara på. Det vet Boriana Åberg också, eftersom kommunerna
            har fram till den 31 december 2017 på sig att inkomma med anspråk
            och ansök ningar om ersättning.
          </note>
          <note>
            Det jag har redovisat här är att balansen kraftigt har minskat.
            Migra ­ tionsverket har ett pågående arbete med att klara uppdraget
            att avsluta ut ­ betalningarna enligt det äldre ersättningssystemet,
            och detta sker skynd ­ samt.
          </note>
          <note>
            Avslutningsvis vill jag tacka interpellanten och dem som har
            deltagit i debatten. Jag tycker också att det är en väldigt viktig
            debatt. Jag är väldigt mån om att det ska fungera i ett bra samspel
            mellan Migrationsverket och kommunerna.
          </note>
          <note>
            Jag hoppas också att kommunerna ser – och det vet jag att de
            gör – att de asylsökande i en kommun kan bli nyanlända och också
            bli medborgare. Jag vet att de flesta kommuner har antagit omfattande
            visionsprogram där man gärna ser att kommunen växer och att man
            blir en starkare kommun om det blir fler medborgare.
          </note>
          <note>
            Jag hoppas att man ser positivt på det uppdrag man har att också
            i det arbetet välkomna nya medborgare från andra länder och inte
            bara ser det som en kostnad.
          </note>
          <note>
            Jag hoppas också att vi framöver kan diskutera satsningarna på
            välfärden, som är så viktiga även i detta sammanhang.
          </note>
          <note>
            Tack för en bra debatt!
          </note>
          <note>
            Överläggningen var härmed avslutad.
          </note>
          <note>
            § 20 Svar på interpellation 2017/18:183 om utvärdering av den
            tillfälliga lagen
          </note>
          <note type="speaker">
            Anf. 132 Statsrådet HELÉNE FRITZON (S):
          </note>
          <note>
            Fru talman! Christina Höj Larsen har frågat mig hur, utifrån
            vilka kriterier och tillsammans med vilka aktörer jag avser att
            utvärdera behovet av att den tillfälliga lagen ska gälla under
            det sista året av sin giltighetstid.
          </note>
          <note>
            Den lag som tillfälligt begränsar möjligheten att få uppehållstillstånd
            i Sverige, och som innebär en anpassning av det svenska regelverket
            till den miniminivå som gäller enligt EU-rätten och internationella
            konventioner, gäller i högst tre år, det vill säga till och med
            den 19 juli 2019.
          </note>
          <note>
            I propositionen om den tillfälliga lagen aviserades det att regeringen
            ska göra en bedömning av behovet av att lagen ska gälla även under
            det sista året av giltighetstiden.
          </note>
          <note>
            En sådan bedömning har regeringen nu gjort, och som meddelades
            förra veckan är förslaget att den tillfälliga lagen, som riksdagen
            har ställt sig bakom, bör vara i kraft giltighetstiden ut.
          </note>
          <note>
            Den tillfälliga lagen har, tillsammans med de andra åtgärder
            som reger ­ ingen har vidtagit sedan hösten 2015 och politiska
            förändringar i andra länder och inom EU, medfört att antalet asylsökande
            som sökt sig till just Sverige har minskat.
          </note>
          <note>
            Sverige är dock fortfarande en av de EU-medlemsstater som har
            flest asylsökande i Europa per capita, och läget för Migrationsverket
            och andra berörda myndigheter är bättre men alltjämt ansträngt.
          </note>
          <note>
            Det stora antalet asylsökande som har kommit de senaste åren
            innebär också stora utmaningar för landets kommuner och landsting
            när det gäller tillgång till bostäder och etableringsmöjligheter.
          </note>
          <note>
            Andra omständigheter som vi har att förhålla oss till i vår bedömning
            av behovet av den tillfälliga lagen under det sista giltighetsåret
            är osäkerheten i vår omvärld, inklusive arbetet inom EU.
          </note>
          <note>
            Christina Höj Larsen framhåller i sin interpellation det civila
            sam ­ hällets roll i mottagandet av asylsökande. Som jag nämnde
            i mitt svar på Christina Höj Larsens nyligen ställda snarlika
            fråga har regeringen en löpande och regelbunden dialog med civilsamhället
            för utbyte av informa ­ tion och erfarenheter. Så sent som för
            två veckor sedan träffade jag repre ­ sentanter från 15 olika
            organisationer som är aktiva i asylfrågor.
          </note>
          <note>
            Regeringen står bakom de mål för migrationspolitiken som riksdagen
            har fastslagit. Där framgår inte minst att den ska vara långsiktigt
            hållbar och att vi ska värna asylrätten. Detta är två perspektiv
            som regeringen arbetar mycket aktivt för i både Sverige och EU.
          </note>
          <note>
            Den här regeringen har visat i konkret handling att vi står för
            att försöka hitta breda och långsiktiga lösningar på stora utmaningar.
            Det gäller inom migrationspolitiken liksom på andra områden.
          </note>
          <note type="speaker">
            Anf. 133 CHRISTINA HÖJ LARSEN (V):
          </note>
          <note>
            Fru talman! Jag tackar statsrådet för svaret.
          </note>
          <note>
            Det ingen hemlighet att Vänsterpartiet inte var överens med regeringen
            om den tillfälliga lagen. Men det står inte fokus för vår diskussion
            i dag utan frågan om utvärderingen.
          </note>
          <note>
            Det är sant att jag nyligen ställde en skriftlig fråga om detta,
            och jag fick ett diffust svar. Förra veckan blev det uppenbart
            varför jag fick ett diffust svar, för det framkom i regeringens
            presentation av den så kallade överenskommelsen att man som en
            del av den också har kommit överens om att denna bedömning är
            gjord.
          </note>
          <note>
            Detta gör mig nyfiken. I propositionen står det att det ska göras
            en bedömning. Men när jag har lyssnat på de olika statsråden,
            framför allt statsrådet Fridolin, har det talats om en kontrollstation.
            Jag har också hört ett stort antal företrädare för regeringen
            kalla detta för en utvärdering, bland annat föregångaren till
            migrationsminister Fritzon.
          </note>
          <note>
            Jag tänker att en utvärdering måste utgå från de syften man har
            med en given sak. Det verkar vettigt. Den tillfälli ga lagen motiverades
            med att 1) de n skulle minska antalet asylsökande till Sverige,
            2) de n skulle ge ett så kallat andrum för att kunna bygga ut
            mottagandekapaciteten och, inte minst och en central fråga, 3)
            de n skulle få fler medlemsländer att ta sitt ansvar för människor
            på flykt.
          </note>
          <note>
            Då undrar jag såklart, nu när regeringen har gjort en bedömning:
            Hur ser regeringen på just dessa tre frågor, alltså syftet med
            lagen, punkt för punkt? Jag skulle vilja ta del av denna analys.
            Var finns den att tillgå och förstå? Den fanns inte i någon vidare
            utsträckning när lagen infördes, så kan vi åtminstone få se den
            nu?
          </note>
          <note>
            Det är särskilt viktigt att få höra från civilsamhället, som
            dagligen gör det stora arbetet med mottagandet. På vilket sätt
            har de hörts? På vilket sätt tas deras erfarenheter in i en sådan
            utvärdering? Jag tycker att det är centralt.
          </note>
          <note type="speaker">
            Anf. 134 Statsrådet HELÉNE FRITZON (S):
          </note>
          <note>
            Fru talman! Jag tackar för frågan. Den är viktig för regeringen
            i dessa dagar när vi har valt att lämna ett besked om hur vi ser
            på lagen det tredje året.
          </note>
          <note>
            Bakgrunden är, precis som Christina Höj Larsen säger, att regeringen
            utlovade en bedömning, som jag har valt att kalla en avstämning.
            Jag delar Christina Höj Larsens beskrivning av vad en utvärdering
            innebär, och därför tycker jag att det är viktigt att använda
            just ”bedömning”.
          </note>
          <note>
            Den bedömning som regeringen har gjort är att vi åtta månader
            innan lämnar ett besked om att vi tycker att lagen ska vara kvar
            också det tredje året. Vi ser behovet av att vi har en tydlig
            och förutsebar asylprocess.
          </note>
          <note>
            Antalet asylsökande till Sverige har minskat jämfört med 2015,
            som var utgångspunkten när man gick in i den tillfälliga lagen.
            Det året tog vi emot 163 000 asylsökande, 2016 var siffran 28
            000 och för innevarande år blir det i samma storleksordning som
            förra året.
          </note>
          <note>
            Det gör att vi fortfarande ligger på ett högt mottagande. Relativt,
            om man tittar på vår storlek, tar vi emot tio gånger fler än Danmark.
            Sverige är sjunde största destinationsland i EU, men per capita
            tar vi emot fler asylsökande än vad Tyskland gör – och då är Tyskland
            ändå ett land som tar ansvar.
          </note>
          <note>
            Läget i Europa är också ett viktigt skäl till att vi behöver
            ge besked om det tredje året. Jag ska i veckan delta i sammanträde
            med ministerrådet, och den svenska ståndpunkten är känd. Det är
            också känt att det går trögt i förhandlingarna om den solidariska
            ansvarsfördelningen mellan EU:s medlemsstater.
          </note>
          <note>
            De senaste valen i Europa underlättar inte detta förhandlingsarbete,
            då det har varit starka uttryck för högerintressen i dessa val.
            Det gör att det är synnerligen besvärligt att få igenom en solidaritetsmekanism.
          </note>
          <note>
            Om vi inte förlänger den tillfälliga lagen skulle det innebära
            att vi får en helt annan situation i Sverige. Vi måste kunna hantera
            det ansvar som vi har tagit, och vi har tagit det största ansvaret
            i hela EU.
          </note>
          <note>
            Det är därför regeringen tar ansvar genom att göra bedömningen
            av den tillfälliga lagen nu och meddela riksdagen denna.
          </note>
          <note type="speaker">
            Anf. 135 CHRISTINA HÖJ LARSEN (V):
          </note>
          <note>
            Fru talman! Jag tackar återigen statsrådet för svaret.
          </note>
          <note>
            Jag måste säga att jag blir lite bekymrad. Jag har just nämnt
            de tre syften med lagen som fanns uttalade. Jag har fått ett svar
            från ministern som handlar om ännu ett syfte, nämligen att vi
            har behov av en tydlig asylprocess. Sedan pratar hon vidare om
            läget i Europa. Det jag önskade var en analys av de tre konkreta
            syftena med lagen. Jag hade hoppats att få svar på detta. Men
            eftersom jag inte får det tänkte jag att jag kan hjälpa till med
            det.
          </note>
          <note>
            Punkt ett: Är det så att det här gör att färre människor kommer
            till Sverige? Nej, det är inte den tillfälliga lagen som gör att
            färre människor söker sig till just Sverige. Det är de stängda
            vägarna in i Europa och genom Europa som gör det. Det beror framför
            allt på EU:s avtal med Turkiet. Det beror på stödet till den libyska
            kustbevakningens övergrepp. Det beror på att människor på flykt
            är fast i Grekland, i italienska flyktingläger, i förtryckets
            Turkiet och i övergreppens och slavhandelns Libyen. Det beror
            på att människor drunknar i Medelhavet under resan. Det är det
            som är orsakerna till att människor inte tar sig till Europa.
          </note>
          <note>
            När det gäller frågan om att utöka mottagandekapaciteten, punkt
            två, kan man säga att vi har haft en mottagandekapacitet som har
            följt antalet asylsökande. Det är inte så att man har förberett
            för ett större mottagande i framtiden, så det är inte heller riktigt
            sant.
          </note>
          <note>
            Punkt tre är den riktigt viktiga frågan, tycker jag. Lagen motiverades
            med att den skulle få människor att söka skydd i övriga EU. Ja,
            det är fortfarande så att Sverige är ett av de länder som tar
            emot många människor. Men alla andra har ju minskat sitt mottagande.
            Det har varit en total nedgång.
          </note>
          <note>
            Jag tycker att FN:s generalsekreterare António Guterres har sagt
            det här så otroligt tydligt: Världen blir inte bättre av att fler
            gör fel. Fler behöver göra rätt. Det är någonting som är ganska
            logiskt. Konsekvensen av det svenska agerandet, både när det gäller
            den tillfälliga lagen och när det gäller id-kontrollerna, är att
            det har gått som en dominoeffekt genom Eu ­ ropa, så att alla
            tar mindre ansvar. Men syftet med lagen var ju just att se till
            att andra tog ansvar.
          </note>
          <note>
            Det är då jag undrar. Man ska göra en analys och titta på dessa
            tre delar. Vad gäller punkt tre blir svaret nej – det har inte
            blivit så att andra EU-länder tagit större ansvar. Då är alltså
            inte det syftet uppfyllt i alla fall. Vi kan titta på punkt ett
            – är det så att färre människor har sökt sig till Sverige på grund
            av den tillfälliga lagen? Nej, det är faktiskt inte därför, utan
            det beror på att det har skett helt andra saker med avtalet med
            Turkiet och så vidare, som vi kan diskutera vid ett annat tillfälle.
            Punkt två: Är det så att vi har förberett ett större mottagande,
            så att vi kan ta ett större ansvar i framtiden? Nej, så är det
            inte. Då undrar jag såklart: Vad är det för konkret analys – inte
            ett nytt behov och ett nytt syfte – som regeringen har i bakfickan?
          </note>
          <note type="speaker">
            Anf. 136 Statsrådet HELÉNE FRITZON (S):
          </note>
          <note>
            Fru talman! Regeringen har gjort bedömningen att den tillfälliga
            lagen ska vara kvar det tredje året. Vänsterpartiet med Christina
            Höj Larsen gör en annan bedömning. Jag har full respekt för det,
            samtidigt som jag naturligtvis funderar över hur det skulle ha
            sett ut i Sverige om Vänsterpartiet hade fått bestämma om hur
            vi skulle hantera den där hösten 2015. Vi hade inte haft någon
            tillfällig lag. Vi hade inte haft några gränskontroller. Vi hade
            inte haft några system som reflekterade över att Sverige också
            måste klara det åtagande som vi gör. Regeringen har tagit ansvar
            för att vi har tagit emot flest asylsökande per capita i hela
            EU.
          </note>
          <note>
            Jag var kommunstyrelsens ordförande i en skånsk kommun 2015 och
            2016 och kunde se och följa precis det som hände. Den där veckan
            i november när det kom 10 000 personer upp på den skånska kusten
            ställde vi oss frågan hur vi skulle klara detta. Utan den tillfälliga
            lagen och utan gränskontroller hade vi haft en situation som Sverige
            inte hade kunnat ta ansvar för, vill jag påstå. Nu tar Sverige
            ansvar. Det är ansträngt nog. Det är fortfarande en jättetuff
            situation ute i kommunerna, vilket vi hörde nyss i en interpellationsdebatt.
            Det är ett oerhört uppdrag att klara bostäder, utbildning, etablering
            och själva processen kring mottagandet. Men Sverige står upp och
            gör det. Sverige tar ett fantastiskt ansvar.
          </note>
          <note>
            Vi har gjort denna bedömning. Vi har också lyssnat och tagit
            del av de erfarenheter som finns. Jag har redovisat att vi har
            en kontinuerlig dialog med Sveriges Kommuner och Landsting, för
            att ta ett exempel. Jag träffade också Asylforum för några veckor
            sedan. Vi har såklart en löpande dialog på olika sätt, även i
            det demokratiska forum som riksdagen är, med olika uttryck och
            olika förslag på hur man ska hantera det gemensamma uppdraget.
          </note>
          <note>
            En samlad bedömning från regeringens sida – och vi lade ju fram
            tre förslag – är att vi dels tar ansvar för dem som kom hösten
            2015 och har väntat väldigt länge, dels ger ett besked om den
            tillfälliga lagen. Vi ger också ett annat viktigt besked, nämligen
            att vi vill ta ansvar för att det skapas ett samhälle med segregation
            om vi fortsätter att arbeta med dagens EBO-reglering, som leder
            till trångboddhet och gör att vi inte kan ta ansvar för hela det
            viktiga uppdraget.
          </note>
          <note>
            Svaret vad gäller den tillfälliga lagen har att göra med en bedömning
            av helheten. Med all respekt, Christina Höj Larsen – jag tror
            att de allra flesta som ser hur det ser ut i vår verklighet delar
            den bedömningen.
          </note>
          <note type="speaker">
            Anf. 137 CHRISTINA HÖJ LARSEN (V):
          </note>
          <note>
            Fru talman! Jag tackar migrationsministern för debatten.
          </note>
          <note>
            Jag kan konstatera att det finns en del saker som migrationsministern
            gärna vill debattera med mig. Jag tror också att vi kommer att
            få tillfälle att göra det. Det gäller både frågan om ensamkommande
            och frågan om EBO. Jag vill såklart också gärna redogöra för hur
            Vänsterpartiet ser på den europeiska flyktingpolitiken. Men just
            nu tycker jag att vi fokuserar på det vi ska diskutera i denna
            interpellationsdebatt, nämligen min fråga till regeringen om utvärderingen.
            Det andra tar vi en annan dag.
          </note>
          <note>
            Jag får inte riktigt kläm på någon utvärdering som i verklig
            mening kan kopplas till de tre uttalade syftena. Det tycker jag
            är problematiskt. Jag tycker att det är särskilt problematiskt
            eftersom man när man genomförde den tillfälliga lagen ställde
            i utsikt – framför allt gentemot civilsamhället – att det skulle
            finnas möjlighet till återkoppling. Inom civilsamhället var man
            oerhört orolig för integrationsaspekterna. Jag vet att just dessa
            åsamkar stor smärta och stora svårigheter ute i verkligheten när
            det handlar om familjesplittring och de saker som regeringen tvingas
            lappa och laga i genom gymnasielagen för ensamkommande och nu
            ännu ett steg. Det fanns en oro för just de konsekvenserna. Det
            fanns också en tro på att regeringen ville höra deras erfarenheter
            efter två år, en tro på att det var det som var löftet.
          </note>
          <note>
            När lagen infördes hade vi inte någon bra analys. Det som gör
            mig orolig och bekymrad är att vi inte har någon fyllig och god
            analys nu heller, trots att ni har bestämt er. Jag tycker inte
            att detta är riktigt respektfullt mot civilsamhället.
          </note>
          <note>
            Liksom migrationsministern var även jag i Sverige under hösten
            2015. Jag var också ute och var med när allt detta hände. Vi har
            olika bilder. Riksrevisionen har också sin bild: Sverige står
            kvar.
          </note>
          <note type="speaker">
            Anf. 138 Statsrådet HELÉNE FRITZON (S):
          </note>
          <note>
            Fru talman! Jag tackar Christina Höj Larsen för en väldigt viktig
            fråga. När jag får frågan varför regeringen gör bedömningen att
            vi ska fullfölja åtagandet med den tillfälliga lagen genom att
            den också ska gälla det tredje året sätter jag in den i ett helhetsperspektiv.
            Det är från min sida ett väldigt viktigt svar från regeringens
            sida att vi bedömer en helhet.
          </note>
          <note>
            Vi bedömer inte bara explicit om just den tillfälliga lagen ska
            göra nytta det tredje året, utan vi ser frågan i ett sammanhang
            där vi fortfarande tar ansvar för det åtagande vi hade 2015 och
            2016, där vi inte är framme med det gemensamma asylsystemet i
            EU och där det fortfarande finns väldigt många flyktingar och
            asylsökande inom EU. Fortfarande har 600 000 människor inom Europa
            behov av att kunna söka asyl i de respektive länderna.
          </note>
          <note>
            Vi har också ett Europaproblem med Libyen och med det som Chris
            ­ tina Höj Larsen pekar på. Men uppgiften att hantera ett gemensamt
            asyl ansvar i hela Europa är avgörande för att Sverige ska upprätthålla
            sin asylrätt och sin grundläggande hållning. Regeringen gör bedömningen
            att det är viktigt att ge besked om den tillfälliga lagen.
          </note>
          <note>
            Sedan hoppas jag också att vi får återkomma till debatten på
            många andra viktiga migrationspolitiska områden. Hjärtligt tack
            för i dag!
          </note>
          <note>
            Överläggningen var härmed avslutad.
          </note>
          <note>
            § 21 Svar på interpellation 2017/18:200 om asylsökandes rätt
            att välja handläggare efter kön
          </note>
          <note type="speaker">
            Anf. 139 Statsrådet HELÉNE FRITZON (S):
          </note>
          <note>
            Fru talman! Christian Holm Barenfeld har frågat mig vilka åtgärder
            jag vidtar för att se till att handläggare och tolkar från Migrationsverket
            erbjuds efter tillgänglighet snarare än efter kön.
          </note>
          <note>
            Av utlänningsförordningen framgår följande: ”Inför den muntliga
            handläggningen hos Migrationsverket ska utlänningen tillfrågas
            om han eller hon föredrar en manlig eller kvinnlig utredare respektive
            tolk. Utlänningens önskemål ska tillgodoses om det är möjligt.”
          </note>
          <note>
            Bestämmelsen infördes för att genomföra artikel 15.3 b och c
            i det omarbetade asylprocedurdirektivet. Dessförinnan följde det
            av Migrationsverkets interna praxis att sökanden tillfrågades
            om eventuella önskemål gällande manlig eller kvinnlig utredare
            och tolk. Genom bestämmelsen kodifierades alltså redan gällande
            ordning.
          </note>
          <note>
            I ingressen till det omarbetade asylprocedurdirektivet anges
            följande: ”För att åstadkomma verklig jämställdhet mellan kvinnliga
            och manliga sökande bör prövningsförfarandet ta hänsyn till könsrelaterade
            aspekter. I synnerhet bör personliga intervjuer utformas på ett
            sätt som gör det möjligt för såväl kvinnliga som manliga sökande
            att tala om sina erfarenheter i fall som involverar könsrelaterad
            förföljelse.”
          </note>
          <note>
            Den aktuella bestämmelsen syftar till att tillse att den muntliga
            asylutredningen genomförs under sådana förhållanden att sökanden
            kan lägga fram skälen för sin ansökan på ett heltäckande sätt,
            vilket måste anses vara en grundläggande förutsättning för att
            korrekta beslut ska kunna fattas. Om det finns anledning att misstänka
            att personen saknar grund för sitt önskemål finns det utrymme
            att frångå önskemålet.
          </note>
          <note>
            Mot denna bakgrund anser jag att den aktuella bestämmelsen är
            ändamålsenlig utan att öppna för ett otillbörligt utnyttjande.
          </note>
          <note type="speaker">
            Anf. 140 CHRISTIAN HOLM BARENFELD (M):
          </note>
          <note>
            Fru talman! Tack, Heléne Fritzon, för svaret på min interpellation!
            Jag hade ju även möjlighet att ställa denna fråga kortfattat under
            frågestunden förra veckan, men nu ges lite mer utrymme att föra
            diskussion och debatt kring den.
          </note>
          <note>
            Jag ställde frågan därför att jag tycker att det är en felaktig
            eller orimlig lagstiftning som infördes och undertecknades för
            ganska exakt ett år sedan av försvarsminister Peter Hultqvist,
            om jag förstått det rätt. Det står i lagtexten att utlänningen,
            inför den muntliga handläggningen hos Migrationsverket, ska tillfrågas
            om han eller hon föredrar en manlig eller kvinnlig utredare respektive
            tolk. Utlänningens önskemål ska tillgodoses om det är möjligt.
          </note>
          <note>
            Detta är möjligtvis en något snävare tolkning än den jag tycker
            mig få i svaret. Jag tycker att det är rimligt att man när man
            kommer till Sverige får en bra tolk och en bra handläggare; om
            jag har förstått det rätt omfattar detta även det juridiska ombudet.
            Det hänvisas också i svaret från ministern till Migrationsverkets
            praxis. Praxis kan såklart ändras med lagstiftning. Jag tycker
            att det vore högst rimligt att den handläggare eller tolk man
            tilldelas är den man får.
          </note>
          <note>
            Sedan finns det inget som säger att man inte kan göra undantag
            från detta om speciella skäl föreligger. Men nu blir det liksom
            en omvänd ordning, för nu kan man göra undantag från möjligheten
            att själv välja om man finner att det finns anledning att göra
            undantag i andra riktningen.
          </note>
          <note>
            I ett land där vi tycker att män och kvinnor har samma roll och
            värde ser inte jag anledningen till att fokus i lagstiftningen
            för den som kommer till Sverige och får en god handläggning och
            en bra möjlighet till tolkning ska ligga på att man ska ha rätt
            att själv välja vilket kön man vill att den person som ska representera
            en har. Jag tycker att det förefaller irrelevant. Det viktiga
            är att det är god kvalitet och att tillgången till dessa personer
            är vägledande. Jag förstår inte riktigt varför regeringen tycker
            att detta är så viktigt.
          </note>
          <note type="speaker">
            Anf. 141 Statsrådet HELÉNE FRITZON (S):
          </note>
          <note>
            Fru talman! Grunden när det handlar om asylärenden är att ärendena
            ska handläggas enkelt, billigt, snabbt och effektivt och att bedömningen
            ska vara rättssäker. För att detta ska kunna göras korrekt ligger
            bevisbördan på den asylsökande. Därför är det viktigt för Migrationsverket
            att underlätta för den sökande att framställa sin korrekta bild
            och sina skäl.
          </note>
          <note>
            Det finns erfarenheter som visar att det vid handläggningen kan
            vara svårt att beakta utsatta personers speciella situation. Jag
            tror att man ska ha stor respekt för detta. Det kan röra sig om
            människor som har varit offer för människohandel, våldtäkter,
            sexuellt våld eller könsstympning. Det är väl rätt uppenbart att
            det kan vara svårt för en asylsökande att under vissa omständigheter
            redogöra för vissa händelser och känna sig trygg med en utredare
            eller handläggare.
          </note>
          <note>
            Därför finns denna möjlighet för att skapa bra förutsättningar
            för den asylsökande att föra sin talan i själva utredningen. Den
            möjligheten är inte avsedd för andra omständigheter utan just
            för de extraordinära omständigheterna i sådana här väldigt svåra
            lägen när det gäller utsatta personers liv och erfarenhet.
          </note>
          <note>
            Jag vill också i sammanhanget påpeka för Christian Holm Barenfeld
            att det regelverk man har i dag har inspirerats av Migrationsverkets
            tidiga ­ re handbok, som togs fram under en annan regering, med
            en migrationsminister som hette Billström.
          </note>
          <note>
            Där står det tydligt att om det redan från början står klart
            att sökanden vill berätta om känsliga uppgifter bör hon/han få
            frågan om hon/han föredrar en kvinnlig eller manlig utredare,
            tolk eller offentligt biträde. Frågan ska ställas eftersom det
            ibland kan vara lättare att prata om utredare, tolk och offentligt
            biträde är av ett visst kön. Önskemålet ska dokumenteras, och
            om sökanden inte redan inledningsvis har fått frågan om han eller
            hon föredrar en manlig eller kvinnlig tolk, utredare eller offentligt
            biträde bör frågan ställas före utredningen. I utredningen ska
            det stå om sökanden har fått frågan och om eventuella önskemål.
            Man ska ta hänsyn till önskemålet.
          </note>
          <note>
            Detta är en ordning som har gällt i många år och som inte upprörde
            den dåvarande borgerliga regeringen. Vad jag vet har den heller
            inte upprört i någon större omfattning sedan dess. Det finns en
            respekt för att människor kommer hit under väldigt svåra omständigheter,
            och man gör en bättre utredning om man har även denna möjlighet.
          </note>
          <note type="speaker">
            Anf. 142 CHRISTIAN HOLM BARENFELD (M):
          </note>
          <note>
            Fru talman! Den lagtext som skrivs nu är väldigt tydlig och skiljer
            sig väsentligt från det som statsrådet precis läste upp. Det finns
            sedan tidigare formuleringar om vad som gäller vid känsliga frågor
            och om att det bör ges möjlighet.
          </note>
          <note>
            Det tycker jag låter rimligt. Jag tycker också att ministerns
            resonemang låter rimligt. Det kan till exempel handla om personer
            som har utsatts för människohandel – vi vet att dessa personer
            till väldigt stor del är kvinnor. Det kan också handla om mäns
            våld mot kvinnor och om kvinnor som blivit utsatta för könsstympning
            eller sexuellt våld. Här vet vi att förövarna oftast är män.
          </note>
          <note>
            Personer som kommer till Sverige kommer inte sällan från länder
            där kvinnor totalt saknar rättigheter att bestämma över sin egen
            kropp. I såda ­ na fall kan jag ha full förståelse för att man
            tillgodoser denna typ av önskemål och i större utsträckning använder
            sig av kvinnor.
          </note>
          <note>
            Men i den lagstiftning som jag har framför mig nu står att utlänningens
            önskemål ska tillgodoses om det är möjligt. Detta öppnar också
            upp för exempelvis en man som inte tycker att det är rimligt att
            han blir företrädd av en kvinna. Det finns inget i denna lagtext
            som säger att detta inte ska vara möjligt.
          </note>
          <note>
            Detta handlar om lagtext. Skillnaden mellan ”bör” och ”ska” är
            ganska central. Det står ingenting i dessa delar om att det till
            exempel ska röra sig om personer som är speciellt utsa tta, utan
            det blir en generell reg el.
          </note>
          <note>
            Jag har dock full förståelse för att man för att underlätta och
            för att vidmakthålla rättssäkerheten och tryggheten för individen
            säkerställer att det, om särskilda behov föreligger, finns möjlighet
            för den berörda personen att exempelvis få en kvinnlig företrädare
            om personen är kvinna och om hon har utsatts för sexuellt våld
            och kommer från ett land där kvinnor saknar rättigheter.
          </note>
          <note>
            Men detta går väldigt mycket längre, och det är det som jag har
            reagerat på. Det är ju faktiskt så att vi öppnar upp för möjligheten
            att i grunden välja bort att företrädas av en person beroende
            på vilket kön den har, oavsett om man har utsatts för något eller
            inte. Det tycker jag är orimligt.
          </note>
          <note type="speaker">
            Anf. 143 Statsrådet HELÉNE FRITZON (S):
          </note>
          <note>
            Fru talman! Det är så här, Christian Holm Barenfeld: Det som
            var en handbok under den dåvarande borgerliga regeringens ansvar
            skiljer sig inte särskilt mycket från den förordning som bygger
            på asylprocedurdirektivet. Det framgår med all önskvärd tydlighet
            att önskemålet ska tillgodoses om det är möjligt.
          </note>
          <note>
            Det är också väldigt tydligt att det ska finnas en anledning
            till detta önskemål. Personer ska kunna framföra önskemålet, men
            man ska också kunna frångå det om det inte är relevant.
          </note>
          <note>
            För detta har Migrationsverket en handlingsplan för jämställdhet
            som styr hela verkets arbete med all verksamhet. För det område
            som Christian Holm Barenfeld beskriver handlar det till exempel
            om att den sökande får en individuell och rättssäker prövning
            oavsett kön. Då är det viktigt att kvinnor och män som söker tillstånd
            hos Migrationsverket får en likvärdig prövning, likvärdigt bemötande
            och likvärdig service.
          </note>
          <note>
            Jag kan försäkra Christian Holm Barenfeld om att det i de allra
            flesta fall handlar om att värna kvinnors möjligheter och rättigheter,
            även om det naturligtvis också kan finnas andra intressen.
          </note>
          <note>
            Migrationsverket ska, som det uttryckligen står, bidra till att
            motverka mäns våld mot kvinnor och hedersrelaterat våld. Verksamheten
            ska genomsyras av ett jämställdhetsperspektiv. Jag tror att man
            ska se detta tillsammans för att förstå varför det är viktigt
            att denna möjlighet i förordningen faktiskt finns.
          </note>
          <note>
            Regeringen kommer att följa frågan. Utgångspunkten är naturligtvis
            att detta inte ska användas otillbörligt, och vad jag vet finns
            i dag inga exempel på sådant.
          </note>
          <note type="speaker">
            Anf. 144 CHRISTIAN HOLM BARENFELD (M):
          </note>
          <note>
            Fru talman! Det förefaller som att det i grunden inte är så stor
            skillnad mellan vad jag och statsrådet tycker. Men när det handlar
            om lagtext blir det ändå ganska konkret – ”bör” är mycket svagare
            än ”ska”, vilket står i lagstiftningen som jag har framför mig.
          </note>
          <note>
            Jag är inte jurist, men jag kan bara tolka det på ett sätt när
            det står så här: ”Inför den muntliga handläggningen hos Migrationsverket
            ska utlänningen tillfrågas om han eller hon föredrar en manlig
            eller kvinnlig utredare respektive tolk. Utlänningens önskemål
            ska tillgodoses om det är möjligt.”
          </note>
          <note>
            Det står inte ”om det är rimligt” eller ”om skäl därför finns”
            utan ”om det är möjligt”. Därför tycker jag att det är en stor
            skillnad, och jag tycker att det är orimligt att den möjligheten
            finns. Vi bör snarare vända på skutan och säga att man självklart
            ska kunna få välja detta om det finns goda skäl, men i övrigt
            får man den som man tilldelas.
          </note>
          <note>
            Därtill finns andra saker som, om jag inte har missförstått det
            hela, vore mer rimliga att göra, till exempel att säkerställa
            att mannen och hustrun får olika juridiska ombud när en familj
            kommer, så att inte samma juridiska ombud företräder båda två.
            Detta skulle nämligen kunna vara ett problem, exempelvis om sexuellt
            våld förekommer inom familjen.
          </note>
          <note>
            Jag tror att vi har en del att göra på detta område, och jag
            tycker att den lagstiftning som undertecknades av regeringen för
            ett år sedan är olycklig och sänder en konstig signal.
          </note>
          <note>
            Jag tackar för denna debatt och hoppas att vi kan fortsätta den.
          </note>
          <note type="speaker">
            Anf. 145 Statsrådet HELÉNE FRITZON (S):
          </note>
          <note>
            Fru talman! Tack, Christian Holm Barenfeld, för interpellationsfrågan
            och för en bra och på många sätt klargörande debatt!
          </note>
          <note>
            Jag tror inte heller att vi ser detta så olika. I det som var
            Migrationsverkets riktlinjer under migrationsminister Billströms
            ledning och ansvar står uttryckligen att frågan ska ställas. I
            den nya förordningen, som interpellanten refererar till, står
            att personen ska tillfrågas. I den gamla skrivningen står att
            vi ska ta hänsyn till önskemålet om det är möjligt. I den nya
            står att önskemål ska tillgodoses om det är möjligt.
          </note>
          <note>
            Formuleringarna är väldigt lika, och jag är fullt och fast övertygad
            om att Migrationsverket och dess handläggare på ett bra sätt kan
            avgöra när det är relevant att man får ge uttryck för ett sådant
            önskemål för att underlätta asylsökandes utredning.
          </note>
          <note>
            I synnerhet när det gäller kvinnor som kommer med upplevelser
            av våldtäkter, sexuella övergrepp och förtryck tror – eller rättare
            sagt vet – jag att det är viktigt att den möjligheten finns.
          </note>
          <note>
            Tack för en bra interpellationsdebatt!
          </note>
          <note>
            Överläggningen var härmed avslutad.
          </note>
          <note>
            § 22 Bordläggning och beslut om förlängd motionstid
          </note>
          <note>
            Följande dokument anmäldes och bordlades:
          </note>
          <note>
            Propositioner
          </note>
          <note>
            2017/18:49 Ändrade mediegrundlagar
          </note>
          <note>
            2017/18:51 Kompletterande bestämmelser till EU:s förordning om
            personlig skyddsutrustning
          </note>
          <note>
            2017/18:59 Ett utvidgat straffrättsligt skydd för transpersoner
          </note>
          <note>
            Skrivelse
          </note>
          <note>
            2017/18:57 2017 års redogörelse för tillämpningen av lagen om
            särskild utlänningskontroll
          </note>
          <note>
            Kammaren biföll talmannens förslag att motionstiden för ovanstående
            propositioner och skrivelse skulle förlängas till och med fredagen
            den 19 januari .
          </note>
          <note>
            § 23 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 4 december
          </note>
          <note>
            2017/18:247 Psykisk ohälsa och sjukskrivningar
          </note>
          <note>
            av Erik Andersson (M)
          </note>
          <note>
            till socialminister Annika Strandhäll (S)
          </note>
          <note>
            2017/18:248 Hot och våld i arbetsmiljön
          </note>
          <note>
            av Erik Andersson (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2017/18:249 Familjehemsplacerade barn
          </note>
          <note>
            av Thomas Finnborg (M)
          </note>
          <note>
            till statsrådet Åsa Regnér (S)
          </note>
          <note>
            § 24 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 4 december
          </note>
          <note>
            2017/18:380 Kvinnligt företagande
          </note>
          <note>
            av Ann-Charlotte Hammar Johnsson (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2017/18:381 Samma rätt till akut vård för alla barn
          </note>
          <note>
            av Katarina Brännström (M)
          </note>
          <note>
            till statsrådet Åsa Regnér (S)
          </note>
          <note>
            2017/18:382 Samverkan kring bristyrken
          </note>
          <note>
            av Cecilia Widegren (M)
          </note>
          <note>
            till statsrådet Heléne Fritzon (S)
          </note>
          <note>
            2017/18:383 Strategi för ESS
          </note>
          <note>
            av Betty Malmberg (M)
          </note>
          <note>
            till statsrådet Helene Hellmark Knutsson (S)
          </note>
          <note>
            2017/18:384 Skyddsjakt på varg
          </note>
          <note>
            av Magnus Persson (SD)
          </note>
          <note>
            till miljöminister Karolina Skog (MP)
          </note>
          <note>
            2017/18:385 Kontroll över svenskt bistånd
          </note>
          <note>
            av Magnus Persson (SD)
          </note>
          <note>
            till statsrådet Isabella Lövin (MP)
          </note>
          <note>
            § 25 Kammaren åtskildes kl. 21.49.
          </note>
          <note>
            Sammanträdet leddes
          </note>
          <note>
            av andre vice talmannen från dess början till och med § 8 anf.
            43 (delvis),
          </note>
          <note>
            av förste vice talmannen därefter till ajourneringen kl. 15.59,
          </note>
          <note>
            av andre vice talmannen därefter till och med § 17 anf. 109 (delvis)
            och
          </note>
          <note>
            av förste vice talmannen därefter till dess slut.
          </note>
          <note>
            Vid protokollet
          </note>
          <note>
            THOMAS LARUE
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om fördröjda svar på interpellationer
          </note>
          <note>
            § 3 Ärenden för bordläggning
          </note>
          <note>
            § 4 Svar på interpellationerna 2017/18:177 och 179 om arbetsmarknadsutbildningar
          </note>
          <note>
            Anf. 1 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 2 CHRISTIAN HOLM BARENFELD (M)
          </note>
          <note>
            Anf. 3 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 4 CHRISTIAN HOLM BARENFELD (M)
          </note>
          <note>
            Anf. 5 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 6 CHRISTIAN HOLM BARENFELD (M)
          </note>
          <note>
            Anf. 7 Arbetsmarknads- och etableringsminister YLVA JOHANSSON
            (S)
          </note>
          <note>
            § 5 Svar på interpellationerna 2017/18:181 och 186 om jobbklyftan
            mellan inrikes- och utrikesfödda
          </note>
          <note>
            Anf. 8 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 9 CHRISTIAN HOLM BARENFELD (M)
          </note>
          <note>
            Anf. 10 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 11 CHRISTIAN HOLM BARENFELD (M)
          </note>
          <note>
            Anf. 12 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 13 CHRISTIAN HOLM BARENFELD (M)
          </note>
          <note>
            Anf. 14 Arbetsmarknads- och etableringsminister YLVA JOHANSSON
            (S)
          </note>
          <note>
            § 6 Svar på interpellationerna 2017/18:196, 197, 198, 204 och
            220 om följderna av hamnkonflikten i Göteborg och rätten att vidta
            stridsåtgärder på arbetsmarknaden
          </note>
          <note>
            Anf. 15 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 16 LARS HJÄLMERED (M)
          </note>
          <note>
            Anf. 17 JESSIKA ROSWALL (M)
          </note>
          <note>
            Anf. 18 HANS ROTHENBERG (M)
          </note>
          <note>
            Anf. 19 CHRISTIAN HOLM BARENFELD (M)
          </note>
          <note>
            Anf. 20 JESPER SKALBERG KARLSSON (M)
          </note>
          <note>
            Anf. 21 BORIANA ÅBERG (M)
          </note>
          <note>
            Anf. 22 CECILIA MAGNUSSON (M)
          </note>
          <note>
            Anf. 23 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 24 LARS HJÄLMERED (M)
          </note>
          <note>
            Anf. 25 JESSIKA ROSWALL (M)
          </note>
          <note>
            Anf. 26 HANS ROTHENBERG (M)
          </note>
          <note>
            Anf. 27 CHRISTIAN HOLM BARENFELD (M)
          </note>
          <note>
            Anf. 28 JESPER SKALBERG KARLSSON (M)
          </note>
          <note>
            Anf. 29 BORIANA ÅBERG (M)
          </note>
          <note>
            Anf. 30 CECILIA MAGNUSSON (M)
          </note>
          <note>
            Anf. 31 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 32 LARS HJÄLMERED (M)
          </note>
          <note>
            Anf. 33 JESSIKA ROSWALL (M)
          </note>
          <note>
            Anf. 34 Arbetsmarknads- och etableringsminister YLVA JOHANSSON
            (S)
          </note>
          <note>
            § 7 Svar på interpellation 2017/18:146 om en djurskyddsproposition
          </note>
          <note>
            Anf. 35 Statsrådet SVEN-ERIK BUCHT (S)
          </note>
          <note>
            Anf. 36 ÅSA COENRAADS (M)
          </note>
          <note>
            Anf. 37 Statsrådet SVEN-ERIK BUCHT (S)
          </note>
          <note>
            Anf. 38 ÅSA COENRAADS (M)
          </note>
          <note>
            Anf. 39 Statsrådet SVEN-ERIK BUCHT (S)
          </note>
          <note>
            Anf. 40 ÅSA COENRAADS (M)
          </note>
          <note>
            Anf. 41 Statsrådet SVEN-ERIK BUCHT (S)
          </note>
          <note>
            § 8 Svar på interpellation 2017/18:124 om konsekvenser av slopad
            skattefrihet för hälso- och sjukvård
          </note>
          <note>
            Anf. 42 Socialminister ANNIKA STRANDHÄLL (S)
          </note>
          <note>
            Anf. 43 LOTTA FINSTORP (M)
          </note>
          <note>
            Anf. 44 Socialminister ANNIKA STRANDHÄLL (S)
          </note>
          <note>
            Anf. 45 LOTTA FINSTORP (M)
          </note>
          <note>
            Anf. 46 Socialminister ANNIKA STRANDHÄLL (S)
          </note>
          <note>
            Anf. 47 LOTTA FINSTORP (M)
          </note>
          <note>
            Anf. 48 Socialminister ANNIKA STRANDHÄLL (S)
          </note>
          <note>
            § 9 Svar på interpellationerna 2017/18:137 och 160 om tidsgränserna
            i rehabiliteringskedjan
          </note>
          <note>
            Anf. 49 Socialminister ANNIKA STRANDHÄLL (S)
          </note>
          <note>
            Anf. 50 JOHAN FORSSELL (M)
          </note>
          <note>
            Anf. 51 HELENA BONNIER (M)
          </note>
          <note>
            Anf. 52 Socialminister ANNIKA STRANDHÄLL (S)
          </note>
          <note>
            Anf. 53 JOHAN FORSSELL (M)
          </note>
          <note>
            Anf. 54 HELENA BONNIER (M)
          </note>
          <note>
            Anf. 55 Socialminister ANNIKA STRANDHÄLL (S)
          </note>
          <note>
            Anf. 56 JOHAN FORSSELL (M)
          </note>
          <note>
            Anf. 57 HELENA BONNIER (M)
          </note>
          <note>
            Anf. 58 Socialminister ANNIKA STRANDHÄLL (S)
          </note>
          <note>
            § 10 Svar på interpellation 2017/18:156 om utredningen om bättre
            skydd mot diskriminering
          </note>
          <note>
            Anf. 59 Kultur- och demokratiminister ALICE BAH KUHNKE (MP)
          </note>
          <note>
            Anf. 60 EVA LOHMAN (M)
          </note>
          <note>
            Anf. 61 Kultur- och demokratiminister ALICE BAH KUHNKE (MP)
          </note>
          <note>
            Anf. 62 EVA LOHMAN (M)
          </note>
          <note>
            Anf. 63 Kultur- och demokratiminister ALICE BAH KUHNKE (MP)
          </note>
          <note>
            Anf. 64 EVA LOHMAN (M)
          </note>
          <note>
            Anf. 65 Kultur- och demokratiminister ALICE BAH KUHNKE (MP)
          </note>
          <note>
            § 11 Svar på interpellation 2017/18:157 om barn med funktionsvariationer
            på kulturskolan
          </note>
          <note>
            Anf. 66 Kultur- och demokratiminister ALICE BAH KUHNKE (MP)
          </note>
          <note>
            (forts.)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 11 (forts.) Svar på interpellation 2017/18:157 om barn med
            funktionsvariationer på kulturskolan
          </note>
          <note>
            Anf. 67 EVA LOHMAN (M)
          </note>
          <note>
            Anf. 68 Kultur- och demokratiminister ALICE BAH KUHNKE (MP)
          </note>
          <note>
            Anf. 69 EVA LOHMAN (M)
          </note>
          <note>
            Anf. 70 Kultur- och demokratiminister ALICE BAH KUHNKE (MP)
          </note>
          <note>
            Anf. 71 EVA LOHMAN (M)
          </note>
          <note>
            Anf. 72 Kultur- och demokratiminister ALICE BAH KUHNKE (MP)
          </note>
          <note>
            § 12 Svar på interpellation 2017/18:178 om framtiden för den
            statliga filmpolitiken
          </note>
          <note>
            Anf. 73 Kultur- och demokratiminister ALICE BAH KUHNKE (MP)
          </note>
          <note>
            Anf. 74 OLOF LAVESSON (M)
          </note>
          <note>
            Anf. 75 Kultur- och demokratiminister ALICE BAH KUHNKE (MP)
          </note>
          <note>
            Anf. 76 OLOF LAVESSON (M)
          </note>
          <note>
            Anf. 77 Kultur- och demokratiminister ALICE BAH KUHNKE (MP)
          </note>
          <note>
            Anf. 78 OLOF LAVESSON (M)
          </note>
          <note>
            Anf. 79 Kultur- och demokratiminister ALICE BAH KUHNKE (MP)
          </note>
          <note>
            § 13 Svar på interpellation 2017/18:180 om framtiden för public
            service
          </note>
          <note>
            Anf. 80 Kultur- och demokratiminister ALICE BAH KUHNKE (MP)
          </note>
          <note>
            Anf. 81 CHRISTIAN HOLM BARENFELD (M)
          </note>
          <note>
            Anf. 82 Kultur- och demokratiminister ALICE BAH KUHNKE (MP)
          </note>
          <note>
            Anf. 83 CHRISTIAN HOLM BARENFELD (M)
          </note>
          <note>
            Anf. 84 Kultur- och demokratiminister ALICE BAH KUHNKE (MP)
          </note>
          <note>
            Anf. 85 CHRISTIAN HOLM BARENFELD (M)
          </note>
          <note>
            Anf. 86 Kultur- och demokratiminister ALICE BAH KUHNKE (MP)
          </note>
          <note>
            § 14 Svar på interpellation 2017/18:154 om förutsättningarna
            för dataspelsnäringen
          </note>
          <note>
            Anf. 87 Närings- och innovationsminister MIKAEL DAMBERG (S)
          </note>
          <note>
            Anf. 88 ISABELLA HÖKMARK (M)
          </note>
          <note>
            Anf. 89 Närings- och innovationsminister MIKAEL DAMBERG (S)
          </note>
          <note>
            Anf. 90 ISABELLA HÖKMARK (M)
          </note>
          <note>
            Anf. 91 Närings- och innovationsminister MIKAEL DAMBERG (S)
          </note>
          <note>
            Anf. 92 ISABELLA HÖKMARK (M)
          </note>
          <note>
            Anf. 93 Närings- och innovationsminister MIKAEL DAMBERG (S)
          </note>
          <note>
            § 15 Svar på interpellation 2017/18:159 om fler enkla jobb
          </note>
          <note>
            Anf. 94 Närings- och innovationsminister MIKAEL DAMBERG (S)
          </note>
          <note>
            Anf. 95 HELENA BONNIER (M)
          </note>
          <note>
            Anf. 96 Närings- och innovationsminister MIKAEL DAMBERG (S)
          </note>
          <note>
            Anf. 97 HELENA BONNIER (M)
          </note>
          <note>
            Anf. 98 Närings- och innovationsminister MIKAEL DAMBERG (S)
          </note>
          <note>
            Anf. 99 HELENA BONNIER (M)
          </note>
          <note>
            Anf. 100 Närings- och innovationsminister MIKAEL DAMBERG (S)
          </note>
          <note>
            § 16 Svar på interpellation 2017/18:134 om arbetet med återvändande
          </note>
          <note>
            Anf. 101 Statsrådet HELÉNE FRITZON (S)
          </note>
          <note>
            Anf. 102 JOHAN FORSSELL (M)
          </note>
          <note>
            Anf. 103 Statsrådet HELÉNE FRITZON (S)
          </note>
          <note>
            Anf. 104 JOHAN FORSSELL (M)
          </note>
          <note>
            Anf. 105 Statsrådet HELÉNE FRITZON (S)
          </note>
          <note>
            Anf. 106 JOHAN FORSSELL (M)
          </note>
          <note>
            Anf. 107 Statsrådet HELÉNE FRITZON (S)
          </note>
          <note>
            § 17 Svar på interpellation 2017/18:135 om unga utan asylskäl
          </note>
          <note>
            Anf. 108 Statsrådet HELÉNE FRITZON (S)
          </note>
          <note>
            Anf. 109 JOHAN FORSSELL (M)
          </note>
          <note>
            Anf. 110 Statsrådet HELÉNE FRITZON (S)
          </note>
          <note>
            Anf. 111 JOHAN FORSSELL (M)
          </note>
          <note>
            Anf. 112 Statsrådet HELÉNE FRITZON (S)
          </note>
          <note>
            Anf. 113 JOHAN FORSSELL (M)
          </note>
          <note>
            Anf. 114 Statsrådet HELÉNE FRITZON (S)
          </note>
          <note>
            § 18 Svar på interpellation 2017/18:140 om Migrationsverkets
            skulder till kommunerna
          </note>
          <note>
            Anf. 115 Statsrådet HELÉNE FRITZON (S)
          </note>
          <note>
            Anf. 116 LOTTA FINSTORP (M)
          </note>
          <note>
            Anf. 117 JAN ERICSON (M)
          </note>
          <note>
            Anf. 118 Statsrådet HELÉNE FRITZON (S)
          </note>
          <note>
            Anf. 119 LOTTA FINSTORP (M)
          </note>
          <note>
            Anf. 120 Statsrådet HELÉNE FRITZON (S)
          </note>
          <note>
            Anf. 121 LOTTA FINSTORP (M)
          </note>
          <note>
            Anf. 122 Statsrådet HELÉNE FRITZON (S)
          </note>
          <note>
            § 19 Svar på interpellation 2017/18:171 om Migrationsverkets
            skulder till kommunerna
          </note>
          <note>
            Anf. 123 Statsrådet HELÉNE FRITZON (S)
          </note>
          <note>
            Anf. 124 BORIANA ÅBERG (M)
          </note>
          <note>
            Anf. 125 JAN ERICSON (M)
          </note>
          <note>
            Anf. 126 Statsrådet HELÉNE FRITZON (S)
          </note>
          <note>
            Anf. 127 BORIANA ÅBERG (M)
          </note>
          <note>
            Anf. 128 JAN ERICSON (M)
          </note>
          <note>
            Anf. 129 Statsrådet HELÉNE FRITZON (S)
          </note>
          <note>
            Anf. 130 BORIANA ÅBERG (M)
          </note>
          <note>
            Anf. 131 Statsrådet HELÉNE FRITZON (S)
          </note>
          <note>
            § 20 Svar på interpellation 2017/18:183 om utvärdering av den
            tillfälliga lagen
          </note>
          <note>
            Anf. 132 Statsrådet HELÉNE FRITZON (S)
          </note>
          <note>
            Anf. 133 CHRISTINA HÖJ LARSEN (V)
          </note>
          <note>
            Anf. 134 Statsrådet HELÉNE FRITZON (S)
          </note>
          <note>
            Anf. 135 CHRISTINA HÖJ LARSEN (V)
          </note>
          <note>
            Anf. 136 Statsrådet HELÉNE FRITZON (S)
          </note>
          <note>
            Anf. 137 CHRISTINA HÖJ LARSEN (V)
          </note>
          <note>
            Anf. 138 Statsrådet HELÉNE FRITZON (S)
          </note>
          <note>
            § 21 Svar på interpellation 2017/18:200 om asylsökandes rätt
            att välja handläggare efter kön
          </note>
          <note>
            Anf. 139 Statsrådet HELÉNE FRITZON (S)
          </note>
          <note>
            Anf. 140 CHRISTIAN HOLM BARENFELD (M)
          </note>
          <note>
            Anf. 141 Statsrådet HELÉNE FRITZON (S)
          </note>
          <note>
            Anf. 142 CHRISTIAN HOLM BARENFELD (M)
          </note>
          <note>
            Anf. 143 Statsrådet HELÉNE FRITZON (S)
          </note>
          <note>
            Anf. 144 CHRISTIAN HOLM BARENFELD (M)
          </note>
          <note>
            Anf. 145 Statsrådet HELÉNE FRITZON (S)
          </note>
          <note>
            § 22 Bordläggning och beslut om förlängd motionstid
          </note>
          <note>
            § 23 Anmälan om interpellationer
          </note>
          <note>
            § 24 Anmälan om frågor för skriftliga svar
          </note>
          <note>
            § 25 Kammaren åtskildes kl. 21.49.
          </note>
          <note>
            Tryck: Elanders, Vällingby 2018
          </note>
        </div>
      </body>
    </text>
  </TEI>
</teiCorpus>
