<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201718</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201718</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201718--49</head>
          <docDate when="2017-12-13">2017-12-13</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 22 november justerades.
          </note>
          <note>
            § 2 Meddelande om återrapportering från Europeiska rådets möte
            den 14–15 december
          </note>
          <note>
            Talmannen meddelade att onsdagen den 20 december kl. 9.00 skulle
            återrapportering från Europeiska rådets möte den 14–15 december
            äga rum.
          </note>
          <note>
            § 3 Meddelande om partiledardebatt
          </note>
          <note>
            Talmannen meddelade att partiledardebatt skulle äga rum onsdagen
            den 17 januari 2018 kl. 9.00 .
          </note>
          <note>
            § 4 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2017/18:263
          </note>
          <note>
            Till riksdagen
          </note>
          <note>
            Interpellation 2017/18:263 Fler poliser i Strömsunds kommun
          </note>
          <note>
            av Saila Quicklund (M)
          </note>
          <note>
            Interpellationen kommer inte hinna besvaras inom tidsfristen.
          </note>
          <note>
            Skälet till dröjsmålet är tjänsteresor och andra sedan tidigare
            inbokade arrangemang.
          </note>
          <note>
            Interpellationen kommer att besvaras den 30 januari.
          </note>
          <note>
            Stockholm den 8 december 2017
          </note>
          <note>
            Justitiedepartementet
          </note>
          <note>
            Morgan Johansson (S)
          </note>
          <note>
            Enligt uppdrag
          </note>
          <note>
            Johan Danelius
          </note>
          <note>
            Expeditionschef
          </note>
          <note>
            § 5 Anmälan om faktapromemoria
          </note>
          <note>
            Talmannen anmälde att följande faktapromemoria om förslag från
            Europeiska kommissionen hade kommit in och överlämnats till utskott:
          </note>
          <note>
            2017/18:FPM28 Ändring av direktivet om rena och energieffektiva
            fordon KOM(2017) 653 till trafikutskottet
          </note>
          <note>
            § 6 Anmälan om granskningsrapport
          </note>
          <note>
            Talmannen anmälde att följande granskningsrapport hade kommit
            in från Riksrevisionen och överlämnats till finansutskottet:
          </note>
          <note>
            RiR 2017:32 Tillämpningen av det finanspolitiska ramverket
          </note>
          <note>
            § 7 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Skrivelse
          </note>
          <note>
            2017/18:70 till försvarsutskottet
          </note>
          <note>
            Motion
          </note>
          <note>
            2017/18:3941 till trafikutskottet
          </note>
          <note>
            EU-dokument
          </note>
          <note>
            KOM(2017) 772 till försvarsutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 6 februari 2018 .
          </note>
          <note>
            § 8 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Socialförsäkringsutskottets betänkande
          </note>
          <note>
            2017/18:SfU1 Utgiftsområde 10 Ekonomisk trygghet vid sjukdom
            och funktionsnedsättning
          </note>
          <note>
            Utbildningsutskottets betänkande
          </note>
          <note>
            2017/18:UbU1 Utgiftsområde 16 Utbildning och universitetsforskning
          </note>
          <note>
            Finansutskottets utlåtande
          </note>
          <note>
            2017/18:FiU31 Subsidiaritetsprövning av kommissionens förslag
            om översyn av de europeiska tillsynsmyndigheterna (Esa-myndigheterna)
          </note>
          <note>
            Justitieutskottets betänkande
          </note>
          <note>
            2017/18:JuU19 Polisens kameraövervakning
          </note>
          <note>
            § 9 Arbetsmarknad och arbetsliv och Arbetsmarknadspolitik och
            arbetslöshetsförsäkringen
          </note>
          <note>
            Arbetsmarknadsutskottets betänkande 2017:18:AU2
          </note>
          <note>
            Utgiftsområde 14 A rbetsmarknad och arbetsliv (prop. 2017/18:1
            delvis ) och
          </note>
          <note>
            Arbetsmarknadsutskottets betänkande 2017/18:AU4
          </note>
          <note>
            Arbetsmarknadspolitik och arbetslöshetsförsäkringen
          </note>
          <note>
            f öredrogs .
          </note>
          <note type="speaker">
            Anf. 1 JAN ERICSON (M):
          </note>
          <note>
            Herr talman! Eftersom Jessica Polfjärd tyvärr är sjuk i dag har
            jag fått äran att ta hand om både debatten om AU2 och AU4. Jag
            kommer att behandla dessa två betänkanden samlat och vill därför
            redan nu meddela att jag kommer att överskrida den anmälda talartiden.
          </note>
          <note>
            Moderaternas budgetförslag är en sammanhållen helhet, och det
            presenteras i vår budgetmotion, där även Alliansens riktlinjer
            för den ekonomiska politiken återfinns. Eftersom riksdagen när
            det gäller rambeslutet har ställt sig bakom regeringens förslag
            till ekonomiska ramar oc h inriktning på budgetpolitiken deltar
            vi inte i besl utet om anslagens fördelning. I stället hänvisar
            vi till vårt särskilda yttrande om den anslagsfördelning och de
            förslag som Moderaterna presenterar i sin budgetmotion. Det innebär
            kortfattat att vi inom utgiftsområde 14 begränsar utgifterna med
            ungefär 8,5 miljarder kronor.
          </note>
          <note>
            Moderaterna står självklart också bakom samtliga våra egna och
            alliansgemensamma reservationer och särskilda yttranden i AU4.
            För tids vinnande och för att underlätta möjligheten för ledamöternas
            kommande julledighet yrkar jag bifall endast till reservationerna
            1 och 2 i AU4.
          </note>
          <note>
            Herr talman! Arbetsmarknaden är en central fråga för varje välfärdsland.
            Det är starka företag och de som arbetar som med sina skatter
            betalar all vår välfärd, vår trygghet och våra pensioner.
          </note>
          <note>
            Sverige är ett litet exportberoende land, och ingen regering
            råder över världskonjunkturen. Men varje regering har ett mycket
            stort ansvar att försöka motverka negativa effekter av en lågkonjunktur
            och använda en högkonjunktur för att rusta Sverige inför nästa
            lågkonjunktur. Varje regering bör bedömas efter hur man lyckas
            med detta.
          </note>
          <note>
            Under Alliansens tid hade vi först högkonjunktur och därefter
            en extremt djup lågkonjunktur och finanskris. Under de första
            åren med stark konjunktur pressades arbetslösheten tillbaka, och
            statsfinanserna var star ­ ka med goda överskott. Viktiga reformer
            mot det stora utanförskapet genomfördes, och vi stod väl rustade
            när finanskrisen slog till. Sverige klarade också finanskrisen
            bättre än de flesta andra länder, och arbetslösheten höll sig
            trots allt på hanterbara nivåer. Vi fick mycket beröm från interna
            ­ tionella bedömare när det gäller hanteringen av krisen.
          </note>
          <note>
            Dagens regering tillträdde i en stark global högkonjunktur, som
            bara har växt sig allt starkare. Regeringen är också mycket bra
            på att framhäva positiva effekter av denna högkonjunktur. Men
            att arbetslösheten minskar och sysselsättningen ökar är naturligt.
            Om det motsatta hade hänt i en högkonjunktur hade det varit extremt
            illa.
          </note>
          <note>
            Bilden är tyvärr inte så positiv som regeringen ger sken av.
            Arbetslösheten ligger, trots den extremt starka högkonjunkturen,
            på besvärande höga nivåer.
          </note>
          <note>
            Enligt Arbetsförmedlingens senaste rapport är 7,4 procent arbetslösa.
            Det är en marginell nedgång jämfört med för ett år sedan. Totalt
            har antalet arbetslösa på ett år minskat med endast 7 02 personer
            i hela Sverige. 702 personer motsvarar inte ens hälften av invånarantalet
            hemma i min by Ubbhult. Så mycket har alltså arbetslösheten minskat
            på ett år. Över 360 000 arbetslösa är i dag inskrivna hos Arbetsförmedlingen.
            SCB mäter på ett annat sätt och redovisar en arbetslöshet på 6,7
            procent, vilket är sam ­ ma som för ett år sedan.
          </note>
          <note>
            Även långtidsarbetslösheten är besvärande. Arbetsförmedlingen
            har i dag 151 000 inskrivna som har varit arbetslösa i över ett
            år. Det är 5 000 fler än för ett år sedan. De som har varit arbetslösa
            i mer än sex månader är drygt 10 000 fler än för ett år sedan,
            och detta i en stark högkonjunktur.
          </note>
          <note>
            Regeringens ministrar låter även som om ungdomsarbetslösheten
            när ­ mast har försvunnit, men så är det ju inte. Enligt SCB är
            ungdomsarbetslösheten nästan dubbelt så hög som den totala arbetslösheten.
            Arbetsförmedlingen redovisar en ungdomsarbetslöshet på över 10
            procent. Bland utrikes födda unga har arbetslösheten ökat med
            17 procent det senaste året.
          </note>
          <note>
            Trots högkonjunkturen befinner sig i dag närmare 1 miljon människor
            i utanförskap och bidragsberoende. Många är u trikes födda. Det
            finns 130 områden där färre än hälften i arbetsför ålder arbetar,
            och i dag har bara hälften av de nyanlända ett arbete efter nio
            år i Sverige. I oktober var arbetslösheten bland utrikes födda
            över 22 procent, medan den för inrikes födda var under 4 procent.
            Detta är en extremt stor jobbklyfta, som regeringen inte verkar
            ta på allvar. Och då ska man veta att en stor del av de nyanlända
            som kom till Sverige 2015 och 2016 fortfarande inte syns i statistiken.
            Ändå ser det ut så här – mitt i en högkonjunktur.
          </note>
          <note>
            Sverige lyckas också sämre med arbetslösheten än omvärlden. Reger
            ­ ingens mål är att Sverige ska ha EU:s lägsta arbetslöshet. Men
            arbetslösheten har sjunkit betydligt mer bland EU-länderna i genomsnitt
            än i Sverige under denna mandatperiod. I Eurostats statistik kan
            man se att arbetslösheten bland EU-länderna har sjunkit betydligt
            mer än i Sverige. Jämförelsevis har alltså en fjärdedel av arbetslösheten
            inom EU försvunnit, men i Sverige handlar det om bara en åttondel.
            I exempelvis Tyskland har arbetslösheten sjunkit från 5 procent
            till 3,7 procent, och då talar vi om totalen.
          </note>
          <note>
            När Alliansen lämnade över regeringsmakten låg Sverige på tolfte
            plats i EU när det gällde lägst arbetslöshet, och arbetslösheten
            låg hela 2,3 procentenheter under EU-genomsnittet. I dag har Sverige
            halkat ned till en femtondeplats, och vår arbetslöshet är nu inte
            mycket lägre än EU-genomsnittet. Detta är katastrofalt dåligt
            av en regering som gjorde just detta till sin huvudfråga i valrörelsen
            2014.
          </note>
          <note>
            Problemen på svensk arbetsmarknad kan inte heller skyllas på
            de många nyanlända. Många av dem väntar, som sagt, fortfarande
            på beslut om uppehållstillstånd och ingår inte i arbetslöshetsstatistiken.
            För dem som har hunnit in i etableringsuppdraget har ytterst få
            hunnit vara registrerat arbetslösa i ett år eller mer, och de
            ingår därmed inte bland de långtidsarbetslösa. Däremot utgör såklart
            dessa grupper ett stort orosmoln. Många har lång väg till arbetsmarknaden,
            och om konjunkturen samtidigt vänder nedåt har vi stora problem
            framför oss kommande år för både arbetsmarknad och statsfinanser.
          </note>
          <note>
            Sveriges nuvarande regering saknar det politiska ledarskap och
            den handlingskraft som krävs för att ta sig an Sveriges utmaningar.
            Politiken präglas av en tydlig ovilja att se problemen med utanförskapet
            och integrationen. Det finns också för få vägar in till arbetsmarknaden.
            Inga viktiga framtidsreformer genomförs, och i stället driver
            man en skattehöjarpolitik som gör det dyrare att driva företag,
            att anställa och att arbeta. Samtliga av regeringens egna expertmyndigheter
            gör bedömningen att regeringens politik har en obefintlig eller
            endast marginell effekt för ökad sysselsättning.
          </note>
          <note>
            I stället för att ta vara på högkonjunkturen och rusta Sverige
            och se till att de som står långt från arbetsmarknaden kommer
            in sitter man nöjd och låter högkonjunkturen hjälpligt dölja ens
            misslyckanden.
          </note>
          <note>
            Sverige har en stor uppgift framför sig att få framför allt lågutbildade
            och nyanlända i arbete och egen försörjning. Oavsett vad man har
            för åsikt i migrationsfrågan är det varje regerings uppgift att
            göra precis allt man kan för att hantera situationen. Efter hand
            som de nyanlända tillförs till arbetskraften måste politiken också
            svara med tydliga reformer. I regeringens politik syns varken
            insikt om problemen eller förslag för att lösa dem. Man döljer
            problemen hjälpligt bakom högkonjunkturen men bäddar med sin passivitet
            för kris när konjunkturen försvagas.
          </note>
          <note>
            Herr talman! Mot regeringens passivitet står den moderata politiken
            för en välbehövlig kontrast. Och i bärande delar har Alliansen
            en samsyn på vad som behöver göras.
          </note>
          <note>
            Moderaterna har satt upp två mycket ambitiösa jobbmål. För det
            första vill vi halvera jobbklyftan i form av skillnaden i sysselsättning
            mellan inrikes och utrikes födda. För det andra vill vi att Sverige
            ska kunna skapa en halv miljon nya jobb till 2025.
          </note>
          <note>
            Mot regeringens förslag inom arbetsmarknadspolitiken står Moderaternas
            väl avvägda budgetalternativ inom utgiftsområde 14. Vår budget
            innebär en besparing på 8,5 miljarder, främst på Arbetsförmedlingens
            förvaltningskostnader, ineffektiva arbetsmarknadspolitiska program
            och reformering av a-kassan. Samtidigt gör vi stora satsningar
            på inträdesjobb, insatser för minskad sjukfrånvaro, förbättrad
            studie- och jobbrådgivning samt sommarjobb.
          </note>
          <note>
            Jag ska helt kort gå igenom våra viktigaste förslag.
          </note>
          <note>
            Vi vill införa integrationsplikt och utbildningsplikt för nyanlända.
          </note>
          <note>
            Vi vill genomföra en stor bidragsreform, där tiden med a-kassa
            kortas något och stöttar omställning till ett nytt jobb i stället
            för att vara en långsiktig försörjning, och där vi inför en tydligare
            arbetslinje för den som uppbär socialbidrag eller försörjningsstöd
            genom att villkora dessa stöd med aktivt jobbsökande över hela
            landet.
          </note>
          <note>
            Vi vill införa ett bidragstak så att det alltid lönar sig att
            ta ett jobb. Om en nyanländ familjs inkomst kan minska när någon
            börjar arbeta har vi ett allvarligt systemfel.
          </note>
          <note>
            Vi vill att man som nyanländ stegvis ska få kvalificera sig till
            bidragssystemen. Full tillgång till bidrag och ersättningar får
            man genom eget arbete eller genom permanent och laglig bosättning
            i Sverige.
          </note>
          <note>
            För att fler ska arbeta måste det alltid löna sig att jobba.
            Vi vill sänka skatten på arbete, särskilt för dem med lägre inkomster.
            Brytpunkten för statlig skatt bör höjas för att öka drivkrafterna
            att jobba mer och utbilda sig.
          </note>
          <note>
            Vi vill införa inträdesjobb, vilket vi diskuterat tidigare –
            en tidsbegränsad lärlingsanställning för nyanlända och unga upp
            till 23 år utan gymnasieexamen. Syftet är att fler ska få in en
            fot på arbetsmarknaden.
          </note>
          <note>
            Vi vill tredubbla taket i RUT-avdraget till 75 000 per år och
            utvidga det till fler tjänster.
          </note>
          <note>
            Vi vill ersätta Arbetsförmedlingen med en mindre statlig myndighet
            för myndighetsutövning, kontroll och uppföljning. Matchningen
            och rustandet av de arbetslösa med utbildning och praktik vill
            vi lägga ut på andra etablerade aktörer.
          </note>
          <note>
            Vi vill ersätta befintliga lönestöd för nyanlända och långtidsarbetslösa
            med ett nytt som är enklare för att fler ska kunna få sitt första
            jobb.
          </note>
          <note>
            Det finns i dag personer som varit inskrivna vid arbetsförmedlingen
            under lång tid och som varken får insatser eller arbete. Vi anser
            därför att den statliga arbetsmarknadspolitiken bör begränsas
            till tre år. Därefter bör kommunerna ta över ansvaret.
          </note>
          <note>
            Herr talman! Jag tycker att det finns anledning att vara ödmjuk.
            Att få alla nyanlända i arbete är troligen svårare än de flesta
            inser. Stora volymer av lågutbildad arbetskraft passar tyvärr
            dåligt ihop med vår arbetsmarknad, som till stor del bygger på
            högkvalificerad arbetskraft.
          </note>
          <note>
            Även om den moderata politiken är mycket väl genomtänkt och genomarbetad
            och förankrad i såväl forskning som erfarenheter från svensk arbetsmarknad
            och reformer under alliansregeringens tid vågar jag inte garantera
            att våra förslag kommer att räcka fullt ut för att lösa alla problem
            med arbetslöshet och integration. Obalanserna på svensk arbetsmarknad
            är mycket allvarliga, och det kan absolut behövas ytterligare
            åtgärder.
          </note>
          <note>
            Men en sak är klar: Moderaterna har tydliga mål och en genomtänkt
            och ambitiös politik som syftar till att nå målen. Vår politik
            skulle göra skillnad. Det är mer än man kan säga om dagens regering.
          </note>
          <note>
            (Applåder)
          </note>
          <note type="speaker">
            Anf. 2 SVEN-OLOF SÄLLSTRÖM (SD):
          </note>
          <note>
            Herr talman! Jag vill börja med att i betänkande AU2 yrka bifall
            till vår reservation, den enda inom utgiftsområdet, samt i betänkande
            AU4 yrka bifall till reservationerna 10 och 17. Vi har också i
            AU4 två särskilda yttranden.
          </note>
          <note>
            Herr talman! Sverigedemokraternas arbetsmarknadspolitiska inriktning
            har i huvudsak tre områden där vi vill göra genomgripande förändringar.
            Det gäller arbetslöshetsförsäkringen. Vi vill införa en ny anställningsform,
            lärlingsanställningar, och så gäller det naturligtvis Arbetsförmedlingen.
          </note>
          <note>
            Arbetslöshetsförsäkringen är en oerhört viktig omställningsförsäkring
            för alla som blir arbetslösa. Redan i dag finansieras a-kassan
            i huvudsak med skattemedel. Sverigedemokraterna ser den som så
            pass viktig att den bör vara allmän och helt skattefinansierad
            samt vara en del av det generella socialförsäkringssystemet. Däremot
            bör kvalifikationskraven vara desam ­ ma som i dag. Vi anser dessutom
            att försäkringen borde administreras av F örsäkringskassan, dit
            anslagen också flyttas.
          </note>
          <note>
            Sverigedemokraterna vill dessutom införa en ny anställningsform,
            lärlingsanställningar. Denna anställningsform ska ha ett regelverk
            motsvarande provanställningar och ha en varaktighet på max tre
            år. Tiden ska inkludera både arbetsplatsförlagd praktik och teoretisk
            utbildning.
          </note>
          <note>
            Vi har i dag ca 600 000 vuxna utan godkända gymnasiebetyg. Därför
            ska lärlingsanställningen vara öppen för studier på både gymnasiet
            och komvux, med 2–3 dagars arbetspraktik i veckan varvat med teoretiska
            studier i gymnasieskolans kärnämnen.
          </note>
          <note>
            Incitamentet för arbetsgivaren är en slopad arbetsgivaravgift
            samt ett utbildningsstöd under utbildningstiden. Förhoppningen
            är naturligtvis också att arbetsgivaren efter genomförd lärlingsperiod
            får tillgång till en utbildad och motiverad arbetstagare, som
            då kan erbjudas fortsatt anställning med ordinarie villkor.
          </note>
          <note>
            För lärlingen förordar vi en lagstadgad minimilön under utbildningstiden,
            som dessutom är fredad mot påverkan och neddragningar på grund
            av andra stödformer. Detta blir då ett incitament för lärlingen.
          </note>
          <note>
            Herr talman! Riksrevisionen har gång efter annan slagit ned på
            Arbetsförmedlingens resultat. Detta innebär också att Riksrevisionen
            till stor del slår ned på regeringens arbetsmarknadspolitik.
          </note>
          <note>
            Arbetsförmedlingen är tyvärr regeringens verktyg för att med
            illa förberedda och bristfälligt utvärderade arbetsmarknadsåtgärder
            experimentera på en dysfunktionell arbetsmarknad. Att kritisera
            Arbetsförmedlingen är som att slå in öppna dörrar, men det måste
            göras; skattebetalarna har rätt att kräva betydligt bättre hushållning
            med skattemedlen.
          </note>
          <note>
            Riksrevisionen har under flera år riktat allvarlig kritik mot
            Arbetsförmedlingen. Exempelvis har Arbetsförmedlingens förberedande
            utbildningar gett direkt negativ effekt. De som har gått en utbildning
            i Arbetsförmedlingens regi har alltså lägre framtida inkomster
            samt sämre jobbchans jämfört med dem som under samma period har
            varit öppet arbetslösa. Detta är helt horribelt! Hur är det ens
            möjligt? Men ännu viktigare, hur kan regeringen låta detta fortgå?
            Det enda svar jag kan komma på är inkompetens och brist på handlingskraft.
          </note>
          <note>
            Sverige spenderar högst andel av bnp inom EU på anställningssubven
            ­ tioner. För 2017 beräknas summan för anställningssubventioner
            uppgå till ungefär 18,7 miljarder. Med de nya aviserade etableringsanställningarna
            lär den summan öka betydligt.
          </note>
          <note>
            Frågan vi måste förhålla oss till är: Vad får vi för pengarna?
            Naturligtvis ställer även vi Sverigedemokrater oss bakom vissa
            anställningssubventioner. När det gäller att till exempel underlätta
            för personer med funk ­ tionsnedsättning att komma ut på arbetsmarknaden
            är syftet både vällovligt och nödvändigt. Men det finns många
            dyra och verkningslösa floppar i regeringens verktygslåda.
          </note>
          <note>
            32 000 traineejobb utlovades under förra valrörelsen. Resultatet
            visar att bara ca 500 personer deltagit i denna insats. Regeringen
            avsatte miljarder för satsningen.
          </note>
          <note>
            När det gäller moderna beredskapsjobb h ar regeringen utlovat
            att 5 000 personer ska ha deltagit i insatsen år 2020. Sista juli
            i år hade strax över 500 personer fått ett modernt beredskapsjobb.
            Två tredjedelar av dessa beredskapsjobb har Arbetsförmedlingen
            själv tagit in i den egna verksamheten. De moderna beredskapsjobben
            är också dyrast per individ. Offentliga arbetsgivare erhåller
            23 000 i bidrag per månad och individ. Trots denna frikostighet
            med skattemedel kommer inte de arbetssökande ut i insatsen.
          </note>
          <note>
            Instegsjobb är ytterligare en dyr historia utan effekt. Cirka
            5 procent av dem som tagits in i instegsjobb går efter insatsen
            vidare till ett arbete som inte är subventionerat. 40 procent
            får en annan bidragsanställning, företrädesvis nystartsjobb –
            kostnad på kostnad utan resultat.
          </note>
          <note>
            Listan på katastrofala insatser kan göras lång, men jag ska inte
            uppehålla mig vid den. Jag kan bara konstatera att vid en direkt
            fråga till Arbetsförmedlingens generaldirektör om hur många som
            går från Arbetsförmedlingens många kostsamma åtgärder och program
            till ett icke skattesubventionerat arbete svarade generaldirektören
            att det vet de inte. Svaret var att den typen av statistik inte
            tas fram eftersom den inte efterfrågas av regeringen.
          </note>
          <note>
            Det är dock inte riktigt sant. Nu vet vi bättre. Om man lusläser
            Arbetsförmedlingens årsredovisning hittar man siffran, inte utskriven
            utan väl dold i en graf. Om man studerar den grafen kan man få
            fram att strax under 1 procent går från dessa insatser till ett
            ick e skattesubventionerat jobb – 1 procent. Jag förstår varför
            de döljer siffran.
          </note>
          <note>
            Herr talman! Det är också därför vi sverigedemokrater har en
            egen reservation i AU4, som gäller just behovet av uppföljning
            och utvärdering mot ordinarie arbetsmarknad, alltså icke skattesubventionerade
            jobb. Det är oerhört viktigt.
          </note>
          <note>
            Matchningen är Arbetsförmedlingens kärnuppdrag, och Riksrevisio
            ­ nen riktar hård kritik mot Arbetsförmedlingen även i denna fråga.
            Kritiken är förödande. Matchningen har över tid försämrats på
            den svenska arbetsmarknaden. Riksrevisionen menar att Arbetsförmedlingen
            brister i både analys och åtgärder för att nå förbättrad matchning
            – brister i både analys och åtgärder. För 80 miljarder borde skattebetalarna
            kunna förvänta sig betydligt mer än brister, ineffektivitet och
            uteblivna resultat.
          </note>
          <note>
            Kritiken från både arbetsgivare och arbetssökande är av så allvarlig
            karaktär att Sverigedemokraterna ifrågasätter myndighetens existensberättigande.
            Förvisso är det så att Arbetsförmedlingen, precis som alla myndigheter,
            arbetar på regeringens uppdrag. Men inkompetensen hos Arbetsförmedlingen
            är ändå utmärkande. Resultaten uteblir oavsett vilken av regeringens
            reformer vi talar om, och inte nog med att resultatet uteblir,
            till och med Arbetsförmedlingens analyser är enligt Riksrevisionen
            felaktiga.
          </note>
          <note>
            Arbetsförmedlingens ständiga svar är att de har tillsatt en utredning,
            ett förbättringsarbete eller, nu senast, en förnyelseresa. Generaldirektör
            Sjöberg är landets i särklass dyraste reseledare; med sig på resan
            har han ledarskapskonsulter i hundramiljonersklassen.
          </note>
          <note>
            I juni 2017 låg återigen Arbetsförmedlingen sämst till av Sveriges
            myndigheter när det gäller förtroende. Detta ser vi år efter år.
            Problemet är att granskningarna sammantaget visar på att myndighetens
            huvuduppdrag – kontrolluppdraget och matchningen – inte levererar
            resultat.
          </note>
          <note>
            Tro mig – arbetsmarknadspolitik får gärna kosta om den ger effekt
            i form av reguljära arbeten. Det är vad skattebetalarna förväntar
            sig: icke skattesubventionerade, reguljära arbeten. Vi kan bara
            konstatera att den effekten uteblir.
          </note>
          <note>
            Den största förändring som Sverigedemokraterna vill genomföra
            inom svensk arbetsmarknadspolitik är att avskaffa Arbetsförmedlingen
            i dess nuvarande form. Vi behöver öppna upp för privata aktörer,
            och då menar vi öppna upp, inte släppa fritt som till exempel
            under Reinfeldts tid. Vi ska naturligtvis inte attrahera oseriösa
            och kriminella privata aktörer, som vissa program på den tiden
            drogs med. Detta måste motverkas. Systemet ska vara kopplat till
            ett ratingsystem och ett kontrollsystem i linje med det system
            som Arbetsförmedlingen faktiskt redan har sjösatt och prövat och
            håller på att utvärdera.
          </note>
          <note>
            Arbetsmarknadspolitik får kosta om den ger resultat. Sverigedemokraterna
            är övertygade om att en bredd av aktörer på marknaden kommer att
            leverera betydligt bättre resultat för dessa 80 miljarder. Den
            nuvarande ineffektiva arbetsmarknadspolitiken, med flaggskeppet
            Arbetsförmedling ­ en, har nått vägs ände.
          </note>
          <note>
            Herr talman! Regeringen har tillsatt en utredning för att se
            över om det finns behov av flexiblare insatser, till exempel flexjobb,
            för att förbättra möjligheterna för dem som har nedsatt arbetsförmåga
            till följd av en funk ­ tionsnedsättning eller sjukdom att komma
            i arbete eller behålla ett arbete. Sverigedemokraterna välkomnar
            utredningen och inväntar med spänning dess resultat. Detta är
            någonting som vi har efterfrågat i många år.
          </note>
          <note type="speaker">
            Anf. 3 FREDRIK CHRISTENSSON (C):
          </note>
          <note>
            Herr talman! Sverige befinner sig just nu i en stark högkonjunktur.
            Många företag anställer, och arbetslösheten sjunker. Människor
            som redan i dag har ett arbete att gå till befinner sig faktiskt
            i en ganska trygg tillvaro. Det är inte mot dem vi behöver rikta
            vår tid och kraft utan mot dem som står utanför – de som inte
            får en chans på arbetsmarknaden, de som år efter år är arbetslösa,
            de som inte får del av den högkonjunktur som vi just nu befinner
            oss i.
          </note>
          <note>
            Vi måste skapa bättre förutsättningar för de här människorna
            så att de kan få en fot in på arbetsmarknaden och den gemenskap
            som det innebär.
          </note>
          <note>
            I dag ser vi att klyftan mellan inrikes och utrikes födda är
            den största i hela västvärlden när det gäller sysselsättning.
            Det är helt orimligt att det ska vara så i Sverige. Här behövs
            ett nytt ledarskap som möter dessa utmaningar och skapar möjlighet
            för människorna att komma in i gemenskapen och få ett arbete och
            egen försörjning.
          </note>
          <note>
            Det handlar om människor som vill vara med och bidra. Det är
            människor som vill vara en del av gemenskapen, men i dag befinner
            sig närmare 1 miljon människor i detta utanförskap.
          </note>
          <note>
            Trots detta är regeringen ofta nöjd över hur det ser ut i Sverige
            i dag och att arbetslösheten sjunker, fastän det är till följd
            av den brinnande högkonjunktur som vi just nu befinner oss i.
            Men även om arbetslösheten sjunker är vi faktiskt längre ifrån
            regeringens eget uppsatta mål om EU:s lägsta arbetslöshet 2020.
            I inledningen av mandatperioden låg vi på tolfte plats när det
            gäller lägsta arbetslöshet i EU:s länder. I dag ligger vi på sextonde
            plats.
          </note>
          <note>
            Vi har sedan målet sattes varit kritiska mot det av flera skäl,
            men om man ändå ska utgå från regeringens mål kan man konstatera
            att Sverige ligger sämre till nu än vad man gjorde i början av
            mandatperioden och att andra länders arbetslöshet sjunker mycket
            snabbare.
          </note>
          <note>
            Det Sverige skulle behöva är rejäla strukturella reformer på
            arbetsmarknaden för att få fler människor i arbete. Det handlar
            om att det måste löna sig mer att arbeta. Trösklar måste sänkas
            och matchningen förbättras.
          </note>
          <note>
            Reformer på det området har tyvärr lyst med sin frånvaro under
            den rödgröna regeringens tid. Det vi i stället har fått se är
            en klassisk socialdemokratisk åtgärdspolitik. Då kan man fråga
            sig om den har varit lyckad. Nej, inte särskilt, och jag ska ge
            några exempel.
          </note>
          <note>
            Traineejobben skulle skapa 32 000 jobb åt unga. I oktober va
            r det 528 personer som hade fått ett traineejobb, och i den budget
            som vi i dag debatterar har regeringen meddelat att man ska lägga
            ned traineejobben.
          </note>
          <note>
            De moderna beredskapsjobben skulle bli 5 000 och framför allt
            rikta sig till människor med låg utbildning. Som det har blivit
            har 60 procent av de moderna beredskapsjobb som nu har tillsatts
            gått till människor med eftergymnasial utbildning. Två tredjedelar
            är dessutom anställda på Arbetsförmedlingen.
          </note>
          <note>
            90-dagarsgarantin, som inför valet var ett löfte från Socialdemokraterna,
            innebar att alla ungdomar inom 90 dagar skulle få ett jobb, en
            praktikplats eller en utbildning. Detta ändrades när man kom i
            regeringsställning. Nu är det en garanti för insatser som leder
            till jobb, det vill säga arbetsmarknadspolitiska åtgärder.
          </note>
          <note>
            Under regeringens tid har sannolikheten att få ett jobb inom
            90 dagar minskat. År 2014 var det 18 procent som fick del av en
            arbetsmarknadspolitisk åtgärd. Nu är det 28 procent. År 2014 var
            det 25 procent som fick arbete inom 90 dagar; nu är det 22 procent.
          </note>
          <note>
            Det är nu alltså mer sannolikt att befinna sig i ett arbetsmarknadspolitiskt
            program än att få ett jobb inom 90 dagar.
          </note>
          <note>
            Herr talman! På punkt efter punkt har regeringens jobbpolitik
            misslyckats. Man har mött en av vår tids största utmaningar med
            passivitet och ineffektiva åtgärder. Att arbetslösheten sjunker
            är inte tack vare regeringen utan trots regeringen.
          </note>
          <note>
            Herr talman! Sverige behöver ett nytt ledarskap för fler jobb.
            Det behövs rejäla reformer som gör det mer lönsamt att arbeta,
            som sänker trösklarna in till arbetsmarknaden och som förbättrar
            matchningen.
          </note>
          <note>
            I vår budgetmotion har vi därför förslag på att sänka skatterna,
            med fokus på låg- och medelinkomsttagare, så att det blir mer
            lönsamt att ta ett första jobb. Vi vill även införa jobbstimulans
            i försörjningsstödet så att det lönar sig ytterligare att ta det
            första jobbet och gå från bidrag till arbete. Även om det bara
            handlar om några få timmar får man in en fot på arbetsmarknaden
            och får behövliga kontakter och viktig erfarenhet.
          </note>
          <note>
            Vi har även tillsammans med Alliansen presenterat en rad förslag
            för arbetsmarknadspolitiken framöver och bland annat presenterat
            ett förslag om inträdesjobb för att sänka trösklarna in till arbetsmarknaden.
            Genom ett inträdesjobb skulle det vara möjligt att anställa en
            ung utan gymnasieutbildning eller en nyanländ till 70 procent
            av ingångslönen. 30 procent av arbetstiden ska gå till att lära
            sig på jobbet eller till att utbilda sig. Denna nya anställningsform
            ska gälla i upp till tre år och inte fyllas av byråkrati, vilket
            har visat sig vara ineffektivt för möjligheten att sänka trösklar
            för ett första jobb.
          </note>
          <note>
            Detta är ett av flera förslag för att skapa bättre möjlighet
            för människor att få den viktiga erfarenheten på arbetsmarknaden
            och en egen försörjning.
          </note>
          <note>
            Det handlar inte, som vi kanske kommer att få höra från socialdemokratin
            i talarstolen senare, om att vi vill sänka människors löner. Det
            handlar om att få en fot in på arbetsmarknaden. Det är glädjande
            att förslaget om etableringsjobb som LO och socialdemokratin har
            lagt fram bekräftar bilden av att sänkta anställningskostnader
            är viktigt för att ge fler människor chansen. Tyvärr verkar det
            förslaget vara fyllt med byråkrati, och många av företagen som
            skapar jobb, små företag och bemanningsföretag, får inte vara
            med. Därför är inträdesjobben en bättre väg framåt.
          </note>
          <note>
            Herr talman! Matchningen på arbetsmarknaden är ett stort problem,
            och den fungerar dåligt. Företagen använder sig inte av Arbetsförmedling
            ­ en, som ska vara till hjälp vid förmedling av jobb. Få jobb
            förmedlas via Arbetsförmedlingen.
          </note>
          <note>
            Vi vill fasa ut Arbetsförmedlingen och i stället låta privata,
            mer specia ­ liserade aktörer förmedla jobben.
          </note>
          <note>
            Arbetsmarknaden fungerar dåligt för de mest utsatta grupperna,
            som nyanlända och unga utan gymnasieutbildning. Det är Sveriges
            största samhällsproblem, och regeringen har fortfarande inte presenterat
            några svar. Att skryta med att det går bra för Sverige och att
            arbetslösheten minskar något till följd av den högkonjunktur som
            stora delar av västvärlden befinner sig i är inte rätt väg framåt.
          </note>
          <note>
            Det behövs reformer, och regeringen behöver lyfta blicken och
            inse att man har ett ansvar för de mest utsatta som står långt
            från ett jobb. Detta kräver att den svenska modellen förnyas för
            att inkludera fler människor så att fler får möjlighet till ett
            första jobb.
          </note>
          <note>
            Herr talman! Jag står givetvis bakom våra förslag, men för tids
            vinnande yrkar jag bifall endast till Alliansens gemensamma reservation
            nr 1 och Centerpartiets reservation nr 3 i AU4. I AU2 deltar vi
            inte i beslutet utan hänvisar till vårt särskilda yttrande.
          </note>
          <note>
            (Applåder)
          </note>
          <note type="speaker">
            Anf. 4 ALI ESBATI (V):
          </note>
          <note>
            Herr talman! I dag diskuterar vi två viktiga betänkanden i samma
            debatt, dels budgetbetänkandet AU2 som rör budgetens utgiftsområde
            för arbetsmarknad och arbetsliv, dels AU4 med motioner som rör
            arbetsmarknadspolitik och arbetslöshetsförsäkringen.
          </note>
          <note>
            Jag börjar med budgeten, som bygger på en överenskommelse mellan
            regeringen och Vänsterpartiet.
          </note>
          <note>
            De reformer och anslag som har lagts fram på detta område ska
            ses mot bakgrund av hur jobb- och arbetsmarknadspolitiken utformades
            under den förra regeringen och vilka resultat den politiken fick
            kontrasterat mot den omläggning av viktiga delar av politiken
            som ägde rum direkt efter valet 2014 och vad vi nu har sett för
            faktiska resultat på arbetsmarknaden.
          </note>
          <note>
            Det blir också extra viktigt att göra denna bakgrundsbeskrivning
            efter att vi nu har hört några ganska fantasifulla och inte särskilt
            faktatunga inlägg om läget på svensk arbetsmarknad.
          </note>
          <note>
            Herr talman! Vi hade under de åtta långa åren med regeringen
            Reinfeldt en helt ensidig förståelse av vad regering och riksdag
            skulle ägna sig åt för att få jobben att bli fler och arbetsmarknaden
            att fungera smidigare för människor i Sverige, nämligen lägre
            skatter, särskilt för den som hade det extra gott ställt, och
            ekonomisk bestraffning av den som hade råkat drabbas av arbetslöshet
            eller sjukdom. Sedan var det inte mycket mer.
          </note>
          <note>
            Arbetsförmedlingen gjordes om till en upphandlingscentral som
            skulle ägna det mesta av sin byråkratiska styrka åt att dra in
            folks ekonomiska medel. Arbetsgivarna gavs enorma, generella och
            ganska ogenomtänkta subventioner.
          </note>
          <note>
            Det var detta man envisades med att, närmast som ett religiöst
            mantra, kalla arbetslinjen. Man såg arbetslösheten inte som ett
            samhällsekonomiskt problem och misslyckande utan närmast som en
            individuell egenskap, en sorts defekt hos den arbetslöse.
          </note>
          <note>
            Det konkreta resultatet känner vi till. Arbetslösheten stannade
            på en hög nivå, sysselsättningsgraden var i princip oförändrad
            och ungdomsarbetslösheten sköt i höjden. Men framför allt blev
            det påtagliga effekter på andra sätt och andra områden: en dramatisk
            ökning av de mest otrygga anställningsformerna, en i internationell
            jämförelse anmärkningsvärd nedmontering av arbetslöshetsförsäkringen
            och en minskning av den fackliga organisationsgraden och därmed
            arbetstagarkollektivets möjligheter att slå vakt om trygghet,
            innehåll och dynamik i arbetslivet. Dessutom växte skillnaderna
            i inkomster, i förmögenheter och i tillgång till de sociala trygghetssystemen.
            Det här är systemförändringar och samhällseffekter som sitter
            hårt och som ännu i dag påverkar vårt samhälle.
          </note>
          <note>
            Sverige har varit och är ett av världens allra bästa länder att
            leva i, men inte av en slump utan för att det medvetet och mödosamt
            har byggts upp med solidaritet och sammanhållning som riktningsgivare.
            Det är värt att försvara och utveckla på den grunden, bort från
            ojämlikhet och otrygghet.
          </note>
          <note>
            I dag när vi har den sista budgetdebatten i detta utgiftsområde
            för mandatperioden kan man konstatera att budgetsamarbetet mellan
            regeringen och Vänsterpartiet har gett en del tydliga resultat.
            Viktiga delar av arbetsmarknadspolitiken har lagts om. Såväl taket
            som grundbeloppet i a-kassan har höjts, stupstocken i sjukförsäkringen
            har tagits bort och den dyra och generella sänkningen av arbetsgivaravgiften
            har avvecklats till förmån för mer riktade och genomtänkta satsningar.
          </note>
          <note>
            Allt detta, som enligt de borgerliga dogmerna skulle ge katastrofala
            följder: kostnadschock, dubbelstöt, trippelnöt och vad det nu
            var, har i stället bidragit till väsentligt förbättrade förhållanden
            på svensk arbetsmarknad.
          </note>
          <note>
            Arbetslösheten har sjunkit, alldeles särskilt bland ungdomar,
            sysselsättningsgraden är den högsta i EU och till växttakten i
            ekonomin är god. I morse hörde vi dessutom att Arbetsförmedlingen
            har skrivit upp en redan stark prognos för jobbtillväxten.
          </note>
          <note>
            Betyder det att jag är nöjd och belåten? Nej, det gör det inte.
            Vänsterpartiet hade velat se en omläggning av skattepolitiken
            för att omfördela mer från dem med stora förmögenheter och mycket
            höga inkomster. Vi hade velat se ännu större investeringar där
            behoven är uppenbara. Det är ju till syvende och sist det som
            framför allt påverkar arbetslöshet och sysselsättning, inte arbetsmarknadspolitikens
            utformning.
          </note>
          <note>
            Men det är inte tu tal om att politiken har tagit en ny riktning,
            och fakta talar sitt klara språk när denna riktning jämförs med
            den som högeralliansen förde Sverige i.
          </note>
          <note>
            Herr talman! Mot bakgrund av detta har jag på ett allmänmänskligt
            plan en viss förståelse för att tonläget från höger är lite bittert
            i dag och att man letar konstiga infallsvinklar.
          </note>
          <note>
            Men för att kunna diskutera utmaningarna på svensk arbetsmarknad
            är det viktigt att inte sprida en missvisande bild. Man ska vara
            ärlig när man till exempel jämför olika typer av statistik eller
            gör internationella jämförelser och vara noga med vad som är det
            faktiska läget och vad som är förändringstakten. Man ska inte
            låta bli att tala om när man kritiserar en specifik statistik
            om det har blivit bättre eller sämre än när man själv var med
            och styrde.
          </note>
          <note>
            En diskussion som är väldigt mycket på tapeten, och som vi hörde
            lite av här tidigare, rör hur vi som samhälle ska handskas med
            den stora utmaning och samtidiga möjlighet det innebär att vi
            har blivit fler i vårt land genom att människor har sökt sin tillflykt
            hit.
          </note>
          <note>
            Från högerhåll – hela spektrumet från ljusgrönt till mörkbrunt
            – vill man nu på olika sätt använda detta till att dumpa löner
            och arbetsvillkor i Sverige. Detta är nu och framöver en av de
            viktigaste stridsfrågorna för alla som vill slå vakt om ett modernt
            och produktivt arbetsliv och om ett Sverige som håller ihop och
            där ens födelseort och hårfärg inte dömer en till tunga och uselt
            avlönade arbeten och till att vara syndabock för allehanda verkliga
            eller föreställda samhällsproblem.
          </note>
          <note>
            Först en verklighetsorientering också här: Ja, det är sant att
            det är stor skillnad mellan utrikes och inrikes föddas sysselsättningsgrad
            och arbetslöshet. Det finns olika orsaker till detta: diskriminering,
            hög andel flyktingar bland dem som invandrar och olika typer av
            utbildnings- och erfarenhetsbakgrund.
          </note>
          <note>
            Detta är något som det är viktigt att arbeta med på ett flexibelt
            sätt. Men den bild som rätt ofta ges av högerns företrädare, att
            Sverige befinner sig i något slags systemkollaps och katastroftillstånd
            i det här avseendet är faktiskt grundfalsk. Även om sysselsättningsandelen
            som sagt är lägre för utrikes födda är det fortfarande så att
            de som har bott i Sverige i fem år eller mer arbetar i högre grad
            än vad inrikes födda i OECD gör i genomsnitt. Och det är faktiskt
            så att sysselsättningsgraden ökar snabbast bland utrikes födda,
            särskilt bland utrikes födda kvinnor.
          </note>
          <note>
            Dessa debatter blir ganska frustrerande då man förpassar fakta
            och seriösa resonemang till debattens utkanter därför att någon
            har blivit besatt av lägre löner och syndabocksutpekande av människor
            som har kommit till Sverige. Det är ett allvarligt samhällsproblem
            i dag.
          </note>
          <note>
            I och med denna budgetproposition fortsätter en satsning på utbildning
            på bred front. Detta är helt avgörande för stora grupper som nu
            ska in på svensk arbetsmarknad. Det handlar både om den som saknar
            grundläggan ­ de utbildning och om den som med bättre fungerande
            yrkesutbildning kan använda sin befintliga kompetens och erfarenhet
            på ett nytt sätt i Sverige.
          </note>
          <note>
            I budgetpropositionen ser vi också dels en förenkling av olika
            subven ­ tionerade anställningsformer, dels en stegvis höjning
            av lönebidragstaket. Det är inga revolutionerande förändringar,
            men det är bra steg åt rätt håll.
          </note>
          <note>
            Herr talman! Vad vill då högeroppositionen göra? Jag tror att
            det är viktigt att denna debatt klargör lite vad som döljer sig
            bakom retoriken om att hela Sverige ska jobba, som Moderaterna
            skriver, eller en dynamisk och fri arbetsmarknad, som Liberalerna
            är inne på.
          </note>
          <note>
            Det som står i de budgetmotioner som högerpartierna lägger fram
            är många gånger rejäla dråpslag mot massvis av vanliga människor
            i det här landet. Det är en politik som tar sikte på att föra
            Sverige och svensk arbetsmarknad till ett fattigare, ofriare,
            mer oordnat och mindre modernt tillstånd.
          </note>
          <note>
            Förslagen spretar, men att människor som har blivit arbetslösa
            ska sättas åt hårdare och att människor i branscher med låga löner
            ska pressas till ännu lägre löner är man i princip överens om.
          </note>
          <note>
            Så här skriver till exempel Moderaterna i sin partimotion: ”En
            hög arbetslösersättning förlänger arbetslöshetsperioderna eftersom
            det leder till att människor skjuter upp sitt jobbsökande eller
            ställer högre krav för att acceptera ett nytt jobb.” Smaka på
            de orden, ni som nu har fått lite större möjlighet att klara vardagsekonomin,
            om arbetslösheten har varit framme!
          </note>
          <note>
            Moderaterna vill också införa en bortre parentes för de stöd
            som finns till långtidsarbetslösa så att ännu fler ska tvingas
            till det kommunala försörjningsstödet, även om man deltar i arbetsmarknadspolitiska
            åtgärder. Jag citerar igen: ”Efter tre års arbetslöshet ska möjligheten
            till andra ersättningar än försörjningsstöd upphöra.” Detta ska
            kombineras med att människor som befinner sig i denna utsatta
            situation, alltså försörjningsstöd, aktivt ska pressas hårdare.
            Detta ska kombineras med hårdare tag mot långtidssjuka och ny
            karensdag efter 15 dagar.
          </note>
          <note>
            Också andra borgerliga partier är inne på att försämra a-kassan
            igen så att fler människor får ett sämre försäkringsskydd och
            hamnar i den otrygghet som vi vet är väldigt skadlig för sammanhållning
            och ekonomisk styrka i detta land.
          </note>
          <note>
            Det är förslag på avslag för den nödvändiga höjningen av lönebidragstaket,
            som är till för att fler arbeten ska öppnas för till exempel personer
            med funktionsnedsättningar. Det är nej till satsningen på lån
            till körkort. Det är nej till den viktiga satsningen på att upprätta
            ett centrum för kunskap om och utvärdering av arbetsmiljö, något
            som har efterlysts av många efter det att den förra regeringen
            lade ned det världsledande Arbetslivsinstitutet och så vidare.
          </note>
          <note>
            Vi har de senaste veckorna sett vad denna enkelspåriga politik
            leder till för ställningstagande när arbetsmarknadens parter har
            satt sig ned för att komma överens om olika lösningar för att
            underlätta nyanländas inträde på arbetsmarknaden, utan att för
            den skull sätta den svenska lönebildningsmodellen åt sidan. Det
            har blivit stor upprördhet i de borgerliga kretsarna. Kan man
            inte få en statligt påbjuden lönesänkning får det vara. Detta
            är faktiskt något av ett haveri.
          </note>
          <note>
            Herr talman! Eftersom det ofta förekommer medvetna missförstånd
            på detta område vill jag upprepa mig lite grann. Inte ett ögonblick
            tror jag och Vänsterpartiet att den växande sysselsättningen föranleder
            att vi ska utropa att jobbet är klart. Inget av det jag har sagt
            i dag betyder att vi är tillfreds och tillbakalutade när det gäller
            läget på arbetsmarknaden eller samhällsutvecklingen i stort.
          </note>
          <note>
            Det finns mycket mer som behöver göras och som kan göras i Sverige
            för att vi ska få full sysselsättning, för att vi ska kunna fortsätta
            att få in nyanlända på olika delar av arbetsmarknaden, med hög
            produktivitet och villkor som inte är sämre än för dem som bor
            här sedan tidigare, för att vi inte bara ska få fler jobb utan
            också bättre jobb och för att alla de som hamnar i fattigdom trots
            att de jobbar och sliter – working poor, arbetande fattiga – ska
            få en rimligare tillvaro.
          </note>
          <note>
            Det handlar om ekonomisk politik och investeringar. Vi behöver
            ta in mer från dem som har mest, och vi behöver investera mer,
            i välfärden, i infrastruktur, i forskning och i utveckling.
          </note>
          <note>
            Mer specifikt när det gäller detta utgiftsområde kommer vi att
            behöva fortsätta höja både taken och grundbeloppen i a-kassan.
            Vi drev den frågan från Vänsterpartiet men kom inte ända fram
            i just denna budget. Annat är vi betydligt gladare för, inte minst
            avdragsrätten för fackföreningsavgiften – en utmärkt ekonomisk
            förstärkning som samtidigt stärker den svenska modellen.
          </note>
          <note>
            Herr talman! I betänkandet AU4, som också är uppe till debatt,
            har vi i Vänsterpartiet två reservationer. Jag står bakom bägge
            och vill här yrka bifall till en, nämligen reservation 14, som
            handlar om ordning och reda i de subventionerade anställningarna.
          </note>
          <note>
            Subventionerade anställningar kan vara bra och effektiva för
            att hjälpa nyanlända, långtidsarbetslösa eller personer med funktionsnedsättning
            att få en fastare anknytning till arbetsmarknaden. Detta finns
            belagt i utvärderingar.
          </note>
          <note>
            Men vi har under senare tid sett exempel på hur oseriösa arbetsgivare
            inom vissa branscher sätter i system att ta in arbetslösa från
            olika arbets ­ marknadspolitiska program eller med subventionerade
            anställningar i stäl ­ let för att anställa ordinarie arbetskraft.
            När stödperioden för en subven ­ tionerad anställning upphör avslutas
            anställningen, och därefter anställs en ny person med en subventionerad
            anställning.
          </note>
          <note>
            Detta är ett utnyttjande som många gånger slår särskilt hårt
            mot utlandsfödda. Det är uppenbart att det finns arbetsgivare
            som använder subventionerade anställningar som ett sätt att dumpa
            arbetsvillkoren eller för att göra det möjligt att lägga lägre
            anbud vid upphandlingar. Problemen är särskilt påtagliga inom
            branscher som hotell och restaurang, taxi, städning och detaljhandel.
          </note>
          <note>
            Detta är inte okej. Från Vänsterpartiets sida vill vi att det
            ska införas en maxgräns för hur många eller hur stor andel anställda
            med subventione ­ rad lön som en och samma arbetsgivare får ta
            emot. Dessutom vill vi skär ­ pa kraven på att genomföra samråd
            med fackliga organisationer, som ofta har betydligt bättre koll
            än Arbetsförmedlingens kontor när det kommer till olika arbetsgivare
            och hur dessa agerar. Det är hög tid att det tas ordent ­ liga
            tag på det här området, och detta är alltså något som vi i Vänsterpartiet
            har motionerat om.
          </note>
          <note>
            Man får gärna bifalla motionsyrkandet, men även om man inte gör
            det önskar jag en god jul till dem som är här.
          </note>
          <note type="speaker">
            Anf. 5 FREDRIK MALM (L):
          </note>
          <note>
            Herr talman! Jag vill börja med att yrka bifall till Alliansens
            reserva ­ tion 1 i betänkande AU4.
          </note>
          <note>
            Arbetsmarknaden i Sverige blir alltmer tudelad. En ny arbetslöshet
            växer fram, där många inte lyckas etablera sig alls på arbetsmarknaden.
          </note>
          <note>
            Nästkommande år förväntas nästan 300 000 människor befinna sig
            i vad Arbetsförmedlingen kallar för en utsatt ställning. Det är
            personer som många gånger lämnas utanför med regeringens politik
            i dag. Därtill finns ytterligare tiotusentals människor som inte
            ens syns i statistiken. Det är personer som väntar på att få uppehållstillstånd.
          </note>
          <note>
            Samtidigt har många arbetsgivare svårt att hitta rätt personal.
            Det är uppenbart att man inte gör tillräckligt för att skapa möjligheter
            och dynamik för svenska företag att anställa fler människor.
          </note>
          <note>
            Vår uppfattning i Liberalerna, som vi har varit tydliga med under
            lång tid, är att den svenska arbetsmarknaden måste öppnas upp
            för fler människor. Annars riskerar nya generationer att hamna
            i utanförskap. Människor med låg utbildning och svag förankring
            i det svenska samhället måste få realistiska chanser att få jobb
            , känna sig inkluderade i samhället och känna att de har en framtid
            här.
          </note>
          <note>
            Detta är, precis som Centerpartiet nämnde i sitt anförande, den
            viktigaste utmaning vårt land nu står inför. De som är nya i Sverige
            behöver förstås lära sig svenska och få möjlighet till utbildning.
            Men många kommer inte att kunna sitta i skolbänken och ta igen
            en utbildning som de aldrig fick som barn. Om vi inte ens i en
            högkonjunktur lyckas hjälpa utsatta grupper in på arbetsmarknaden
            är risken överhängande att många människor blir fast i ett livslångt
            bidragsberoende.
          </note>
          <note>
            Vi vet vilka konsekvenser det kan få – sociala och ekonomiska
            konsekvenser och så vidare av långvarig fattigdom, av utsatthet,
            av stigmatisering, av en känsla av exkludering och så vidare.
            Detta fortsätter sedan att äta sig fast i generation efter generation
            och nöta ned förtroendet mellan invånare och myndigheter i Sverige,
            mellan väljare och politik, mellan människor från olika landsändar,
            mellan människor från olika länder, mellan människor i olika ålderskategorier
            och så vidare. Vi får ett mer polariserat land om vi fortsatt
            ska ha en stor grupp människor som står långt från arbetsmarknaden
            och aldrig kommer in på den.
          </note>
          <note>
            Herr talman! Att ha ett jobb och en egen försörjning ökar människors
            frihet. Kvinnors självständighet både gentemot samhället och gentemot
            sin partner ökar med en egen lön. Varje människa har ett ansvar
            att försörja sig själv. Vi vägrar att tappa tron på individens
            egen förmåga och drivkraft. Vi är övertygade om att varje människa
            vill bidra efter förmåga till sin egen och till vår gemensamma
            välfärd. Men för att fler ska få möjlighet att ta det första steget
            in på arbetsmarknaden krävs fler reformer. Dörrar som nu är stängda
            måste kunna låsas upp och öppnas.
          </note>
          <note>
            Utrikes födda är en grupp som behöver särskilt fokus. Det tar
            alldeles för lång tid för nyanlända, framför allt för nyanlända
            kvinnor, att etablera sig på arbetsmarknaden. Utrikes födda som
            har vistats i Sverige i över sju år och som har en låg utbildningsnivå
            har nu i genomsnitt en sysselsättningsgrad på under 50 procent.
          </note>
          <note>
            Vi i Liberalerna är oroade över detta. Vi är också oroade över
            att reger ­ ingen inte vidtar åtgärder för nödvändiga reformer
            – reformer som krävs för att utrikes födda ska kunna komma i jobb
            och få en egen försörjning. Konjunkturinstitutet, EU-kommissionen,
            OECD, IMF och Finanspolitiska rådet har alla pekat på att de höga
            ingångslönerna i Sverige försvårar integrationen. Det stänger
            ute arbetskraft med låg konkurrenskraft. Reger ­ ingen förordar
            i stället ett omfattande bidragssystem som försvårar jobb ­ möjligheter
            och tillväxt.
          </note>
          <note>
            Herr talman! Det måste bli enklare och billigare att anställa,
            och det behövs fler enkla jobb och lägre trösklar in till arbetsmarknaden.
            Vi har en rad olika förslag för hur arbetsmarknaden kan bli mer
            dynamisk, hur incitament för arbetsgivare att anställa kan stärkas
            och hur drivkrafter för arbetssökande att få jobb kan stärkas.
          </note>
          <note>
            Vi vill införa inträdesjobb – en ny anställningsform riktad till
            personer som i dag har svårt att få sitt första jobb. Unga utan
            gymnasieexamen och nyanlända är grupper som har svårt att hävda
            sig på arbetsmarknaden på grund av bristande utbildning, bristande
            språkkunskaper och så vidare. Inträdesjobben, som vi i Liberalerna
            har presenterat tillsammans med våra alliansvänner, gör det både
            billigare och enklare att anställa.
          </note>
          <note>
            Herr talman! Arbetsförmedlingen fungerar inte tillfredsställande
            i dag. Myndigheten har ett notoriskt lågt förtroende hos arbetssökande,
            hos arbetsgivare och hos allmänhet. Undersökningar från Arbetsförmedlingen
            visar att det endast är 4 procent av de personer som har lämnat
            Arbetsförmedlingen för en icke subventionerad anställning som
            menar att en arbetsförmedlare har bidragit till den processen.
          </note>
          <note>
            Det är inte rimligt att fortsätta att öka anslagen till en myndighet
            vars kostnader är så pass höga och vars resultat är så svåra att
            mäta eller så bristande. Liberalerna anser att Arbetsförmedlingen
            måste läggas ned i sin nuvarande form. Fokus för en statlig arbetsmarknadsaktör
            måste skifta. Människor som står långt ifrån arbetsmarknaden,
            som personer med funk ­ tionsnedsättning, unga utan gymnasiebetyg
            och nyanlända måste prioriteras och ska få stöd för att få in
            en fot på svensk arbetsmarknad. Särskilt utrikes födda kvinnor
            måste tidigt få stöd att komma i jobb. Därför behövs en ny myndighet,
            vars syfte måste vara att vara smalare men mycket skarpare i sitt
            stöd för dem som behöver det allra mest.
          </note>
          <note>
            Vi vill också utveckla RUT-reformen, som har bidragit till att
            framför allt utrikes födda kvinnor har fått jobb med egen lön.
            Tillsammans med våra alliansvänner vill vi också bredda RUT-avdraget
            till fler tjänster och tredubbla taket i RUT-avdraget. Samtidigt
            vill vi se över införandet av ett bredare hemavdrag för personer
            över 70 år, där fler eller alla enklare tjänster i hemmet berättigar
            till skattereduktion.
          </note>
          <note>
            Herr talman! Man kan läsa mer om Liberalernas förslag i vår budgetmotion;
            det är bara att googla på så hittar man allt möjligt där. Det
            är en lång och genomarbetad budgetmotion på flera hundra sidor.
            Man behöver inte läsa allt om man inte orkar, men man kan läsa
            det som rör utgiftsområde 14 – det som vi nu debatterar.
          </note>
          <note>
            Jag vill hänvisa till vårt särskilda yttrande från Liberalerna
            i ärende AU2. Vi deltar inte i beslutet på detta område eftersom
            riksdagen har ställt sig bakom andra ramar i rambeslutet för budgeten
            än de ramar vi har föreslagit.
          </note>
          <note>
            (Applåder)
          </note>
          <note type="speaker">
            Anf. 6 DÉSIRÉE PETHRUS (KD):
          </note>
          <note>
            Herr talman! Jag yrkar från Kristdemokraterna bifall till reservation
            1 och reservation 13 i betänkande AU4. I betänkande AU2 hänvisar
            jag till vårt särskilda yttrande. Jag tänker behandla både AU2
            och AU4 i mitt anförande.
          </note>
          <note>
            Herr talman! Hos varje människa finns ett behov av att få känna
            gemenskap med andra, att ta eget ansvar och att utvecklas som
            person. Att ha ett arbete eller annan meningsfull sysselsättning
            att gå till är därför av största vikt för varje enskild person.
            Arbetsmarknadspolitik handlar därmed om mycket mer än om samhällsekonomisk
            effektivitet och offentliga finanser. Det handlar om förvaltarskap
            och om att se till att alla får en chans att utveckla sina förmågor.
          </note>
          <note>
            Vi kristdemokrater vill ha ett samhälle som tar vara på människors
            möjligheter och inneboende förmåga. Människans värde sitter inte
            i hur mycket hon arbetar eller i hur produktiv hon är, men arbetets
            betydelse för den enskildas utveckling är mycket stor. Grupper
            som har det tufft på den svenska arbetsmarknaden i dag är, som
            flera har varit inne på, utrikes födda, äldre och personer med
            funktionsnedsättning. Dessa grupper utgör tillsammans 78 procent
            av andelen arbetslösa.
          </note>
          <note>
            Vi ser med stor oro på hur regeringen på olika sätt har försvårat
            för människor i de här grupperna att komma in och stanna kvar
            på arbetsmarknaden. Försämrat RUT-avdrag, höjd löneskatt för äldre
            och flera andra förslag gör inte situationen bättre för de här
            grupperna utan höjer enbart kostnaderna för att anställa eller
            anlita dem. Långtidsarbetslösa är en grupp som har en särskilt
            utsatt situation, och för denna grupp behövs nu nya insatser för
            att ge dessa människor möjlighet att komma tillbaka till arbetsmarknaden
            med riktiga jobb.
          </note>
          <note>
            Kristdemokraterna vill att arbetsmarknadspolitiken ska ha full
            sysselsättning som det övergripande målet. Alla kan inte arbeta
            100 procent av heltid, men alla ska ha möjlighet att arbeta 100
            procent av sin förmåga. Allt annat är slöseri med mänskliga resurser.
            Följden av långvarigt utanförskap är ofta sociala problem. Arbetet
            ger den enskilde möjlighet att få en bättre ekonomi och att påverka
            sin dagliga situation. Det är därför viktigt att vi bryter utanförskapet.
          </note>
          <note>
            Nya jobb kan inte kommenderas fram av politiker i riksdag och
            reger ­ ing. Jobb skapas när enskilda människor finner det mödan
            värt att starta eller utveckla ett företag, att förverkliga en
            idé eller att riskera sitt sparkapital.
          </note>
          <note>
            Fyra av fem nya jobb skapas av småföretagen. Det får vi inte
            glömma. Därför är det viktigt att initiativ och skaparkraft uppmuntras
            i samhället, till exempel genom offentliga insatser för ett bra
            utbildningssystem och ett gott företagsklimat.
          </note>
          <note>
            Många med svag anknytning till arbetsmarknaden är utsatta till
            följd av regeringens avveckling av jobb- och utvecklingsgarantins
            tredje steg, sysselsättningsfasen eller fas 3 som den brukar kallas.
            De här personerna har genom jobbgarantin getts ett sammanhang.
            Deras förmåga har kommit till användning, de har fått arbetskollegor
            och de har kunnat få personlig utveckling.
          </note>
          <note>
            Den massmediala bilden av sysselsättningsfasen har skymt en hel
            del av de många bra åtgärder som faktiskt fanns för den här gruppen.
            Isoleringen bröts för många, och man fick en arbetsgemenskap.
            Enligt Arbetsförmedlingens mätningar var 89 procent av deltagarna
            nöjda med insatsen, och under 2013 visade det sig att 63 procent
            fick jobb i någon form.
          </note>
          <note>
            Den 31 januari 2016 var den sista dagen en långtidsarbetslös
            kunde anvisas till sysselsättningsfasen. Det är fortfarande inte
            klart vilket arbete, vilken hjälp eller vilket stöd regeringen
            tänker att de här personerna ska få. Under valrörelsen var det
            extratjänster som regeringspartierna lyfte fram. Man sa att extratjänsterna
            skulle lösa situationen för den här gruppen.
          </note>
          <note>
            I dag finns många av dem i ett utanförskap. De sitter hemma och
            har inget stöd. Regeringens målsättning om 20 000 extratjänster
            har inte heller infriats. Under juli månad 2017, alltså tre år
            senare, arbetade ca 4 600 i extratjänster. Var ska alla personer
            som tidigare fanns i fas 3 få hjälp nu? Hur anser statsrådet att
            man har klarat av att ge personer från fas 3 ett nytt jobberbjudande?
          </note>
          <note>
            Det handlar om personer som har olika former av arbetshinder.
            Det kan vara psykiska, neuropsykiatriska eller andra fysiska funktionsnedsättningar.
            Det kan också vara sociala skäl. Man kanske har tidigare drogproblem
            eller en långtidssjukskrivning med sig i bagaget. De här personerna
            behöver inte bara försörjning eller inkomst via sjukpenning eller
            a-kassa. De behöver en arbetsgemenskap och behöver bryta en negativ
            trend av passivitet.
          </note>
          <note>
            Ungefär 76 000 personer har i dag någon anställningsform med
            lönestöd. Kristdemokraterna har sett behovet av att öka lönebidraget,
            så att fler vågar anställa personer med funktionsnedsättning.
            Och vi välkomnar och ser positivt på att regeringen i årets budget
            har lagt mer pengar till att höja lönebidraget.
          </note>
          <note>
            Samhall är en statligt ägd aktör som skapar meningsfulla och
            utvecklande arbeten åt personer med funktionsnedsättning. Det
            är bra att man utökar Samhalls möjlighet att hjälpa personer.
            Men även Samhall har gränser för vilka man tar in. Många säger
            till oss politiker att Samhall har för höga krav. Man tar inte
            in de m som har den allra tuffaste situationen, till exempel de
            personer som var i fas 3 och som jag nämnde tidigare.
          </note>
          <note>
            Alliansregeringen hade en hel del fokus på de sociala företagen.
            Vi kristdemokrater lyfter i vår budget en större satsning på de
            sociala företagen. Alliansregeringen gav 2007 fyra myndigheter
            i uppdrag att ta fram förslag till regeringen på nya grepp för
            att bryta utanförskapet genom arbete i sociala företag. Det arbetet
            ledde så småningom fram till en gemensam definition mellan intresseorganisationen
            Skoopi, Tillväxtverket, Arbetsförmedlingen, Försäkringskassan
            och Sveriges Kommuner och Landsting. En handlingsplan togs också
            fram.
          </note>
          <note>
            Med begreppet arbetsintegrerande sociala företag menar man alltså
            företag som driver näringsverksamhet ”med övergripande ändamål
            att integrera människor som har stora svårigheter att få eller
            behålla ett arbete, i arbetsliv och samhälle”. Nuvarande regerings
            satsning på de arbetsintegrerande sociala företagen har till största
            delen handlat om affärsutveckling. Och det är bra. Men samtidigt
            är kostnaderna för höga i dag för de fasta tjänster som krävs
            för att företagen ska fungera över tid. Därför vill vi fortsätta
            att lägga till medel för verksamhetsbidrag, till handledare och
            verksamhetsledare.
          </note>
          <note>
            Vi vill säkra och utöka platserna, inte minst för de 30 000 som
            lämnats utan ersättning eller sysselsättning efter avvecklingen
            av fas 3. Vi kristdemokrater avsätter 200 miljoner kronor utöver
            regeringens arbete med arbetsintegrerande sociala företag ända
            fram till 2020.
          </note>
          <note>
            Herr talman! Mitt fokus är på personer som står långt ifrån arbetsmark
            ­ naden, de arbetslösa. Det är där fokuset måste ligga. De grupper
            som står långt ifrån arbetsmarknaden lämnas nu helt utan åtgärder.
            Här måste reger ­ ingen göra insatser för att hjälpa dem att komma
            in i arbete. Det skulle vara intressant om statsrådet kan ta upp
            frågor om hur de mest utsatta ska kunna få ett bättre stöd.
          </note>
          <note>
            Herr talman! För övrigt har vi i vår budgetmotion sagt att vi
            vill avveckla Arbetsförmedlingen i dess nuvarande form. Vi började
            tala om det redan 2008. Vi måste hitta ett helt annat sätt. Arbetsförmedlingen
            har fortfarande alldeles för dåliga resultat.
          </note>
          <note>
            Man behöver bryta upp den stora myndigheten, som kostar 8 miljarder
            per år – tror jag att det är – och i stället hitta andra alternativa
            aktörer. Till exempel gör bemanningsföretagen en oerhört viktig
            insats i dag. De kan hjälpa många. Nu säger de också att de vill
            satsa på personer som står långt ifrån arbetsmarknaden. De kan
            och vill göra mer. Jag tror att vi måste försöka hitta nya modeller
            för Arbetsförmedlingen, och det har vi nämnt i vår motion.
          </note>
          <note>
            Vi tycker också att man ska avveckla fler av de arbetsmarknadspolitiska
            program som regeringen har tillsatt. Det är bättre att satsa på
            yrkesvux. Det har gett bättre resultat. Det är inte heller lika
            stigmatiserande som de delar av de traditionella arbetsmarknadsutbildningarna
            som många arbetsgivare ofta ser negativt på.
          </note>
          <note>
            Vi vill också, liksom flera av mina allianskollegor har sagt,
            utveckla RUT-avdraget. Det måste absolut återställas till 50 000
            i avdragsrätt för RUT-tjänster.
          </note>
          <note>
            Alliansen har också inträdesjobben. Det är viktigt att sänka
            trösklarna för att komma in på arbetsmarknaden. Och det här tror
            vi kan bidra till att de som står långt ifrån arbetsmarknaden
            ska få en möjlighet. Där behöver vi inte heller ha särskilt mycket
            regelkrångel med att det ska fattas beslut på Arbetsförmedlingen
            om ett jobb. Arbetsgivaren och arbetstagaren kan själva besluta
            inom den ram som vi sätter om 70 procent av rådande ingångslön
            upp till ett tak på 21 000 för de m som inte har en gymnasieexamen.
          </note>
          <note>
            Vi vill också fortsätta att satsa på de äldre i arbetslivet.
            Det är synd att regeringen har bidragit till försämringar genom
            olika skattehöjningar och ökad regelbörda för företag när det
            gäller äldre. Vi vill ta bort den särskilda löneskatt för äldre
            som regeringen har infört, för att ytterligare främja att äldre
            ska stanna kvar på arbetsmarknaden. Kristdemokraterna tycker dessutom
            att det särskilda jobbskatteavdrag som äldre har haft från att
            de fyllde 66 år ska ändras så att det gäller från 64 år.
          </note>
          <note>
            På arbetsmiljöområdet har vi ett förslag om arbetsmiljödeklarationer.
            Alla måste göra särskilda insatser; man ska arbeta förebyggande
            på arbetsplatserna. Det måste förenklas så att det blir möjligt
            att göra rätt och att skicka in någon typ av arbetsmiljödeklaration
            direkt till Arbetsmiljöverket för att deklarera hur man jobbar
            med arbetsmiljöarbetet.
          </note>
          <note>
            Herr talman! Avslutningsvis vill jag säga något om arbetslöshetsförsäkringen.
            Det är viktigt att både arbetsgivaren, via arbetsgivaravgiften,
            och arbetstagaren är med och finansierar arbetslöshetsförsäkringen.
            Vi vill se att fler går med i a-kassan. Den är bra för omställningen
            för den enskilde.
          </note>
          <note>
            Vi har sett att regeringen och Vänsterpartiet nu ger en avdragsrätt
            på 25 procent för fackföreningsavgiften. Vi kristdemokrater föreslår
            i stället att man ger avdragsrätt för a-kasseavgiften. Vi tycker
            att det är märkligt att regeringen inte har föreslagit det här.
            Detta förslag kommer dock att behandlas i skatteutskottet. Jag
            vill ändå nämna det, eftersom det finns med i ett särskilt yttrande.
          </note>
          <note>
            (Applåder)
          </note>
          <note type="speaker">
            Anf. 7 RAIMO PÄRSSINEN (S):
          </note>
          <note>
            Herr talman! Jag börjar med att yrka bifall till arbetsmarknadsutskottets
            förslag i betänkande AU2 och avslag på reservationen.
          </note>
          <note>
            Ni såg kanske nyhetsflashen i morse från SVT om att vi har en
            mycket stark jobbtillväxt. Rubriken var ”100 000 nya jobb enbart
            under 2017”. Det betyder att vi har en väldigt stark arbetsmarknad
            och därmed en stark ekonomi i Sverige. Vi kan faktiskt ståta med
            den högsta sysselsättningsgraden i EU – och den högsta i landet
            sedan 1992.
          </note>
          <note>
            Precis som många andra har sagt i dag minskar arbetslösheten,
            och jobben växer till. Detta ger oss väldigt goda möjligheter
            att fortsätta att investera, vilket ger jobben. Vi gör det inom
            områden som utbildning, skola och miljö. Regeringen gör det här
            på ett alldeles förträffligt sätt.
          </note>
          <note>
            När Stefan Löfven blev statsminister och tillträdde hösten 2014
            vändes ett budgetunderskott från minus 60 miljarder till dagens
            plus på 80 miljarder kronor. Bara detta är fantastiskt. Överskottet
            används nu så att hälften går till att investera i det som gör
            Sverige starkare. Den andra hälften, 40 miljarder, används till
            att amortera ned statsskulden för att kunna lätta på bördor som
            kommer i framtiden.
          </note>
          <note>
            Under denna period har faktiskt 250 000 nya jobb vuxit fram.
            Jag är, herr talman, helt övertygad om att alla vi som sitter
            här i kammaren är väldigt glada över detta. För så måste det vara.
            Att Sverige växer, arbetslösheten sjunker, jobben blir fler och
            vi får en bättre ekonomi gläds vi över tillsammans.
          </note>
          <note>
            Samtidigt finns det stora utmaningar, vilket flertalet här har
            sagt. Arbetslösheten är fortfarande hög, särskilt bland människor
            som inte har klarat gymnasieskolan eller som är födda utanför
            Europa. Sammansättningen av arbetslösa i den gruppen har förändrats
            mycket, vilket vi tidigare också har hört från talarstolen. Det
            finns fortfarande en ganska stor ojämställdhet på arbetsmarknaden,
            och vi har matchningsproblem när det gäller att fylla de lediga
            jobben. Så är det.
          </note>
          <note>
            Herr talman! Glädjande nog har regeringen fokus på att kunna
            bli det land som har EU:s lägsta arbetslöshet år 2020. Om man
            har detta fokus betyder det att reformer som minskar klyftorna
            och skapar jobb ligger främst. På så vis ökar också tilliten i
            landet. Naturligtvis stärks även ekonomin.
          </note>
          <note>
            Vi väljer alltid stora investeringar före skattesänkningar. Ni
            i opposi ­ tionen har ett annat fokus. Ni är helt fokuserade på
            skattesänkningar. Så var det också när alliansregeringen regerade
            under sina åtta år. Precis som Ali Esbati alldeles utmärkt tidigare
            sa blev ju resultatet inte så bra, och ni för fram samma politik
            nu. Klyftorna ökade, välfärden blev utarmad och arbetslösheten
            steg, speciellt bland ungdomar. Ändå fortsätter ni med sam ­ ma
            gamla medicin.
          </note>
          <note>
            Vi socialdemokrater vet och är övertygade om att ett mer jämlikt
            och jämställt samhälle gynnar ekonomisk tillväxt. Detta bekräftas
            även av forskningen. När villkoren på arbetsmarknaden blir mer
            jämställda mellan kvinnor och män vinner vi alla på det. Detta
            vet ni också. När villkoren vid arbetslöshet är något så när rimliga,
            både ekonomiskt och så att man har möjligheter att gå vidare med
            kompetensutveckling och lärande, ökar rörligheten på arbetsmarknaden.
            Det här är också bra.
          </note>
          <note>
            När parterna, arbetsgivare och fackföreningar, kommer överens
            om att fler omfattas av kollektivavtal gynnar det sammanhållningen
            och därmed också jämlikheten mellan arbetsplatserna. Det motverkar
            dessutom osund konkurrens.
          </note>
          <note>
            Här i Sverige har vi ju en ganska unik modell för arbetsmarknaden.
            Den är flexibel och effektiv, och den underlättar för omställning
            och produktivitetsökningar. Den svenska modellen tar ansvar för
            lönebildningen. Exportindustrin sätter det så kallade märket som
            ser till att vi inte försvagar vår konkurrenskraft gentemot andra
            länder. Modellen levererar dessutom. Den är rosad av många runt
            om i världen. Grunden för den svenska modellen med parter och
            en aktiv stat är kollektivavtalen.
          </note>
          <note>
            Min fråga till er i oppositionen är: Varför kan inte också ni
            orka och förmå se detta och erkänna att det faktiskt är så här?
          </note>
          <note>
            Några av era partiledare har sagt att om ni vinner valet nästa
            höst ska ni här i riksdagen tvinga fram en lagstiftning som bryter
            igenom alla kollektivavtal. Det här måste ni förstå, för därigenom
            säger ni att ingen arbetsgivare får betala mer än 70 procent av
            ingångslönen, det vill säga 70 procent av den lägsta lönen på
            arbetsplatsen, vilket är den lägsta lönen som finns i avtalen.
          </note>
          <note>
            Det här tycker vi socialdemokrater är mycket märkligt, och det
            är ett dåligt förslag. Det strider faktiskt helt emot den svenska
            modellen, Désirée Pethrus, där parterna sköter lönebildningen,
            inte staten.
          </note>
          <note>
            Förslaget är helt unikt. Jag skulle vilja säga att det är lika
            unikt som när ni införde jobbskatteavdrag som resulterade i att
            Sveriges pensionärer var de enda pensionärerna på jordklotet som
            betalade proportionellt mer i skatt än de som arbetar.
          </note>
          <note>
            Nu säger ni här att ni har ett gemensamt förslag som ni ska lagstifta
            om och därigenom bryta in i alla kollektivavtal.
          </note>
          <note>
            Ett antal fackförbund och arbetsgivarförbund har nyligen kommit
            överens om ett ramavtal som är riktat precis till dem som inte
            klarar gymnasieskolan och till nyanlända för att ge dem att komma
            i jobb. Detta ska också kombineras med utbildning. Det här kallar
            jag kreativt ansvarstagande med målsättningen att minska både
            arbetskraftsbristen och arbetslösheten. Samtidigt kan man få lågutbildade
            att komma in i reguljärt arbete.
          </note>
          <note>
            Nu ska det föras samtal om detta ramavtal med regeringen, och
            detta ska leda till en lösning som alla tre parter är nöjda med.
            Det sker helt enligt den svenska modellen. Men allt det säger
            ni i oppositionen nej till i förväg. Varför gör ni det?
          </note>
          <note>
            Herr talman! Regeringens ambitioner är naturligtvis att få en
            bättre fungerande arbetsmarknad. Man vill införa förenklingar,
            och en sådan är att förenkla systemet för subventionerade anställningar.
            Det här har mötts av ett jättestort gillande från arbetsgivarhåll.
            Det blir mer enhetligt, absolut mindre byråkratiskt och mer flexibelt
            att använda sig av lönestödet.
          </note>
          <note>
            Att stödet sätts till 20 000 kronor i månaden även för lönebidraget
            är efterlängtat. Jag förstår Désirée Pethrus som säger att det
            här är bra. Vi får ju mer resurser till Samhall med betydligt
            fler platser.
          </note>
          <note>
            Hur är det då med extratjänsterna, som ni kritiserar men som
            kommunerna nyttjar? De växer hela tiden i antal. Det ger en dubbelt
            positiv effekt. Man kan särskilt se till att rekrytera in mer
            till den speciella arbetskraftsbrist som finns inom vården. På
            så vis kan arbetskraftsbristen motverkas och fler arbetslösa får
            jobb i ett område som vi alla värnar, nämligen vården.
          </note>
          <note>
            Nu för tiden är det väldigt vanligt att arbetsgivare ställer
            krav på körkort när man söker jobb. Regeringen underlättar här
            genom att införa ett CSN-lån för att fler ska få möjligheten att
            skaffa sig ett körkort och därmed lättare komma till jobb.
          </note>
          <note>
            Vad ni på den borgerliga sidan föreslår, precis som Sverigedemokraterna,
            är stora nedskärningar inom utgiftsområde 14. Ni säger nej till
            nya satsningar. Ni föreslår drastiska minskningar inom arbetsmarknadspolitiken.
            Ni vill sänka ersättningen i arbetslöshetsförsäkringen. Det där
            kallar Moderaterna för reformer. Det känner vi igen. Och så vill
            ni med er stora kreativitet lägga ned Arbetsförmedlingen och avveckla
            arbetsmarknadspolitiska program med extratjänsterna med mera.
          </note>
          <note>
            Samtidigt är ni väl medvetna om att Arbetsförmedlingens uppdrag
            utreds grundligt. Men det verkar ni strunta i. Ni orkar inte vänta
            in resultatet av den här utredningen. En utredning om vilket sätt
            förmedlingen ska förändras på för att bli bättre orkar ni inte
            vänta in. Men förmodligen vill ni bara privatisera och återigen
            bygga upp en stor marknad för privata intressen som är helt finansierad
            av skattemedel.
          </note>
          <note>
            Sverigedemokraterna säger att det inte ska gå till några oseriösa.
            Kanske Sverigedemokraterna säger att man inte ska få ta ut vinst
            i den här delen, eftersom det är skattemedel som används – vad
            vet jag?
          </note>
          <note>
            Vi glömmer inte hur de privata coacherna fungerade, inte heller
            hur etableringslotsarna misslyckades med sitt uppdrag men ändå
            kunde tjäna mycket stora pengar på arbetslösheten.
          </note>
          <note>
            Herr talman! Ett område blev eftersatt under alliansregeringen
            i och med att ni lade ned och avvecklade Arbetslivsinstitutet.
            Ni slog sönder den främsta arbetsmiljö- och livsforskning som
            fanns i världen då. Därför är det så välkommet att regeringen
            nu inrättar den nya myndigheten för arbetsmiljökunskap i Gävle.
            Det betyder att regeringen fullföljer satsningarna på arbetsmiljön
            och förstärkt forskning. Man riktar sig också speciellt till kvinnodominerade
            sektorer och kvinnors arbetsrelaterade ohälsa. Men Moderaterna
            och Centern säger nej till mer arbetsmiljökunskap. Då får man
            ställa frågan: När vi vet att ohälsan är stor, varför säger ni
            då nej till mer arbetsmiljökunskap?
          </note>
          <note>
            Vi kan konstatera att det inte finns någon sammanhängande vare
            sig arbetsmarknadspolitik eller arbetslivspolitik hos oppositionen.
            Inom utgiftsområde 14 finns ingen allians på den borgerliga kanten,
            utom möjligen vad gäller det unika förslaget att riksdagen ska
            lagstifta rakt in i alla kollektivavtal så att de som är lägst
            avlönade bara kommer att få 70 procent av den låga lönen.
          </note>
          <note>
            Sverigedemokraterna behöver jag inte kommentera mer. De brukar
            ju alltid rösta på Moderaternas alternativ när deras eget faller.
          </note>
          <note>
            Herr talman! Jag vill nu passa på att tacka hela arbetsmarknadsutskottet
            för mycket gott samarbete och faktiskt också väldigt mycket trevlig
            samvaro. Vi har hårda debatter och meningsutbyten utifrån olika
            idéer, men vi delar alla ett stort engagemang för nya jobb i en
            växande ekonomi i ett starkare Sverige. Jag vill också passa på
            att här från talarstolen tacka vårt utmärkta kansli inom arbetsmarknadsutskottet
            för ett mycket gott arbete och ett alltid trevligt bemötande.
            God jul och gott nytt år till er alla!
          </note>
          <note>
            (Applåder)
          </note>
          <note type="speaker">
            Anf. 8 JAN ERICSON (M) replik:
          </note>
          <note>
            Herr talman! Det var mycket skryt i det här anförandet. Som jag
            beskrev i mitt huvudanförande finns det väl inte så mycket fog
            för sådant här skryt. Att det kommer nya jobb och att sysselsättningen
            ökar i en väldigt stark högkonjunktur är kanske inte så konstigt.
            Så ser det ut i hela Europa. Jag konstaterade förut att det ser
            ändå starkare ut i andra länder.
          </note>
          <note>
            Jag sa fel i mitt huvudanförande. Jag sa att Sverige hade halkat
            ned till 15:e plats. Fredrik Christensson påminde mig om att det
            faktiskt är 16:e plats. Sedan jag höll mitt huvudanförande har
            vi åkt ned en plats till.
          </note>
          <note>
            Jag konstaterade förut att arbetslösheten under det senaste året
            inte ens har minskat med så mycket som halva invånarantalet i
            min lilla by Ubbhult. Den har minskat från 361 000 till 360 000
            personer. Att det blir fler jobb hjälper inte när arbetskraften
            samtidigt ökar väldigt kraftigt. Vi har en arbetslöshet på 7,4
            procent, enligt SCB. Långtidsarbetslösheten ökar, och vi halkar
            ned i Europa jämfört med andra länder. Det finns inget fog för
            att skryta, Raimo Pärssinen.
          </note>
          <note>
            Nästa skryt gällde att budgetunderskottet vändes. Ja, siffror
            kan enstaka år vara plus eller minus. Det intressanta är att titta
            på helheten för en hel mandatperiod. Jag konstaterar att Alliansen
            sänkte statsskulden under sin tid, trots en djup global finanskris.
            Det är effektiv politik. Att budgetunderskottet minskade 2015
            var för övrigt intressant, eftersom det var Alliansens politik
            och Alliansens budget som gällde under de åren.
          </note>
          <note>
            Sedan måste jag påminna Raimo Pärssinen om att utgiftsökningar
            inte är investeringar.
          </note>
          <note type="speaker">
            Anf. 9 RAIMO PÄRSSINEN (S) replik:
          </note>
          <note>
            Herr talman! Det är alltid intressant att diskutera budgetunderskott
            med moderater. Ni efterlämnar alltid stora underskott när ni har
            haft regeringsmakten. Det har varit så genom åren. Och ni har
            alltid hamnat i samma lösning av problemen: stora skattesänkningar.
            Så är det ju, Jan Ericson. Det är fakta.
          </note>
          <note>
            Sedan kan man ju säga att det inte finns någonting att skryta
            om. Men om vi säger så här då: Vi kan väl glädjas åt att vi har
            en så stark jobbtillväxt? Det gör säkert Jan Ericson också. Han
            kanske inte vill göra det här i kammaren, för det skulle ju låta
            som att han tycker att regeringen gör ett bra arbete. Men vi har
            en väldigt stark jobbtillväxt. Och naturligtvis handlar en viktig
            del i det hela om investeringar, som Jan Ericson från Moderaterna
            kallar för utgifter. Det är investeringar som ger avkastning och
            sätter folk i arbete. Vi investerar i bostadsbyggandet, infrastrukturen
            och hela utbildningssystemet. Vi satsar på människor för att de
            ska få bättre kunskaper och kunna göra ett bättre jobb. Vi höjer
            produktiviteten. Det där är jätteviktigt.
          </note>
          <note>
            Men ni i Moderaterna har bara fokus på skattesänkningar. Ni har
            försökt med det, men det gick ju inte så bra. Ändå tror ni hela
            tiden att det är den enda lösningen – mer avdrag och större skattesänkningar.
          </note>
          <note>
            Jag vill också kommentera Liberalernas profil. 40 procent förlorar
            på era skattesänkningar. De 60 procent rikaste tjänar på dem.
          </note>
          <note type="speaker">
            Anf. 10 JAN ERICSON (M) replik:
          </note>
          <note>
            Herr talman! Jag minns, Raimo Pärssinen, alla de åtta år då Alliansen
            styrde. Jag minns finanskrisen. Varje gång vi gjorde något upprepade
            ni: För lite och för sent! Vi måste satsa mer!
          </note>
          <note>
            Ni ville köpa Saab. Kommer ni i Socialdemokraterna ihåg det?
            Och så har ni mage att klaga på oss för att vi hade underskott
            i budgeten i den djupaste finanskrisen i modern tid. Det är skillnad
            på att styra i dåliga tider och att åka räkmacka i högkonjunktur.
          </note>
          <note>
            Jag gläder mig självklart åt att vi har en stark jobbtillväxt,
            men jag har väldigt svårt att se att regeringen över huvud taget
            skulle ha påverkat detta. Det finns inga beslut från regeringen
            som har skapat några jobb. Era egna expertmyndigheter sågar er
            politik och säger att den har haft ytterst marginell betydelse
            för jobben. Det är ingenting att skryta om.
          </note>
          <note>
            När det gäller skatterna: Jag hörde Ali Esbati säga att många
            som jobbar är fattiga och att avdragsrätt för fackföreningsavgift
            är en välkommen inkomstförstärkning. Men när det handlar om att
            sänka skatten för vanliga löntagare är det helt plötsligt någonting
            fult. Precis på samma sätt resonerar Raimo Pärssinen. Alliansen
            sänkte skatten för vanliga löntagare, vilket gjorde att en vanlig
            löntagare fick över en extra månadslön att leva på varje år. Det
            är effektiva skattesänkningar. Det gynnade konsumtionen och gjorde
            att vi stod emot finanskrisen. Det var klok politik.
          </note>
          <note>
            Att dutta ut bidrag till höger och vänster är inte investeringar,
            Raimo Pärssinen. Det är slöseri. Det är att missbruka en högkonjunktur,
            göra fel saker och sätta sprätt på pengarna och bädda för en kris
            när konjunkturen vänder nedåt.
          </note>
          <note type="speaker">
            Anf. 11 RAIMO PÄRSSINEN (S) replik:
          </note>
          <note>
            Herr talman! Det är intressant att få lyssna på en moderat som
            säger att man sätter sprätt på pengarna och att det sedan blir
            svårt efteråt. Jag kommer ihåg en finansminister som hette Anders
            Borg. Han stod här i kammaren i slutet på 2007 och sa: Titta vad
            regeringens politik har gett för genomslag! Det var i en högkonjunktur.
            När han fick kritik för detta sa han: Vi får vänta några år till
            . D å ser vi verkligen genomslaget av regeringens politik. Hur
            gick det? Det gick inte bra. Det blev stora underskott , och arbetslösheten
            ökade kraftigt.
          </note>
          <note>
            När det gäller Saab ville man ha hjälp från regeringen och använda
            sig av fonderna i Europa. Den borgerliga regeringen gjorde ingenting.
            Den vände ryggen till för en så viktig industri. Det var resultatet.
            Ni ville inte hjälpa till. Det var likadant med Volvo när krisen
            slog till. Däremot gick arbetsmarknadens parter in och försökte
            ta ansvar i det hela, men det gjorde inte ni.
          </note>
          <note>
            Jag kommer aldrig glömma Anders Borg när han i början av en högkonjunktur
            sa: Det är regeringens politik som har gett de stora överskotten.
            Sedan rasade det korthuset sönder och samman. När det var dåliga
            tider kunde Moderaterna ändå inte hålla fingrarna borta, utan
            de avslutade med ytterligare en stor skattesänkning och ökade
            klyftan.
          </note>
          <note>
            Som jag sa tidigare: Sverige var det enda landet på jorden där
            pensionärerna betalade mer i skatt proportionellt sett. Det var
            på grund av Moderaternas politik. Ni har bara en sak för ögonen:
            skattesänkningar. Må de rika klara sig, men de som har det lite
            sämre får klara sig på ett annat sätt.
          </note>
          <note type="speaker">
            Anf. 12 DÉSIRÉE PETHRUS (KD) replik:
          </note>
          <note>
            Herr talman! Tack, Raimo Pärssinen, för att du apostroferade
            mig. Det gör att jag måste gå upp i debatten och säga något till
            mitt och mitt partis försvar.
          </note>
          <note>
            Jag vet inte om Raimo Pärssinen kommer ihåg hur det var innan
            Alliansen tog över. Då hade vi någonting som kallades för jobless
            growth. Vi hade tillväxt, men jobben kom inte. Då prövade vi en
            modell och sa: Vi sänker skatten på jobb. Det ska löna sig mer
            att gå och arbeta.
          </note>
          <note>
            Resultatet blev över 350 000 fler i sysselsättning trots att
            vi under Alliansens period hade gått igenom nästan en 30-talskris.
            Det var en kris som slog igenom över hela Europa. Men Sverige
            hade en stark och kraftfull ekonomisk motvikt. Det var jobbskatteavdraget
            som blev en krockkudde för svensk ekonomi. Alla hade pengar kvar
            i plånboken och kunde hålla uppe sysselsättningen genom att alla
            kunde fortsatt handla, och inga handlare kanske behövde lägga
            ned av just den anledningen.
          </note>
          <note>
            När det gäller pensionärsskatten hade ingenting egentligen hänt
            med pensionärernas skatter. Tillsammans med Alliansen sänkte Kristdemokraterna
            pensionärsskatten fem gånger. Det hade aldrig hänt utan att jobbskatteavdraget
            hade kommit till. Socialdemokraterna hade aldrig föreslagit en
            skattesänkning för pensionärerna om inte vi hade haft jobbskatteavdraget.
          </note>
          <note>
            Pensionärerna kan delvis tacka för att jobbskatteavdraget infördes.
            Det gjorde att det blev ett gap, och då kunde de kräva: Vi vill
            också ha sänkt skatt. Det var väl bra. Kan man inte se det så?
          </note>
          <note>
            Ska vi inte sänka skatten och låta människor ha mer kvar i plånboken
            hur mycket skatteintäkterna än ökar och oavsett hur höga skatteintäkterna
            blir, Raimo Pärssinen?
          </note>
          <note type="speaker">
            Anf. 13 RAIMO PÄRSSINEN (S) replik:
          </note>
          <note>
            Herr talman! Det är klart att också vi sänker skatter. Vi sänker
            för ensamföretagare för den första anställda och så vidare. Vi
            justerar också pensionärsskatten.
          </note>
          <note>
            Det låter ändå lite bakvänt. Jag försöker naturligtvis för det
            mesta att se det ur Désirée Pethrus synvinkel. Men det var ju
            ni som införde jobbskatteavdraget. Och då blev det naturligtvis
            protester från pensionärsrörelsen. Pension är uppskjuten lön.
            Man har jobbat ihop pensionen.
          </note>
          <note>
            Nu vill ni ta bort hela klyftan mellan pensionärer och löntagare.
            Man kan fråga sig: Vad skulle anledningen vara att göra det nu,
            utifrån hur Désirée Pethrus resonerar? Det var när man införde
            den stora klyftan som jobben växte till, och nu vill ni ta bort
            den klyftan helt. Är det också för att jobben ska växa till?
          </note>
          <note>
            Den klyftan var helt enkelt orättvis och orättfärdig. Det var
            tre stora pensionärsorganisationer som uppvaktade skatteutskottet
            då jag satt där. De pekade på en stor utredning som visade att
            Sverige var det enda landet som hade en sådan klyfta.
          </note>
          <note>
            Det är klart att vi ska sänka skatter också, Désirée Pethrus.
            Men vi ska vara väldigt noggranna när vi gör det. Det ska inte
            vara den profil som alliansregeringen har haft där det alltid
            är den rikaste tiondelen som håvar hem det mesta.
          </note>
          <note>
            Vi måste se till att vi kan ha ett mer jämlikt samhälle och håller
            ihop på ett bättre sätt. Jag är helt övertygad om att Désirée
            Pethrus håller med om det. Då får vi inte rikta stora skattesänkningar,
            och framför allt inte ofinansierade, till människor som redan
            har det bra i livet.
          </note>
          <note>
            Låt oss vara överens om att vi satsar på de människor som har
            det lite sämre för att få dem på fötter, få in dem i arbete och
            se till att de blir friska och så vidare. Då kan vi hålla ihop
            på ett bättre sätt.
          </note>
          <note type="speaker">
            Anf. 14 DÉSIRÉE PETHRUS (KD) replik:
          </note>
          <note>
            Herr talman! Det är glädjande att Raimo Pärssinen kan erkänna
            att det ibland kan vara bra att sänka skatten. Jag brukar säga
            att skatten är ungefär som dragläget i bilen. Du måste se till
            att ha exakt rätt skattenivå.
          </note>
          <note>
            Är det så att skatteintäkterna ökar dramatiskt måste man i något
            läge säga: Vi kan inte hålla på och inteckna alla dessa skatteökningar
            som kommer, utan vi måste sänka skatten. Låt människor få behålla
            mer av sin lön. Det kan aldrig vara någonting negativt. Det låter
            på Raimo Pärssinen, Socialdemokraterna och Vänsterpartiet som
            att det är någonting negativt att människor får behålla mer av
            sin lön. Det är vad jag reagerar på.
          </note>
          <note>
            När det gäller klyftan för de äldre var det aldrig så att jobbskatteavdra
            ­ get syftade till att öka klyftan till pensionärerna, utan det
            var att det skulle löna sig mer att arbeta. Att höja sin lön är
            någonting positivt. Sedan har vi från Kristdemokraterna sagt att
            klyftan för pensionärerna ska tas bort. Det hade aldrig hänt att
            de hade fått skattesänkningen om vi inte hade haft jobbskatteavdraget.
            Vi ser det snarare som ett draglok för skatten för pen ­ sionärer.
          </note>
          <note>
            När det gäller etableringsjobb kontra inträdesjobb, som Alliansen
            har som förslag, betalar arbetsgivaren 8 000 kronor för etableringsjobbet.
            Med ett inträdesjobb med 21 000 kronor ska arbetsgivaren betala
            14 700 kronor. Den får mer att betala. Vad är det som är dåligt
            med det? Ni säger att ni kanske vill betala 7 000 kronor från
            staten. Hur många arbeten kan ni ha råd att finansiera för att
            etableringsjobben ska kunna bli verklighet?
          </note>
          <note>
            Vi menar att man ska släppa staten. Låt arbetsgivare och arbetstagare
            själva lösa det. Sätt ramen och blanda inte in staten. Varför
            måste staten vara involverad över huvud taget och finansiera etableringsjobben?
          </note>
          <note type="speaker">
            Anf. 15 RAIMO PÄRSSINEN (S) replik:
          </note>
          <note>
            Herr talman! Först vill jag säga att det aldrig hade hänt att
            man krävt skattesänkningar för pensionärer om inte jobbskatteavdraget
            hade införts. Det är logiskt. Men jag vet inte om det är ett draglok
            eller inte.
          </note>
          <note>
            Det andra gäller människors utkomst, lön och så vidare . Det
            är viktigt med kollektivavtalen. Vi är ett unikt land. Vi har
            under 20 års tid haft real ­ löneökningar. Det är inte många som
            kan matcha det. Det beror på vår svenska modell med förhandlingar,
            kollektivavtal och att man har kommit överens.
          </note>
          <note>
            Parterna sköter det. Precis som jag sa tidigare gör de det också
            väldigt ansvarsfullt och bevakar märket. Vi ska inte försvaga
            vår konkurrenskraft gentemot utlandet. Det är märkligt att ni
            inom oppositionen försöker ge er på arbetsrätten och ändra balansen
            mellan parterna.
          </note>
          <note>
            Moderaterna vill ta bort möjligheter till sympatiåtgärder, sätta
            in en proportionalitetsprincip och göra förändringar i lagen om
            anställningsskydd. De vill förändra maktbalansen mellan arbetsgivare
            och arbetstagare. Då blir det också en förskjutning, och då förlorar
            den svenska modellen kraft. Kollektivavtalen är jätteviktiga.
          </note>
          <note>
            Désirée Pethrus! Blanda inte in staten! Nej, lagstifta inte om
            löner! Tror Désirée Pethrus att hon eller Kristdemokraterna kan
            detta bättre än parterna? Låt parterna sköta lönebildningen –
            ja! Om parterna sedan hittar en lösning som kräver statens medverkan,
            om arbetsgivarna också är angelägna om detta, kan vi inte säga
            nej till det förrän de har börjat prata med staten, regeringen,
            om lösningen. Tack för att ni vill vara med och bidra!
          </note>
          <note type="speaker">
            Anf. 16 FREDRIK CHRISTENSSON (C) replik:
          </note>
          <note>
            Herr talman! Det är intressant att lyssna på Raimo Pärssinen
            i denna debatt. Det är många delar som det vore intressant att
            diskutera eller i alla fall lyfta fram. Men jag vill ändå ta min
            utgångspunkt i något som lyftes i inledningsanförandet.
          </note>
          <note>
            Det största samhällsproblemet vi har i Sverige i dag gäller utmaningen
            att ge de människor som i dag står väldigt långt från arbetsmarknaden
            en chans att komma in. Det är i dag minst tre av fyra arbetslösa
            som har en utsatt ställning. Detta är en stor utmaning. På Raimo
            Pärssinen låter det som att den stora klyftan i Sverige finns
            mellan dem som har ett jobb med låg inkomst och dem som har ett
            jobb med hög inkomst. Men den stora klyftan i Sverige i dag finns
            mellan dem som inte har ett jobb, som har tappat framtidstron
            och hoppet, och de människor som har jobb och framtidstro. Där
            är den stora utmaningen i Sverige. Där ser vi att alltför många
            lämnas utanför. Det är detta vi måste trycka på för att få ett
            mer jämlikt samhälle. Det handlar om att stå upp för de verkligt
            svaga och de som är mest utsatta.
          </note>
          <note>
            Då behövs det reformer. På 90-talet gjordes det ett antal strukturella
            reformer. Under allianstiden genomfördes jobbskatteavdraget. Det
            var en strukturell reform som bidrog till att arbetsmarknaden
            förändrades. Men under den socialdemokratiska regeringen har vi
            inte sett några strukturella reformer, trots att vi har den största
            klyftan mellan inrikes födda och utrikes födda i västvärlden och
            trots att vi har lägst andel jobb med låga utbildningskrav i EU.
          </note>
          <note>
            Vi delar uppfattningen att det behövs utbildningsinsatser. De
            som behöver utbilda sig ska få den möjligheten. Men det behöver
            också skapas möjligheter för nya sektorer att växa fram. Vi har
            presenterat inträdesjobb.
          </note>
          <note>
            Jag skulle vilja fråga Raimo Pärssinen varför han så kategoriskt
            är emot lägre ingångslöner för att skapa bättre förutsättningar.
          </note>
          <note type="speaker">
            Anf. 17 RAIMO PÄRSSINEN (S) replik:
          </note>
          <note>
            Herr talman! Jag sa tidigare att vi under 20 år har haft en reallöneökning
            i Sverige. Det är ganska unikt. Det betyder att vi har en arbetsmarknad,
            en företagsamhet och ett näringsliv som orkar bära högre löner.
            Så kan det vara eftersom vi har en hög produktivitet. Det finns
            ett samband här emellan. Om det ställs högre krav på en verksamhet
            måste man hela tiden försöka hitta lite smartare lösningar och
            lite mer produktiva lösningar för att klara av det. Detta har
            vi gjort i Sverige. Vår svenska modell, där fackföreningarna försöker
            lyfta upp de lägsta lönerna i kollektivavtalen, gör att det sätter
            press på företagen och näringslivet att hitta bättre lösningar.
          </note>
          <note>
            Där har vi vunnit mycket. Vi har fått använda oss av ny teknik
            på ett bättre sätt. Vi är mer intresserade än andra länder av
            ny teknik, automatisering och så vidare. Det har lett till att
            vi kan konkurrera med bra villkor och tillverka tjänster och produkter
            med högt kunskapsinnehåll.
          </note>
          <note>
            Den andra vägen såg vi, Fredrik Christensson, när vi var i England.
            På den andra vägen finns self-employed, part-time jobs och så
            vidare. Man sänkte lönerna hela tiden för att kunna vinna i konkurrens.
            Så gör man inte, för då blir det sämre kunskap i fråga om varorna
            och tjänsterna. Det är fel väg. Det blir en negativ spiral nedåt.
          </note>
          <note>
            Skulle ni, herr riksdagsman, trycka på knappen här och tala om
            vilken lön man ska ha? Kollektivavtalen och ingångslönerna är
            olika. Ni skulle då tycka att det är en bra lösning att säga att
            man inom hotell- och restaurangbranschen eller fastighetsbranschen
            ska få ut högst 11 000 spänn i månaden. Jag säger att det är en
            inblandning i parternas fria förhandlingsrätt.
          </note>
          <note type="speaker">
            Anf. 18 FREDRIK CHRISTENSSON (C) replik:
          </note>
          <note>
            Herr talman! Jag tycker att Raimo Pärssinen bör läsa Alliansens
            förslag. Det vi säger är att det ska vara 70 procent av ingångslönen
            i den bransch det gäller. Parterna förhandlar fortfarande lönerna.
            Det handlar om möjligheten för människor att ta steget in.
          </note>
          <note>
            Raimo Pärssinen lyfte också att parterna har höjt löner och att
            fackförbunden har drivit på för högre lägstalöner i Sverige. Det
            är ett av problemen vi ser i dag. Problemet är att människor inte
            får in en fot. De får aldrig testa på det där första jobbet. De
            får aldrig testa de där timmarna. De får inte de erfarenheter
            och kontakter som de behöver i arbetslivet. Det är det som är
            utmaningen. Ska vi från politikens sida stå vid sidan av i detta
            läge, när vi ser att nästan 1 miljon människor befinner sig i
            utanförskap och när tre av fyra arbetslösa har en särskilt utsatt
            ställning?
          </note>
          <note>
            Jag tycker att det vore klädsamt av Socialdemokraterna att presentera
            förslag om hur vi faktiskt ska få in dessa människor i arbete
            på ett bättre sätt. Vi har presenterat inträdesjobben. Det är
            en lite lägre ingångslön under en begränsad tid. De får in en
            fot på arbetsmarknaden och får testa att arbeta. Det tror jag
            är en väg framåt.
          </note>
          <note>
            Raimo Pärssinen talade tidigare om den finanskris som vi hade.
            Han verkar fortfarande vara ledsen över att staten inte gick in
            med statliga medel i privata företag. Jag kan bara konstatera
            en sak: I Trollhättan är arbetslösheten i dag lägre än den var
            före krisen. Det är viktigt att ta med sig det. Vi måste skapa
            rätt förutsättningar för nya jobb att växa fram och för företag
            att starta. Men vi måste också skapa möjligheter för nya branscher.
            Då är bland annat inträdesjobben en del.
          </note>
          <note>
            Det som man nu pekar på när det gäller etableringsjobben är att
            det riskerar att bli samma visa som med andra subventionerade
            anställningsformer: att det blir byråkratiskt, att ingen kommer
            att använda detta och att det därmed inte får den effekt som man
            kan förvänta sig.
          </note>
          <note type="speaker">
            Anf. 19 RAIMO PÄRSSINEN (S) replik:
          </note>
          <note>
            Herr talman! Först kan jag konstatera att det var kris i Trollhättan
            när alliansregeringen styrde. I dag, under vår regeringstid, växer
            jobben till.
          </note>
          <note>
            Sedan gäller det inträdesjobben. Det finns ett system med minimilöner
            i hela Europa, egentligen. Det är en lag. Då säger man: Ingen
            får betala mindre än detta. Fredrik Christensson vill säga: Ingen
            arbetsgivare får betala mer. Man sätter ett tak och går direkt
            in i kollektivavtalet. Man lagstiftar om ett tak i kollektivavtalet,
            och man gör det när det gäller de lägsta lönerna så att de ska
            bli ännu lägre.
          </note>
          <note>
            Christensson tycker att det är en nackdel att vi har relativt
            höga ingångslöner i Sverige. Men då kan han välja det system som
            finns i England. Han kan välja system i andra länder, där det
            inte finns starka sociala parter och där det inte finns starka
            fackföreningar och organiserade arbetsgivare. Sedan kan han tala
            om vilket land som är bättre. Är det där det inte finns kollektivavtal?
            Då blir frågan: Tycker Fredrik Christensson om kollektivavtal?
            Tycker han om den svenska modellen? Varför vill han då lagstifta
            rakt in i den? Varför tycker han då att de ingångslöner som man
            har kommit överens om är helt galna? Och, framför allt, varför
            misstror han arbetsgivarna? Jag tänker på teknikarbetsgivarna
            och de andra som har varit med och tagit fram ramavtalet. Man
            kan fundera på om de tycker att de har gjort ett byråkratiskt
            avtal eller om de tycker så här: Detta är faktiskt bra. Detta
            vill vi ha. Låt oss nu prata med regeringen!
          </note>
          <note>
            Jag tycker att Centerpartiet borde ta en diskussion med de arbetsgivarförbund
            som vill ha detta avtal.
          </note>
          <note type="speaker">
            Anf. 20 MARCO VENEGAS (MP):
          </note>
          <note>
            Herr talman! Jag vill börja med att yrka bifall till förslaget
            i betänkande AU2 samt till förslaget i betänkande AU4.
          </note>
          <note>
            Vi debatterar nu arbetsmarknadsutskottets betänkanden inom utgiftsområde
            14.
          </note>
          <note>
            Herr talman! Som miljöpartist är jag verkligen stolt över att
            ingå i den rödgröna regeringen. Det är en regering som satsar
            både på utbildning och på en starkare välfärd.
          </note>
          <note>
            Att investera just i utbildning och välfärd gör att vi både säkrar
            kompetensen hos individen och tillgodoser företagens behov av
            kompetent personal, såväl nu som i framtiden. Detta är också ett
            effektivt sätt att främja den ekonomiska tillväxten och att skapa
            jobb.
          </note>
          <note>
            Det går bra för Sverige. Det är fler som får jobb, vilket självklart
            är mycket glädjande. Men det finns fortfarande vissa grupper som
            har svårt att etablera sig på arbetsmarknaden, trots de goda tiderna.
            En av de grupper som har särskilt svårt att ta sig in på arbetsmarknaden
            är nyanlända invandrare, särskilt nyanlända utan utbildning eller
            med väldigt låg utbildningsnivå.
          </note>
          <note>
            Herr talman! Jag kommer själv ihåg hur det var när jag kom till
            Sverige för länge sedan. Det var viktigt för mig att veta vad
            det nya samhälle som jag hade kommit till förväntade sig av mig.
            Att ha tillgång till de verktyg som skulle leda mig till egen
            försörjning var avgörande för mig, precis som det är för många
            av dagens nyanlända invandrare. Det ska vara klart och tydligt
            vad som förväntas. Det är samhällets skyldighet att fånga upp
            nyanlända invandrare precis där i början, när man står och stampar
            för att komma in på arbetsmarknaden, försörja sig själv, uppfylla
            sina drömmar och så vidare.
          </note>
          <note>
            Arbetsförmedlingen kommer från och med den 1 januari 2018 att
            lägga om regelverket när det gäller etableringsuppdraget. Detta
            betyder i praktiken att samhället förväntar sig att den som kommer
            till Sverige ska ha skyldighet att ta del av de utbildningsinsatser
            och jobb som erbjuds, på samma sätt som gäller för andra arbetssökande.
            Nyanlända ska ha rätt till stöd från Arbetsförmedlingen och även
            skyldighet att delta i relevanta insatser.
          </note>
          <note>
            Regeringen inför också utbildningsplikt, vilket innebär att alla
            nyanlända invandrare som bedöms vara i behov av utbildning för
            att få ett arbete kan anvisas till att söka och ta del av utbildning.
          </note>
          <note>
            Dessa förändringar tycker jag är väldigt viktiga. Det är viktig
            signalpolitik som kan få mycket positiva konsekvenser. Att ha
            sådana förväntning ­ ar på nyanlända är av godo.
          </note>
          <note>
            Herr talman! Jag vill även lyfta upp en annan aspekt. När man
            som nyanländ invandrare får en ärlig chans att komma in på arbetsmarknaden
            förväntar man sig också en lön som går att försörja sig på – en
            lön som möjliggör att bli självständig och som skapar förutsättningar
            att planera sitt liv precis som resten av alla individer i samhället
            gör.
          </note>
          <note>
            Därför är jag och Miljöpartiet mycket positivt inställda till
            principöver ­ enskommelsen mellan arbetsmarknadens parter om så
            kallade etablerings ­ jobb för att underlätta för nyanlända och
            långtidsarbetslösa att ta sig in på arbetsmarknaden.
          </note>
          <note>
            Etableringsjobben ska löpa i två år. De ska vara på heltid och
            leda till tillsvidareanställning. Dessa jobb ska också innehålla
            utbildning på betald arbetstid. Lönen ska vara i nivå med de lägsta
            nivåerna i kollektivavtalen. Enbart företag med kollektivavtal
            ska omfattas, och även personer som har tillfälligt uppehållstillstånd
            kan få ett etableringsjobb.
          </note>
          <note>
            Herr talman! Som jag nämnde inledningsvis finns det grupper i
            samhället som av olika skäl har mycket svårt att ta sig in på
            arbetsmarknaden, även i goda tider med låg arbetslöshet. Att man
            har tvingats fly hit till Sverige kan som sagt ofta vara ett skäl,
            men det finns många andra.
          </note>
          <note>
            Ytterligare en stor och växande grupp är de människor som slås
            ut från arbetslivet på grund av psykisk ohälsa, ofta stressrelaterad
            sådan. Det är inte sällan de som brinner starkast och kämpar hårdast
            i sitt arbete som en dag inte längre kan ta sig ur sängen.
          </note>
          <note>
            Samhället måste erbjuda vägar tillbaka till rutiner och arbete
            för dem som av olika skäl har nått botten och vill lyfta sig igen.
            En del människor som arbetat med mig vet att jag är särskilt engagerad
            i arbetsintegrerande sociala företag. Det beror på alla de vittnesmål
            jag tagit del av som visar vilken fantastisk förmåga dessa företag
            har att hjälpa människor tillbaka.
          </note>
          <note>
            Ett exempel på detta är Andreas i Malmö, som höll på att falla
            ifrån arbetsmarknaden långt innan han ens fyllt 40 år. Psykisk
            ohälsa i kombination med tunga nattskift där han vårdade mycket
            svårt sjuka blev till slut övermäktigt.
          </note>
          <note>
            Efter en lång tids sjukskrivning kunde han börja arbetsträna
            igen, i en matbutik. Men den dörren stängdes fort. När lönebidraget
            från Arbetsförmedlingen upphörde fanns ingen möjlighet att fortsätta
            som anställd ens på timmar. Andreas berättar att detta fick honom
            att gå ned sig igen. Att kastas ut igen är förödande för den som
            försöker att hitta en väg tillbaka till arbete och rutiner.
          </note>
          <note>
            Men det arbetsintegrerande sociala företaget Creativa Gemenskapen
            kunde erbjuda honom ett långsiktigt stöd. Man utformade arbetsuppgifter
            som passade som hand i handske och gav möjligheten att komma tillbaka
            till arbetsförmåga i egen takt.
          </note>
          <note>
            Andreas, som också jobbat extra på bageri och har god hand med
            människor, ansvarar i dag för bakningen till Creativa Gemenskapens
            restauranger, kafé och catering. Han är varmt uppskattad av matgästerna
            och handleder själv nya praktikanter.
          </note>
          <note>
            Nu vill han vidare till en lunchrestaurang, förskola eller liknande.
            Han säger att det är det han önskar sig när han går vidare därifrån
            och att tanken med praktiken och anställningen på Creativa Gemenskapen
            var just att han ska få så mycket erfarenhet och bli så duktig
            att han sticker därifrån – det är hela idén.
          </note>
          <note>
            Det är precis det som är hela idén och anledningen till att sociala
            företag är en mycket viktig aktör i arbetsmarknadspolitiken. Här
            ges hjälp att återgå till arbetsmarknaden, i egen takt, med individanpassade
            arbetsuppgifter och med allt större ansvar för verksamheten.
          </note>
          <note>
            Det är därför riktigt glädjande att Tillväxtverket och Arbetsförmedlingen
            i budgetpropositionen för 2018 ges i uppdrag att undersöka möjligheten
            att skapa kvalitetssäkringssystem för de arbetsintegrerande sociala
            företagen. Detta kommer att förenkla för Arbetsförmedlingen att
            använda sig av de arbetsintegrerande sociala företagen för fler
            insatser inom ramen för det arbetsmarknadspolitiska regelverket.
          </note>
          <note>
            Herr talman! Jag vill avsluta med att lyfta upp en fråga som
            är mer aktualiserad än någonsin – arbetsmiljö. Regeringen har
            gjort viktiga satsningar under de senaste åren och prioriterar
            arbetsmiljö. Det är bra.
          </note>
          <note>
            Fram till för några veckor sedan trodde vi att vi hade ganska
            bra koll på problembilden inom arbetsmiljöområden, men i samband
            med metoo-rörelsen har vi sett att omfattningen av trakasserier
            i arbetslivet är hårresande. Övergrepp och sexuella trakasserier
            har kommit upp till ytan, överallt. I bransch efter bransch vittnar
            kvinnor om kränkande och diskriminerande beteende. Självklart
            påverkar allt detta kvinnor i yrkeslivet negativt.
          </note>
          <note>
            Därför det är viktigare än någonsin att regeringen och parterna
            möts och arbetar hårt för att komma till rätta med detta problem.
            Nu är det hög tid att på allvar komma till rätta med de strukturer
            som gör att män värderas högre än kvinnor.
          </note>
          <note>
            (Applåder)
          </note>
          <note type="speaker">
            Anf. 21 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Utmaningarna på den svenska arbetsmarknaden är större
            än vad vi kanske någonsin har stått inför. Det finns otroligt
            många nyanlända som inte tidigare har arbetat i Sverige. Många
            är språksvaga . E n del av dem har svag utbildningsbakgrund .
            O ch de ska in på den svenska arbetsmarknaden. Jag tror inte att
            det går att överskatta den utmaning vi står inför.
          </note>
          <note>
            Samtidigt finns också goda förutsättningar. Det råder en stark
            tillväxt. Jobben växer till. I dag kom Arbetsförmedlingens prognos,
            som visar på en överraskande stark tillväxt av nya jobb också
            nästa år, där man också mycket riktigt pekar på kompetensbristen
            som en av riskerna.
          </note>
          <note>
            Fru talman! Regeringen har vänt politiken bort från privatiseringsexperiment
            och skattesänkningar som inte funkade och som inte ledde till
            vad som utlovades att de skulle leda till. Nu är det i stället
            investeringar i välfärden och i det som bygger Sverige starkt
            som styr politiken. Det har också lett till att många har fått
            jobb.
          </note>
          <note>
            Innan regeringen tillträdde var ungdomsarbetslösheten rekordhög,
            så hög att Sverige fick EU-stöd för att hantera den. En viktig
            del i att ungdomsarbetslösheten är halverad är naturligtvis den
            starka tillväxten och investeringarna som skapar nya jobb, men
            det är också det samarbete vi har inlett tillsammans med Arbetsförmedlingen
            och kommunerna.
          </note>
          <note>
            NEET:ar, det vill säga ungdomar som varken arbetar eller studerar,
            har sjunkit tydligt till en låg nivå. Det är ungdomar som inte
            får jobb bara för att jobben finns, utan där krävs särskilda insatser.
          </note>
          <note>
            Arbetslösheten sjunker också bland ungdomar med funktionsnedsättning.
            Det är också grupper som tyvärr inte får jobb bara för att jobben
            finns, utan där krävs särskilda insatser.
          </note>
          <note>
            Fru talman! Det finns inte tid att fira att vi har nått stora
            framgångar med ungdomsarbetslösheten eftersom vi står mitt uppe
            i nästa stora utmaning, nämligen de nyanlända. På samma sätt som
            vi har klarat ungdomsarbetslösheten ska vi också klara denna utmaning.
            Det vi nu står uppe i kräver strukturreformer. Vi genomför dem,
            och det är helt nödvändigt.
          </note>
          <note>
            Tidigare var Sverige unikt med att nyanlända inte fördelades
            jämnt över landet, utan de fick bosätta sig lite där det föll
            sig, vilket har visat sig falla sig mycket mer i vissa stadsdelar
            än i andra och mer i vissa kommuner än i andra. Nu finns en bosättningslag
            som fördelar alla nyanlända så att alla kommuner är med och tar
            ansvaret, och jag är glad för den starka upp ­ slutning som finns
            i kammaren för den lagen. Det är bara Sverigedemokra ­ terna som
            skiljer ut sig och inte tycker att det ska vara ett jämnt mottagande
            utan att de flesta nyanlända ska fortsätta att bosätta sig i Vivalla,
            Bergsjön och Rinkeby.
          </note>
          <note>
            Regeringen genomför fler strukturreformer. Vi presenterar en
            stor reform i budgeten, som det nu ska beslutas om, som handlar
            om att göra om anställningsstöden. De har varit alldeles för många
            och alldeles för krångliga. Vi förenklar till ett stöd. Det kommer
            att bli en stor skillnad inte minst för arbetsgivarna.
          </note>
          <note>
            Precis som Marco Venegas tog upp genomför regeringen stora förändringar
            i etableringen. Det är bra att de nyanlända har rättigheter, och
            det är bra att det är fokus på jobb. Det infördes av den tidigare
            regeringen. Nu lägger vi till skyldigheter för nyanlända så att
            det blir rätt balans. Det är också en viktig strukturreform som
            börjar gälla den 1 januari.
          </note>
          <note>
            Regeringen gör stora insatser för utbildning och genomför stora
            reformer inom utbildning. Det gäller yrkesutbildning, nya finansieringsmöjligheter
            för individer och utbildningsplikt i etableringsuppdraget.
          </note>
          <note>
            Men regeringen måste göra mer. Vi måste fortsätta att reformera
            Arbetsförmedlingen; inte minst gäller det samarbetet med kommunerna
            och samarbetet med arbetsgivarna. Jag hoppas att de samtal som
            vi har inlett med parterna om etableringsanställningar ska leda
            till en större strukturreform, som också är nödvändig på arbetsmarknaden.
          </note>
          <note>
            Fru talman! Det är helt unikt internationellt att parterna frivilligt
            kommer till regeringen och säger att de i detta besvärliga läge
            vill hjälpa till. De vill använda möjligheten för att säkerställa
            kompetensförsörjningen. Jag vet inte något annat land där man
            faktiskt har gjort så.
          </note>
          <note>
            En del av de nyanlända – en i förhållande till svensk arbetsmarknad
            ovanligt stor grupp nyanlända – har inte de kunskaper som krävs
            för att komma in på arbetsmarknaden i Sverige. Företrädesvis är
            det unga människor vi talar om, men det är trots allt en stor
            utmaning.
          </note>
          <note>
            Det finns två vägar att gå. Det är alldeles uppenbart att situationen
            måste åtgärdas; den kommer inte att lösas av sig själv. Oppositionen
            föreslår att det ska lagstiftas om sänkta löner. Vidare föreslår
            man att tryggheten för alla på arbetsmarknaden ska försämras.
            Det är ett spår. Då väljer man spåret att vid stora utmaningar
            med många nyanlända ändra den svenska arbetsmarknadsmodellen.
            Det är vad detta kommer att leda till. Eller så kan man säga att
            vi står inför en utmaning med många som inte har de kompetenser
            som krävs, och då får de utbildas så att de passar in på den svenska
            arbetsmarknaden.
          </note>
          <note>
            Ekot rapporterade om ett sådant exempel i morse. Träindustrin
            i Småland skriker efter folk. Tillsammans med Arbetsförmedlingen
            och Tillväxtverket utbildar man nyanlända, som också får arbete.
            Det är precis den vägen vi tycker att man ska gå.
          </note>
          <note>
            Ingen har sagt att det är enkelt att gå den vägen, men den har
            den stora fördelen att den har tredubbla vinnare. Arbetsgivarna
            vinner genom att få tag på rätt kompetens. Individen får ett arbete
            med kollektivavtalsenlig lön. Samhället får skatteintäkter, minskade
            kostnader och minskade klyftor.
          </note>
          <note>
            Fru talman! När vi står inför en sådan här stor utmaning, ska
            vi då välja vägen att med många nyanlända förändra den svenska
            arbetsmarknadsmodellen, eller ska vi säga att många nyanlända
            i förhållande till den svenska arbetsmarknaden innebär att de
            nyanlända faktiskt får anpassa sig till den svenska modellen och
            skaffa sig de kompetenser som krävs för att ta arbete i Sverige?
          </note>
          <note>
            Fru talman! När utmaningarna är stora måste staten kliva fram
            och ta ansvar. När jag tar del av budgetmotionerna ser jag att
            två partier i det här läget väljer att göra tvärtom, nämligen
            Moderaterna och Sverigedemokraterna. De båda väljer att staten
            ska ta ett steg tillbaka och lämpa över ansvaret på kommunerna.
            Detta ska ske i ett mycket utmanande läge.
          </note>
          <note>
            Jan Ericson sa ungefär att siffrorna i budgetunderskottet kan
            gå lite upp och ned. Det kanske förklarar varför Moderaterna alltid
            har misslyckats med de statliga finanserna när de har haft ansvaret
            i regeringsställning. Grundläggande för att klara den stora utmaningen
            är att ha ordning i finanserna.
          </note>
          <note>
            Låt mig säga några ord om Moderaterna. Det är ett parti som från
            att ha varit i regeringsställning under två mandatperioder – vilket
            är unikt för Moderaterna – har hamnat i opposition. Ni har nu
            genomgått två partiledarbyten, och ni har jobbat med att förnya
            er politik. Moderater har här i kammaren gått runt med bekymmersrynka,
            ständigt funderande på den nödvändiga förnyelsen av politiken
            i det nya läget. Nu kommer ni fram till skattesänkningar, privatiseringar
            och försämrad arbetsrätt.
          </note>
          <note>
            Ni vill föra en politik som inte fungerar. Ni har fört den förut,
            och det är en politik som visar att det gamla Moderaterna är tillbaka.
            Men ett nytt förslag har ni. Jag läser ur er budgetmotion. Det
            är ett förslag om trygghetsanställning som jag inte förstår och
            gärna skulle vilja ha förklarat för mig.
          </note>
          <note>
            Av er budgetmotion framgår följande, Jan Ericson: Om parterna
            inte förmår att träffa avtal om enkla jobb kan en ny anställning,
            trygghetsanställning, som ger samma rättigheter som när man omfattas
            av kollektivavtal och fackföreningsmedlemskap inrättas.
          </note>
          <note>
            Det skulle vara intressant. Det här är ett nytänkande. Jag har
            aldrig hört detta förut. Berätta gärna hur det ska fungera !
          </note>
          <note>
            Fru talman! Debatten här handlar mycket om de utmaningar vi står
            inför när det gäller alla dem som står långt från arbetsmarknaden
            och har svårt att få jobb, trots att det finns många jobb. Det
            är naturligt och viktigt. Men låt mig avsluta med att ta upp något
            om situationen för alla dem som har jobb, och de är rekordmånga
            i dag. Över 5 miljoner människor har ett arbete, och det är naturligtvis
            oerhört framgångsrikt och bra.
          </note>
          <note>
            Fredrik Christensson talade tidigare om skillnaden i trygghet
            för den som har jobb och för den som inte har jobb. Den skillnaden
            är naturligtvis mycket stor.
          </note>
          <note>
            Jag vill tillägga att vi inte minst denna höst har blivit uppmärksammade
            på att den trygghet man har på jobbet i alla fall för kvinnor
            har betydande, för att inte säga avgrundsdjupa, brister.
          </note>
          <note>
            Det här är någonting som måste engagera oss alla och säkert också
            gör det. Det hölls ju en aktuell debatt här i måndags med anledning
            av #metoo. Jag träffar naturligtvis parterna. Man kan också ta
            del av berättelserna från kvinnor som är utsatta, och de lyfter
            själva fram otryggheten och underordningen på arbetsplatsen som
            viktiga skäl. De pekar också på brister i det systematiska arbetsmiljöarbetet
            och bristen på rapportvägar för att slå larm.
          </note>
          <note>
            Det är helt klart så att här måste mer göras. Det största ansvaret
            faller på chefer och arbetsgivare, som självklart har ansvar för
            att det inte ska förekomma sexuella trakasserier eller till och
            med övergrepp på deras arbetsplatser. Men också vi här i kammaren
            har ett viktigt ansvar att lyssna och vara beredda att vidta åtgärder.
            Jag ska inte gå vidare i detta, men jag tror att det är en diskussion
            som vi får anledning att komma tillbaka till och som engagerar
            många i den här kammaren.
          </note>
          <note>
            Fru talman! Jag är ledsen att jag har dragit över någon minut.
            Jag vill avsluta med att tacka mina med ‑ och motdebattörer för
            frejdiga och ofta mycket givande debatter här i kammaren. Jag
            önskar er en god jul, en god julledighet och ett gott nytt år!
            .
          </note>
          <note>
            (Applåder)
          </note>
          <note type="speaker">
            Anf. 22 SVEN-OLOF SÄLLSTRÖM (SD) replik:
          </note>
          <note>
            Fru talman! Arbetsmarknadsministern! Mer av subventionerade anställningar,
            skattesubventioner och skattelättnader för att få in en fot på
            arbetsmarknaden har vi sett förr med åtgärd efter åtgärd: instegsjobben,
            den 80-procentiga skattesubventionen. Vad blev resultatet? Jo,
            5 procent går vidare till ett reguljärt, icke subventionerat arbete.
            Man får inte in den där foten på arbetsmarknaden.
          </note>
          <note>
            Man måste utbilda sig och skaffa sig en kompetens som efterfrågas
            på arbetsmarknaden. Det tror jag att vi är överens om. Med den
            här typen av åtgärder blir det bara rundgång. Det skapas inga
            varaktiga anställningar.
          </note>
          <note>
            Etableringsanställningar – det är återigen ett nytt fenomen på
            den svenska arbetsmarknaden. Det är samma sak där, ingen större
            skillnad, subventionerat och skattesubventionerat.
          </note>
          <note>
            För att få lite perspektiv på detta måste man backa till 2015,
            för gruppen som i huvudsak ska omfattas av detta är det så kallade
            kompetensregnet av läkare och ingenjörer. Enligt arbetsmarknadsministern
            hade 37 procent av dem som kom på hösten 2015 högskole ‑ och universitetsexamen.
            Det visade sig egentligen vara 12 procent. Hälften hade grundskola
            eller mindre.
          </note>
          <note>
            Det är därför vi nu behöver den här åtgärden, enligt regeringen.
            Men det kommer ju återigen att bli något motsvarande instegsjobben,
            det vill säga att 5 procent kommer att komma ut på den ordinarie
            arbetsmarknaden efteråt. Det blir en skattesubventionerad åtgärd
            som inte får den eftertraktade effekten. Vi har sett det förut.
            Det fungerar inte så.
          </note>
          <note>
            Då är frågan vilket ansvar arbetsmarknadsministern har för att
            vi nu sitter i den här situationen. Det var ju ingenting som var
            hemligt. SCB hade de här siffrorna. Migrationsverket hade på sommaren
            och hösten 2015 siffror på hur det såg ut med utbildningsnivån
            hos dem som kom. Varför har ni inte tidigare adresserat de här
            problemen? Nu har ni väntat i två och ett halvt år.
          </note>
          <note type="speaker">
            Anf. 23 Arbetsmarknads- och etableringsminister YLVA JOHANSSON
            (S) replik:
          </note>
          <note>
            Fru talman! Vi kanske ska hålla oss till korrekta siffor. Av
            dem som i dag är inskrivna i etableringsuppdraget är det ungefär
            en tredjedel som har lägre utbildningsnivå än grundskola, ungefär
            en tredjedel som har mellan nio och tolv års utbildning och ungefär
            en tredjedel som har en högre, eftergymnasial utbildning. Det
            har varierat lite över tid när de olika grupperna har kommit till
            Sverige, men så ser sammansättningen totalt sett ut i dag.
          </note>
          <note>
            Jag vill också säga att vi vet ganska väl av forskning och erfarenhet
            att man bör utnyttja subventionerade anställningar i trappsteg.
            Den som står långt från arbetsmarknaden börjar med en hög subvention,
            trappar ned till lägre och lägre subventioner och går vidare ut
            till ett osubventionerat arbete. Det är precis den logiken vi
            får råd om när till exempel OECD ger råd om hur vi bör utforma
            arbetsmarknadspolitiken, vilket jag tycker att man ska lyssna
            på.
          </note>
          <note>
            Men, fru talman, det viktiga i det Sven-Olof Sällström säger
            är ju det han inte säger. Han säger att statliga insatser ska
            vi inte ge till dem som är nyanlända. Vi ska inte använda den
            statliga budgeten för att finansiera att nyanlända ska komma i
            arbete.
          </note>
          <note>
            Vilka ska finansiera det i stället? Jo, kommunerna. Nyanlända
            ska i stället skrivas in i kommunens socialtjänst och få försörjningsstöd.
            Det innebär för kommunerna att de kanske måste dra ned på andra
            viktiga insatser i välfärden för att klara de kostnader som Sven-Olof
            Sällström inte vill att den här kammaren ska vara med och bära.
          </note>
          <note>
            Jag har sagt det tidigare: När vi är i ett utsatt läge ska staten
            kliva fram, inte kliva tillbaka.
          </note>
          <note>
            De andra som ska bära kostnaden för Sven-Olof Sällströms förslag
            är alla människor som arbetar, eftersom det ska vara lägre löner.
            Sven-Olof Sällström är beredd att lagstifta om lägre löner som
            kommer att påverka den svenska modellen så att individen själv
            får ta ett högre ansvar. Också de som redan finns i Sverige och
            arbetar löper risk att få lägre lön eftersom Sven-Olof Sällström
            inte vill att staten ska ta ansvaret.
          </note>
          <note type="speaker">
            Anf. 24 SVEN-OLOF SÄLLSTRÖM (SD) replik:
          </note>
          <note>
            Fru talman! Arbetsmarknadsministern är helt ute och cyklar. Vi
            vill ha helt andra åtgärder.
          </note>
          <note>
            Vi vill utbilda dem som ska bli kvar i Sverige. Vi talar om utbildningsreformer
            och den nya anställningsformen lärlingsutbildning. Vi talar om
            yrkesvux och komvux. Vi talar om att utbilda för framtidens arbetsmarknad,
            inte för att hamna i en cirkulär arbetsmarknad där man går från
            en bidragsanställning till en annan utan att få den erfarenhet
            man behöver.
          </note>
          <note>
            Det är rätt viktigt att gå tillbaka till detta. Arbetsmarknadsministern
            talar nu om eftergymnasial utbildning. Det var inte det arbetsmarknadsministern
            sa. Hon sa högskole ‑ och universitetsexamen. Det är 12 procent
            som har det. Jag har också tre års eftergymnasial utbildning,
            men jag har inte en enda högskolepoäng. Det finns folk i regeringen
            i samma situation. Arbetsmarknadsministern vet mycket väl att
            det är så det ser ut. Det var alltså inget kompetensregn.
          </note>
          <note>
            Vi kan ta läkare som exempel. Det kom 163 000 asylsökande 2015,
            då läkartätheten i Sverige var en läkare på 278 invånare. Det
            behövdes 588 läkare i den gruppen bara för att tillgodose behovet
            i just den gruppen. Hur ser arbetsmarknadsministern på det faktum
            att de är långt ifrån att tillgodose sina egna behov? Vi har en
            läkarbrist i Sverige som mycket beror på att vi har fått en halv
            miljon nya invånare sedan 2015.
          </note>
          <note>
            Vi har en situation där ungefär 10 procent klarar valideringen.
            Det är lite drygt 40 om året. Bara från gruppe n som kom 2015
            behövdes det 588 läkare. Då talar vi inte om anhöriginvandringen
            utan bara om dem som sökte asyl. Hur löser vi det problemet?
          </note>
          <note>
            Det är viktigt vad man säger som arbetsmarknadsminister. Det
            är viktigt vilka signaler man sänder ut. Det kan bli som i Sandviken,
            där man tog in en rapport från PWC och helt förödde kommunens
            ekonomi. Det är lite grann samma sak här. Vilka signaler sänder
            man ut? Och hur anser arbetsmarknadsministern att vi ska komma
            till rätta med arbetskraftsbristen inom sjukvården?
          </note>
          <note type="speaker">
            Anf. 25 Arbetsmarknads- och etableringsminister YLVA JOHANSSON
            (S) replik:
          </note>
          <note>
            Fru talman! Om det finns andra partier i den här kammaren som
            ser skattesänkningar som den enda lösningen och skattehöjningar
            som det enda onda ser Sven-Olof Sällström och Sverigedemokraterna
            nyanlända som det som orsakar alla samhällsproblem.
          </note>
          <note>
            Läkarbristen är allvarlig. Resursbristen i sjukvården är allvarlig
            , s å även bristen på utbildade sjuksköterskor. Att säga att detta
            beror på de nyanlända får anses vara ganska långsökt. Förklaringar
            om hur många vi utbildar på de olika utbildningarna, hur många
            AT ‑ och ST-tjänster som landstingen inrättar, löneutvecklingen
            för sjuksköterskor och arbetsvillkoren i den svenska vården kanske
            har större betydelse för rekryteringen och att man ska vilja fortsätta
            arbeta i yrket. Det är i alla fall vad jag tror har större betydelse.
          </note>
          <note>
            Vad ska göras för att åtgärda bristerna? Precis det vi gör just
            nu: Vi investerar i välfärden. Det är helt nödvändigt. Vi gör
            rekordstora satsningar på sjukvården med nya, icke öronmärkta
            statsbidrag till landstingen och även riktade satsningar på primärvården,
            professionen och förlossningsvården. Vi måste fortsätta satsa
            på sjukvården, som kommer att ha stora resursbehov framöver, och
            det kommer vi att göra. Vi satsar på professionen, vi satsar på
            att utbilda fler och vi satsar på att förbättra villkoren för
            dem som arbetar i sjukvården.
          </note>
          <note>
            Detta är ingen lätt fråga att lösa, men det kommer att krävas
            mer. Det är också därför det är så viktigt att man tar ansvar
            för att de nyanlända som har kommit till Sverige kommer i arbete
            och börjar betala skatt. Vi kommer nämligen att behöva de skatteintäkterna;
            vi har stora behov inom sjukvården framöver. Valet att staten
            ska backa och inte ta ansvar för att hjälpa nyanlända att komma
            in på arbetsmarknaden kommer att vara förödande för de skatteintäkter
            vi kommer att behöva inom sjukvården.
          </note>
          <note type="speaker">
            Anf. 26 FREDRIK CHRISTENSSON (C) replik:
          </note>
          <note>
            Fru talman! Det var intressant att lyssna på arbetsmarknadsministerns
            anförande. Det fanns många delar där att fundera över. Jag vill
            inledningsvis säga att jag delar uppfattningen när det gäller
            metoo och att det finns mycket att fundera på där gällande arbetsmarknadsområdet.
            Det finns all anledning för oss att återkomma med vidare diskussioner
            på det området.
          </note>
          <note>
            Jag tänkte passa på att lyfta fram just utbildning, vilket även
            arbetsmarknadsministern gjorde. Vi delar uppfattningen att det
            behövs utbildningar särskilt för de nyanlända i yngre åldrar som
            kommer hit och ska tillbringa lång tid i yrkeslivet. Det är viktigt
            att de får möjlighet till utbildning och till att komma in på
            arbetsmarknaden. Men det finns också de som kommer och är något
            äldre och kanske har en kortare tid i arbetslivet framför sig.
            Då är det viktigt att skapa nya vägar in på arbetsmarknaden så
            att de ändå får möjlighet att vara med och bidra och så att vi
            tar vara på alla människors förutsättningar.
          </note>
          <note>
            Därför är det viktigt att se över hur vi i Sverige kan skapa
            bättre förutsättningar för att få fler jobb som inte kräver så
            lång utbildningserfarenhet, alltså så kallade enkla jobb. Jag
            tycker att det är ett ganska dåligt begrepp eftersom det ofta
            inte alls är enkla jobb utan jobb med låga utbildningskrav. Jag
            skulle vilja höra arbetsmarknadsministern kommentera vad regeringen
            planerar att vidta för åtgärder för att öppna den möjligheten
            för fler.
          </note>
          <note>
            Jag hörde även arbetsmarknadsministern lyfta fram anställningsstöden.
            Jag tycker att det är välkommet att regeringen förändrar anställningsstöden,
            men att kalla det strukturreform är att ta i, skulle jag vilja
            säga. Jag skulle gärna vilja höra arbetsmarknadsministerns kommentar
            till vad hon anser vara en strukturreform.
          </note>
          <note>
            Avslutningsvis sa arbetsmarknadsministern att vi nu har klarat
            ungdomsarbetslösheten. Vi har fortfarande 55 000 ungdomar som
            är arbetslösa, och hälften av dem har varit det i mer än sex månader.
            Anser minis ­ tern att det är att klara ungdomsarbetslösheten?
          </note>
          <note type="speaker">
            Anf. 27 Arbetsmarknads- och etableringsminister YLVA JOHANSSON
            (S) replik:
          </note>
          <note>
            Fru talman! Det är viktiga frågor Fredrik Christensson lyfter
            fram, och jag ska försöka svara på dem alla.
          </note>
          <note>
            Jag börjar med ungdomsarbetslösheten. Det är klart att det fortfarande
            finns ungdomar som behöver insatser och som inte har kommit in
            på arbetsmarknaden på det sätt vi vill att de ska göra – absolut
            är det så. Men jag vill ändå säga att en viktig del är att vi
            har rekordfå ungdomar med lång arbetslöshetstid.
          </note>
          <note>
            I den grupp som har varit inskriven på Arbetsförmedlingen länge
            är det många som är inskrivna i etableringsuppdraget, där vi har
            många unga människor. Om etableringsuppdraget är 24 månader är
            det givetvis naturligt att man är inskriven under 24 månader.
            Det ser jag inte som ett misslyckande, utan det är rimligt. Däremot
            vill jag gärna att det ska räcka med dessa 24 månader och att
            ungdomarna sedan kommer i arbete. Det gäller alltså att titta
            på de olika delarna. Självklart finns det mer att göra, men vi
            ser en väsentlig skillnad när det gäller ungdomsarbetslösheten.
          </note>
          <note>
            När det gäller utbildning var det intressant att höra Fredrik
            Christensson. Vi vill ju satsa stort på utbildning, och där måste
            jag säga att jag är självkritisk. Trots att vi satsar stort på
            det får vi nämligen inte in tillräckligt många i utbildning. Vi
            ser det till exempel bland nyanlända – av nyanlända under 30 år
            är det 4 procent av de kortutbildade som går vidare till utbildning.
            Efter två år i etableringsuppdraget är det alltså bara 4 procent
            av nyanlända som går vidare till utbildning.
          </note>
          <note>
            Det duger inte. Vi måste investera i dessa människor; de ska
            ju skaffa sig en utbildning, för de behövs på arbetsmarknaden.
            Här är det alltså uppenbart att vi inte har gjort tillräckligt
            eller lyckats få in människor. Det har säkert med finansiering
            att göra, men det har också med utbildningsutbudet att göra. Detta
            är nu en viktig och prioriterad fråga för Arbetsförmedlingen.
          </note>
          <note>
            När det gäller de äldre som har kort utbildning delar jag uppfattningen
            att det inte kommer att vara rimligt att alla ska utbildas upp
            till den nivå som normalt krävs på svensk arbetsmarknad. Där krävs
            det andra vägar, och det är precis det vi jobbar med nu – tillsammans
            med parterna, men också med andra stimulanser för jobb med lägre
            kompetenskrav.
          </note>
          <note type="speaker">
            Anf. 28 FREDRIK CHRISTENSSON (C) replik:
          </note>
          <note>
            Fru talman! Jag förstår att arbetsmarknadsministern inte hann
            svara på alla mina frågor, så jag ber henne återkomma när det
            gäller hur hon definierar begreppet ”strukturreform” kopplat till
            anställningsstöden.
          </note>
          <note>
            Jag vill dock ta fasta på den del som gäller etableringsjobben,
            vilket jag även diskuterade med Raimo Pärssinen tidigare. Det
            är bra att parterna i alla fall har accepterat att de, tillsammans
            med regeringen, behöver sänka kostnaderna. Sänkta kostnader för
            att anställa är ett viktigt steg för att fler människor ska komma
            in på arbetsmarknaden.
          </note>
          <note>
            Tyvärr ser man i det förslag som har presenterats hittills och
            det som ska diskuteras vidare att inte bara företag utan kollektivavtal
            är undantagna utan även bemanningsföretag. Båda dessa delar är
            ju i dag viktiga förutsättningar när det gäller jobbskapandet
            och nyanländas möjlighet att kom ­ ma in på arbetsmarknaden, liksom
            när det gäller möjligheten för dem som står långt ifrån arbetsmarknaden
            att komma in på den.
          </note>
          <note>
            Jag skulle alltså även där vilja höra om detta är en fråga som
            Ylva Johansson kommer att ta med sig i de vidare samtalen, det
            vill säga att öppna upp detta för fler – och även utifrån lärdomar
            från olika tidigare former av anställningsstöd eller sätt att
            komma in på arbetsmarknaden. På vilket sätt kommer Ylva Johansson
            att försöka bidra till att sänka trösklarna? Det gäller även kopplat
            till att få bort byråkratin i ett sådant förslag, om man nu tänker
            gå vidare med det.
          </note>
          <note>
            Från Alliansens sida vill vi, vilket jag redan har sagt tidigare
            i dag, se inträdesjobb i stället. Jag tror att det skulle vara
            ett bättre sätt att nå fler och möjliggöra för människor att få
            ett första jobb. Det är nämligen i första och sista hand människor
            det handlar om. Den egenförsörjning man kan få med ett jobb är
            så oerhört viktig.
          </note>
          <note>
            Med det sagt vill jag också passa på att önska Ylva Johansson,
            utskottet och det fantastiska utskottskansliet en god jul.
          </note>
          <note type="speaker">
            Anf. 29 Arbetsmarknads- och etableringsminister YLVA JOHANSSON
            (S) replik:
          </note>
          <note>
            Fru talman! Vi gör en stor förändring av strukturen för lönestöden.
            En stor förändring av strukturen kanske kan kallas strukturreform,
            men okej – låt oss inte leka med ord. Det är dock en stor förändring
            vi gör.
          </note>
          <note>
            Jag utlovade i valrörelsen att jag skulle göra en sådan förändring,
            och den var mycket svårare än jag trodde. Därför tog vi ett större
            grepp än jag från början hade tänkt. Jag måste säga att jag är
            väldigt nöjd med detta som det ser ut. Vi ska se hur det funkar
            i verkligheten också, men det innebär att vi slår samman nästan
            alla lönestöd och gör det på ett sätt så att det blir fritt hur
            det ska användas. Arbetsgivaren kan själv välja om det ska vara
            med eller utan utbildning och hur mycket utbildning det ska vara.
            Anställningsgraden kan väljas, och den kan variera över tid utan
            nya beslut.
          </note>
          <note>
            Detta är ett enhälligt sätt att tänka kring handledarstödet,
            och man får ut pengarna utifrån utbetald lönesumma. Det är inte
            så att man i förväg eller i efterhand måste redovisa dag för dag
            exakt vad personen gjorde, om den var där eller var sjuk. Det
            betalas i stället ut utifrån lönesumman, som en kreditering på
            skattekontot. Jag tror verkligen att detta är en riktigt ordentlig
            och bra just strukturreform, faktiskt, när det gäller strukturen
            av anställningsstöden. Det finns naturligtvis ännu större strukturreformer
            – till exempel är bosättningslagen kanske en mycket större reform
            på det sättet – men jag tror att detta spelar roll.
          </note>
          <note>
            När det gäller etableringsanställningarna vill jag först säga
            att det är fullkomligt självklart att sänkta lönekostnader är
            viktigt. Det har vi jobbat med väldigt länge, och det är det anställningsstöden
            handlar om – sänkta lönekostnader. Det är alltså självklart att
            vi ska göra det, naturligtvis. Jag ser de parter som nu har tecknat
            en principöverenskommelse som modiga parter. De vågar gå före.
            Om vi sköter detta rätt tror jag att fler kommer att ansluta sig,
            för jag tror att det har förutsättningar att bli väldigt bra.
          </note>
          <note>
            När det gäller byråkrati vill jag säga att det är en av de viktigaste
            frågorna, och det finns mycket kritik från parterna där. Man tycker
            att det har varit för byråkratiskt, och det är en av mina viktiga
            läxor i det samarbete vi nu har – att försöka lösa den frågan
            så att det blir enklare.
          </note>
          <note type="speaker">
            Anf. 30 DÉSIRÉE PETHRUS (KD) replik:
          </note>
          <note>
            Fru talman! Jag kan konstatera att det är bra att man har reformerat
            lönestöden; det är något vi kristdemokrater har föreslagit under
            en tid. Vi tycker däremot att fler arbetsmarknadsutbildningar
            borde föras över till yrkesvux, som vi tror är mer effektivt för
            att få människor i arbete.
          </note>
          <note>
            Jag har en fråga jag inte riktigt tycker att jag fick svar på
            när arbetsmarknadsministern talade, och det gäller personerna
            i fas 3. Vi har tidigare debatterat detta i en interpellationsdebatt
            i kammaren. Tanken var ju att de personer som befann sig i fas
            3 och skulle fasas ut – och nu har fasats ut – skulle gå in i
            extratjänster. Målet var 20 000 extratjänster. Gruppen i fas 3
            var 30 000, tror jag – i alla fall som är kvar där. Det finns
            nu, om jag har förstått det rätt, ungefär 5 000 extratjänster.
            Då blir det ju väldigt många människor som nu står helt utanför.
          </note>
          <note>
            Min fråga till ministern är därför hur hon tycker att det går
            med att få personerna från fas 3 in i någon ny typ av sysselsättning.
          </note>
          <note>
            Många på Försäkringskassan talar i dag om att dessa personer
            är internplacerade. Det betyder att de sitter passiva hemma. Det
            är oerhört destruktivt för många människor.
          </note>
          <note>
            De som har kunnat hjälpa till är arbetsintegrerande företag.
            Marco Venegas tog tidigare här på ett föredömligt sätt upp hur
            många människor blir hjälpta.
          </note>
          <note>
            Ni har sagt att det är Tillväxtverket som ska få resurser. Men
            vi menar att det också behövs handledarstöd och verksamhetsledningsstöd,
            och vi föreslår 200 miljoner kronor per år till det. Hur ser statsrådet
            på det?
          </note>
          <note type="speaker">
            Anf. 31 Arbetsmarknads- och etableringsminister YLVA JOHANSSON
            (S) replik:
          </note>
          <note>
            Fru talman! Det finns ungefär 8 000 extratjänster i dag, och
            de växer till i mycket god takt. Vi behöver säga tack till de
            många kommuner och statliga myndigheter som faktiskt ställer upp
            och ordnar jobb som skapar helt nya möjligheter för människor
            som verkligen behöver dem. Dessa jobb behöver fortsätta växa till.
          </note>
          <note>
            Désirée Pethrus talade om personer som är internplacerade på
            Försäkringskassan. Hon kanske menar på Arbetsförmedlingen, eller
            missförstod jag någonting? Vi har haft ett problem med Arbetsförmedlingen,
            som jag också kritiserade offentligt i maj, när det gäller att
            det var för många långtidsarbetslösa som var lämnade i passivitet.
            Det ledde också till en förändring i Arbetsförmedlingens sätt
            att jobba. Det är därför otroligt viktigt att man aldrig lämnar
            en enda människa i passivitet, eftersom det är förödande. Vi får
            se hur nästa rapport från Arbetsförmedlingen ser ut. Men enligt
            de rapporter som jag får från myndigheten just nu sker det stora
            förändringar där.
          </note>
          <note>
            Jag vill gärna svara på frågan om sociala företag. Jag delar
            nämligen Désirée Pethrus stora engagemang där. Regeringen gör
            satsningar i budgeten, som Marco Venegas berättade om här, när
            det gäller sociala företag. Jag är inte främmande för att det
            kan behövas ytterligare satsningar, efter ­ som det fortfarande
            är en underutnyttjad resurs på den svenska arbetsmarknaden. Det
            är min inställning till detta.
          </note>
          <note>
            Jag vill ställa en fråga till Désirée Pethrus. Hon säger att
            man vill sluta med arbetsmarknadsutbildning och satsa på yrkesvux.
            Jag känner en viss sympati för det, och regeringen satsar också
            stort på yrkesvux. Men om man ska lägga ned eller kraftigt minska
            arbetsmarknadsutbildningen måste man svara på frågan: Vem ska
            utbilda busschaufförer? Vem ska utbilda grävmaskinister? Hur ska
            träindustrin i Småland kunna få välutbildade personer från Aleppo
            in i arbete? Den typen av utbildningar finns nämligen inte i dag
            inom den kommunala yrkesvuxutbildningen. Dessvärre, fru talman,
            är det väldigt många utbildningar som skulle kunna finnas inom
            yrkesvux men som inte finns där, i alla fall inte i väldigt många
            kommuner.
          </note>
          <note type="speaker">
            Anf. 32 DÉSIRÉE PETHRUS (KD) replik:
          </note>
          <note>
            Fru talman! Det är glädjande att höra att ministern tycker att
            det är bra med arbetsintegrerande sociala företag och att man
            kan tänka sig satsning ­ ar där. Det ser vi fram emot att höra
            mer om.
          </note>
          <note>
            Sedan är det lite mer flummigt när det gäller vad som ska hända
            de personer som kommer från fas 3 och som nu inte har någon typ
            av placering. Jag hoppas att ministern snarast tar itu med det
            och försöker vidta åtgärder som passar dem. Jag tror då att de
            arbetsintegrerande sociala företagen är en del av lösningen. Därför
            är det så tråkigt att jättemånga sådana företag har lagts ned
            efter att fas 3 lades ned. Det tycker vi är sorgligt. Jag hoppas
            att regeringen nu kan skärpa till sig och försöka se till att
            få igång dem igen.
          </note>
          <note>
            En annan fråga som jag skulle vilja ta upp är avdragsrätten för
            a-kassan. Ni har lagt fram ett förslag om att införa avdragsrätt
            för fackföreningsavgiften. Varför vill ni inte ha en avdragsrätt
            för a-kassan, som vi kristdemokrater föreslår i vår budgetmotion?
          </note>
          <note>
            Sedan har jag en fråga om arbetsmiljödeklarationer, som vi har
            lagt fram ett förslag om. Vi tycker att man måste förenkla för
            arbetsgivarna att göra rätt i fråga om det systematiska arbetsmiljöarbete
            som ska ske ute på arbetsplatserna. Det är väldigt få kontroller
            som kan göras av Arbetsmiljö ­ verket när de ska åka runt till
            alla arbetsgivare. Därför tror jag att det vore enklare om arbetsgivarna
            själva fick skicka in arbetsmiljödeklaratio ­ ner. Sedan kan man
            utifrån dem se var man behöver göra någon typ av nedslag.
          </note>
          <note>
            Slutligen ska jag ta upp etableringsjobben. Om jag har förstått
            det rätt finns det ett tak på 19 000 kronor. Det innebär att arbetsgivarna
            ska stå för 8 000 kronor. I förslaget från Alliansen ska arbetsgivarna
            stå för maximalt 14 700 kronor. Det innebär alltså att arbetsgivarna
            får göra en större insats. Varför är det dåligt?
          </note>
          <note type="speaker">
            Anf. 33 Arbetsmarknads- och etableringsminister YLVA JOHANSSON
            (S) replik:
          </note>
          <note>
            Fru talman! När det gäller den sista frågan är problemet med
            Kristdemokraternas och de övriga oppositionspartiernas förslag
            inte vilken nivå som kostnaden för arbetsgivarna hamnar på. Problemet
            är nivån på lönen för den som har jobbet, det vill säga att det
            är fråga om sänkta löner, och det sätt som man väljer att åstadkomma
            detta på, nämligen via lagstiftning.
          </note>
          <note>
            Vi har en lång tradition av att parterna sätter lönerna. Det
            är en modell som har tjänat Sverige väl. Raimo Pärssinen berättade
            förtjänstfullt här tidigare om 20 år av reallöneökningar. Vi kan
            också säga att det har var it 20 år av ordning och reda i lönebildningen
            på arbetsmarknaden. Vi har mycket ansvarstagande parter. Vi har
            i både upp- och nedgångar i konjunkturerna kunnat hålla fast vid
            en rimlig lönebildning. Vi såg det senast i våras när vi hade
            rekordmånga avtal som låg öppna och skulle omförhandlas.
          </note>
          <note>
            Jag talade med Medlingsinstitutets generaldirektör nyligen, och
            det framgick att vi inte hade några, tror jag, förlorade dagar
            på grund av konflikt, trots att så många avtal omförhandlas –
            och det görs på en mycket ansvarsfull nivå. Det är en nivå som
            till och med kritiseras av många ekonomer för att vara för låg
            och för att inte skapa tillräckligt stor inflation. Trots högkonjunktur
            tecknar parterna alltså mycket ansvarsfulla kollektivavtal.
          </note>
          <note>
            Detta har ett enormt värde för Sverige. Det är klart att om man
            bryter detta och säger att man ska gå in och lagstifta brukar
            oppositionen säga att man bara ska lagstifta om vissa jobb och
            om vissa personer med vissa etniska bakgrunder. Men det innebär
            att man bryter ett kontrakt att staten går in och lagstiftar om
            lönernas maxnivåer. Det kommer att leda till en reak ­ tion. Varför
            ska då parterna bära det stora ansvar som de hittills ha r burit?
            Jag tror att det skulle vara mycket dyrt för Sverige och väldigt
            dyrt för alla de personer som redan i dag har låga löner och osäkra
            anställningar.
          </note>
          <note>
            (Applåder)
          </note>
          <note type="speaker">
            Anf. 34 JAN ERICSON (M) replik:
          </note>
          <note>
            Fru talman! Det finns mycket att säga efter arbetsmarknadsministerns
            anförande, men jag ska göra några nedslag. Vi efterfrågar vilka
            strukturreformer regeringen har gjort, och jag reagerar lite grann
            på att vi får två exempel. Det ena är att man flyttar runt de
            nyanlända till andra kommuner, och det andra är att man ser över
            utformningen av olika former av lönestöd. Jag hör inte någon enda
            strukturreform nämnas som syftar till att det ska bli fler jobb
            på svensk arbetsmarknad, och det är ju det som vi behöver.
          </note>
          <note>
            Det är jättebra att det blir fler jobb ändå. Men uppenbarligen
            räcker det inte när vi har 360 000 arbetslösa och när långtidsarbetslösheten
            ökar. Då behövs det någonting mer.
          </note>
          <note>
            Att skryta om att ungdomsarbetslösheten minskar blir också lite
            konstigt. Vi vet att det handlar mycket om demografi. Vi har ungdomskullar
            som kommer ut på arbetsmarknaden som inte ens är hälften så stora
            som de var under de år då Alliansen styrde. Det är klart att det
            har betydelse, plus en mycket stark högkonjunktur. Men trots det
            har vi 10 procent arbetslösa ungdomar.
          </note>
          <note>
            Jag vill också upplysa ministern om att även denna regering har
            fått EU-stöd för ungdomsarbetslösheten. Senast 2015 fick ni 44
            miljoner från EU för att minska ungdomsarbetslösheten.
          </note>
          <note>
            Sedan reagerar jag mycket kraftigt på raljerandet om Alliansen
            och om vad vi gjorde. Vi lotsade Sverige genom den djupaste globala
            krisen sedan 1930-talet. Vi gjorde det faktiskt på ett sätt som
            väckte respekt och beundran i omvärlden. Vi klarade statsfinanserna,
            vi skyddade välfärden och vi minskade statsskulden. Arbetslösheten
            höll sig inom hyfsat hanterbara nivåer, betydligt lägre än genomsnittet
            i EU.
          </note>
          <note>
            Dagens regering däremot njuter av en högkonjunktur men lyckas
            trots det sämre med jobben än omvärlden. Jag tycker inte att det
            är imponerande.
          </note>
          <note>
            Hur tänker Socialdemokraterna klara av att få ut stora grupper
            nyanlända och lågutbildade på arbetsmarknaden i ett läge då konjunkturen
            kan ­ ske samtidigt viker? Har ni över huvud taget någon plan
            för detta?
          </note>
          <note type="speaker">
            Anf. 35 Arbetsmarknads- och etableringsminister YLVA JOHANSSON
            (S) replik:
          </note>
          <note>
            Fru talman! Jan Ericson måste ha lyssnat dåligt på mitt anförande.
            Man kan nog kritisera mig för att raljera, men det var nog snarare
            när det gäller Moderaternas nytändning och omtänkande i politiken,
            som jag faktiskt tycker förtjänar ett visst raljerande, eftersom
            ni har kommit fram till precis samma politik som ni har bedrivit
            sedan tidigare.
          </note>
          <note>
            Jag tycker också att det var anmärkningsvärt att Jan Ericson
            beskrev ett underskott på 60 miljarder jämfört med ett överskott
            på 80 miljarder, alltså en skillnad på 140 miljarder, som att
            det går lite upp och ned i fråga om budgetunderskotten. Ja, det
            kanske också var raljant.
          </note>
          <note>
            Men, fru talman, problemet på svensk arbetsmarknad just nu är
            inte att vi har ont om jobb; vi har gott om jobb. Det framgår
            inte minst av Arbetsförmedlingens senaste rapport att jobbtillväxten
            är fortsatt god. Problemet är att vi inte har personer med rätt
            kompetens för de lediga jobben. Det är i sin tur ett av de allvarligaste
            hoten mot en fortsatt god jobbtillväxt. Därför är detta det allra
            viktigaste.
          </note>
          <note>
            Sedan måste vi förstås investera, för vi kommer inte att ha högkonjunktur
            för evigt. Det kommer andra konjunkturer, och därför är det viktigt
            att investera för att betala av på statsskulden och även göra
            de viktiga investeringar i välfärd, forskning, utbildning och
            infrastruktur som är nödvändiga för att bygga Sverige starkt i
            fortsättningen.
          </note>
          <note>
            Jag har redovisat strukturreformer, bland annat en som jag tycker
            är mycket viktig: nyanlända i alla kommuner, särskilt i de kommuner
            som har gott om jobb, vilket ökar sannolikheten att få jobb. Det
            är inte särskilt överraskande.
          </note>
          <note>
            En annan viktig strukturreform är att vi ställer krav på nyanlända,
            vilket inte gjorts tidigare. Det bedömer jag som ett oerhört viktigt
            steg för att vi ska kunna komma vidare och få fler i arbete. Vi
            inför en utbildningsplikt.
          </note>
          <note>
            Men, Jan Ericson, du svarar inte på frågan om vad trygghetsanställning
            är, och jag är genuint nyfiken. Det är nämligen det nya jag har
            hittat i er budgetmotion.
          </note>
          <note type="speaker">
            Anf. 36 JAN ERICSON (M) replik:
          </note>
          <note>
            Fru talman! Arbetsmarknadsministern upprepar att strukturreformerna
            handlar om olika typer av åtgärder och att ställa krav på nyanlända.
            Allt detta är jättebra. Vi har ingen annan åsikt utan tycker även
            från moderat sida att det är värdefullt.
          </note>
          <note>
            Men ni har fortfarande inga reformer som gynnar framväxten av
            nya riktiga jobb. I stället gör ni precis tvärtom: Ni höjer skatter
            för företag och för människor som arbetar. Detta gör inte att
            det växer fram några nya jobb i Sverige, utan det handlar bara
            om att ni med konstlade åtgärder försöker skapa sysselsättning.
            Det kan vi inte leva på i längden. Alla människor kan inte arbeta
            i subventionerade anställningar; det fungerar inte.
          </note>
          <note>
            När arbetsmarknadsministern återigen kommer in på detta med överskott
            och underskott får vi ta en liten lektion i finanspolitik. Det
            borde egentligen inte behövas, tycker jag. Men det är faktiskt
            så att enskilda års budgetresultat är en sak; det samlade resultatet
            under Alliansens åtta år är en helt annan sak.
          </note>
          <note>
            Dessutom är det viss skillnad att styra ett land under den djupaste
            globala finanskrisen på kanske 100 år och att styra i en mycket
            stark högkonjunktur. Det går inte att jämföra över huvud taget.
            Jag kommer lite tillbaka till det som vår partiledare brukar tala
            om: ett vuxet samtal i politiken. Vi kan inte jämföra dessa två
            saker. Det är två helt olika förutsättningar för att styra, och
            det vet Ylva Johansson. Jag tycker inte att denna diskussion är
            riktigt seriös.
          </note>
          <note>
            Det talas om att vi ska utbilda alla människor till de jobb som
            finns. Vi vet faktiskt att alla de nyanlända som kommit till Sverige
            inte kan utbildas till högkvalificerade jobb. Det hinns helt enkelt
            inte med. De har kommit i för hög ålder och hinner inte utbilda
            sig färdigt. Vi måste alltså även ha tillgång till enklare jobb
            för dessa människor. Det är en jättestor fråga som vi måste ta
            tag i.
          </note>
          <note type="speaker">
            Anf. 37 Arbetsmarknads- och etableringsminister YLVA JOHANSSON
            (S) replik:
          </note>
          <note>
            Fru talman! Är det inte ett vuxet samtal att kunna tala om att
            man har ett budgetunderskott på 60 miljarder eller ett budgetöverskott
            på 80 miljarder? Det är en skillnad som mellan natt och dag när
            det gäller hur man hanterar viktiga utmaningar för Sverige. Det
            är mycket oroväckande när man tycker att det inte är en seriös
            debatt. Alla som är beroende av ett starkt samhälle och ett starkt
            Sverige och av investeringar och tillväxt är beroende av att vi
            har starka statsfinanser. Det kommer man alltid att ha om man
            har en socialdemokratisk finansminister.
          </note>
          <note>
            Självklart kan inte alla utbilda sig till högkvalificerade jobb.
            Men jag redovisade precis att det är 4 procent av nyanlända under
            30 år som saknar grundskolekompetens som går vidare till utbildning.
            I det läget kan man faktiskt inte säga att man gjort tillräckligt
            på utbildningssidan. Det är helt uppenbart att vi behöver göra
            väldigt mycket mer. Och som jag sa tidigare i replikskiftet med
            Fredrik Christensson: Detta är också en anledning att vara självkritisk.
            Vi har inte fått ut tillräckligt många i utbildning; det är en
            väldigt viktig fråga.
          </note>
          <note>
            Avslutningsvis, fru talman, måste man ändå uppmana Jan Ericson
            att se sig om i Sverige. Han säger att det inte växer till några
            jobb. Vi har faktiskt en situation med en unikt stark framväxt
            av nya jobb i Sverige. Den kommer inte att vara för evigt – jag
            vet det. Det är därför det är viktigt att göra investeringar,
            och investeringar kostar pengar. Därför behöver man starka finanser
            så att man kan göra dem.
          </note>
          <note>
            När jag tittar mig om i Sverige är det också i detta läge väldigt
            sällan jag möts av det folkliga ropet på nya, storskaliga privatiseringsexperiment.
            Det känns snarare som att det är ganska välkända saker man efterfrågar:
            utbildning, yrkesutbildning, enklare att samarbeta med Arbetsförmed
            ­ lingen, enklare att anställa och att använda olika anställningsstöd.
            Jag tror, fru talman, även om jag inte fick svar på vad trygghetsanställning
            är, att det är ett mycket ogenomtänkt förslag.
          </note>
          <note>
            (Applåder)
          </note>
          <note type="speaker">
            Anf. 38 PATRIK BJÖRCK (S):
          </note>
          <note>
            Fru talman! Patrik Björck – en glad socialdemokrat! Det kan väl
            vara skönt som kontrast efter att vi har hört på en dyster moderat.
            Man kan, fru talman, fundera lite över varför Moderaterna är så
            dystra. Det finns visserligen ett antal skäl av mer intern natur,
            med partiets sönderfall. Jag tänkte inte diskutera dem här och
            nu – det hör inte riktigt till dagens debatt.
          </note>
          <note>
            Men vad är det då som gör mig till en rimligt glad socialdemokrat?
            Det är till exempel att titta på SVT:s nyheter, där man konstaterar
            att sysselsättningen ökar kraftigt i år; över hundra tusen nya
            jobb har växt fram under året. Det gör mig glad, och det gör Moderaterna
            dystra.
          </note>
          <note>
            En annan sak som kan göra mig glad, fru talman, är att den socialdemokratiskt
            ledda regeringen har fixat det moderata arbetsmarknadspolitiska
            målet. På knappt tre år fixade man det som Moderaterna hade som
            mål att klara till 2020, det vill säga att ha över 5 miljoner
            personer i arbete. Att den socialdemokratiskt ledda regeringen
            med vänsterhanden fixar det som Alliansen och Moderaterna ställt
            upp som ett arbetsmarknadspolitiskt mål gör mig glad, men det
            gör tydligen Moderaterna dystra.
          </note>
          <note>
            Om man ska ha den här debatten och få något ut av den är det
            viktigt att se och förstå skillnaden i hur vi för politik. Detta
            är en debatt om två betänkanden, fru talman, och i arbetsmarknadsutskottets
            betänkande nr 4 finns på s. 10 en inledande mening om de viktigaste
            skillnaderna mellan regeringen och de borgerliga partierna. Där
            någonstans tror jag att det finns anledning att börja för att
            få en bakgrund till varför borgerliga, moderatled ­ da regeringar
            alltid leder till högre arbetslöshet och förödda statsfinanser.
          </note>
          <note>
            Det är nämligen inte bara den här gången som denna politik har
            lett rakt ned i diket. Det har skett varje gång vi har haft borgerligt
            ledda reger ­ ingar här i landet sedan demokratins införande.
            Varje gång har denna po ­ litik lett till samma resultat. Om man
            ska förstå detta ingående får man se till detta med arbete och
            arbetsmarknadspolitikens påverkan på vår möj ­ lighet att hantera
            statsfinanserna. De frågorna hänger nämligen ihop.
          </note>
          <note>
            När man 2006 lovade väljarna att man skulle vara bättre på att
            fixa arbetsmarknaden än vad tidigare socialdemokratiskt ledda
            regeringar hade varit gällde de förslag man gick till torgs med,
            och som man fick väljarnas stöd för att genomföra, skattepolitiken
            och förändringar i arbetslöshetsförsäkringen. Det är, precis som
            arbetsmarknadsminister Ylva Johansson påpekar, samma förslag som
            man lägger fram nu när vi går till val 2018.
          </note>
          <note>
            Tanken är att det ska bli lönsamt att arbeta. Det är svårt att
            ha någon annan synpunkt – det är väl bra om det lönar sig att
            arbeta. Frågan är bara hur det ska gå till. Då använder man sig
            av jobbskatteavdraget, och det är viktigt eftersom det tidigare,
            fru talman, var en något förvirrad diskussion om vad ett jobbskatteavdrag
            är.
          </note>
          <note>
            För att förstå jobbskatteavdragets betydelse i den moderata arbetsmarknadspolitiken
            måste vi veta att jobbskatteavdraget inte handlar om nivån på
            skatteuttaget utan om att man ska skilja på skatteuttaget mellan
            olika grupper. Man ska diskriminera pensionärer, Désirée Pethrus.
            Det är det som är tanken med den borgerliga politiken och ingenting
            annat.
          </note>
          <note>
            Tanken med jobbskatteavdraget är att den som inte arbetar ska
            välja att arbeta. Det är samma tanke som när man försämrar arbetslöshetsförsäkringen:
            Den som är arbetslös ska välja att arbeta i stället för att vara
            arbetslös.
          </note>
          <note>
            Man måste klart och tydligt förstå syftet med den moderata politiken
            för att så småningom förstå varför den alltid landar i samma resultat.
          </note>
          <note>
            Det är nämligen inte så att arbetslösheten uppstår genom att
            folk väljer att inte arbeta. Om det hade varit det huvudsakliga
            skälet till arbetslöshet skulle den moderata politiken ha kunnat
            fungera. Men eftersom orsaken till arbetslöshet inte är att folk
            väljer att inte arbeta kommer den politiken aldrig någonsin att
            fungera.
          </note>
          <note>
            Fru talman! Om väljarna, Gud förbjude, tillåter den här politiken
            att återuppstå kommer den för fjärde gången att ge exakt samma
            resultat.
          </note>
          <note>
            Jag har berättat det förut i den här talarstolen, och jag tror
            att det förtjänar att berättas igen: Orsaken till att jag som
            socialdemokrat är så helt övertygad om att den här politiken inte
            fungerar är inte bara det faktum att den har misslyckats tre gånger.
            Det borde visserligen vara argument nog för att övertyga de flesta.
            Men jag har dessutom en bakgrund som facklig företrädare. Jag
            har vid flera tillfällen under min långa fackliga erfarenhet varit
            med om konjunkturbundna uppsägningar, där företaget har varslat
            personal på grund av att man inte haft en tillräcklig försäljning
            av produkter. När man så efter dessa veckor av förhandlingar kommer
            ut och möter sina arbetskamrater och de får beskedet att de hör
            till dem som är uppsagda, då kan jag garantera er att det inte
            var någonting som de valde. Det var någonting som de drabbades
            av.
          </note>
          <note>
            Jag har alltså genom min erfarenhet av arbetsmarknaden den insikten
            och kunskapen, och om man inte har den kan man faktiskt se på
            resultatet av vart den politiken leder. Jag tror att det är oerhört
            viktigt.
          </note>
          <note>
            Den socialdemokratiska analysen av arbetslöshet är annorlunda.
            Och eftersom vi har en annan analys av hur arbetslöshet uppstår
            har vi också helt andra verktyg för att hantera den. Det framgår
            om man läser betänkande AU4, och det har med stor tydlighet också
            framgått av tidigare anföranden här av Raimo Pärssinen och arbetsmarknadsminister
            Ylva Johansson.
          </note>
          <note>
            Vår analys av arbetslösheten är att den uppstår genom att det
            helt enkelt efterfrågas mindre arbetskraft. Då får man ha en politik
            genom investeringar och satsningar som gör att det skapas en större
            efterfrågan på arbetskraft. Så gör den socialdemokratiskt ledda
            regeringen och har alltid gjort. Den politiken har fungerat och
            kommer att fortsätta fungera. Det är ingenting konstigt med det.
          </note>
          <note>
            Det andra skälet till arbetslöshet har också adresserats här
            i dag och handlar om att den som är arbetslös inte har de kvalifikationer
            eller erfarenheter som krävs för att få jobb på arbetsmarknaden.
            Då är det naturligtvis det som måste rättas till. Det kan man
            inte komma åt genom att fiffla med skattesystemet, sänka arbetslöshetsförsäkringens
            ersättningar eller krångla till regelverket för människor som
            drabbas av arbetslöshet. Det kommer aldrig att fungera.
          </note>
          <note>
            När man försökte sälja in det här till väljarna blev pensionärerna,
            som Raimo Pärssinen sa, naturligtvis upprörda och sa: Hur kan
            det komma sig att ni lovar skattesänkningar till vissa grupper,
            medan ni diskriminerar oss pensionärer?
          </note>
          <note>
            Svaret på den frågan va r: N i pensionärer kan vara lugna. Genom
            vår politik kommer arbetslösheten att sjunka, och så som våra
            system för pen ­ sioner är utformade kommer era pensioner att
            höjas, och då kommer ni att kompenseras.
          </note>
          <note>
            Vi vet alla vad som hände. Eftersom politiken på arbetsmarknaden
            inte fungerade sjönk ju inte arbetslösheten utan ökade i stället.
            Vad som då hände var att pensionärerna fick sänkta pensioner.
          </note>
          <note>
            Alliansen blåste alltså pensionärerna dubbelt. En så kallad dubbelstöt
            var vad de svenska pensionärerna drabbades av.
          </note>
          <note>
            När man nu i den socialdemokratiskt ledda regeringen genomför
            en helt annan politik har vi kunnat skapa utrymme för att faktiskt
            se till att pensionärerna får ta del av skattesänkningarna och
            får höjda pensioner. Pensionärerna kompenseras återigen dubbelt
            av den socialdemokratiskt ledda politiken.
          </note>
          <note>
            Det är oerhört viktigt att komma ihåg detta. Bland an dra Désirée
            Pethrus försökte villa bort debatten genom att inte kännas vid
            vad som är själva syftet med den skattepolitik som hon står för,
            det vill säga att öka skillnaderna mellan dem som arbetar och
            dem som inte arbetar i fråga om skatteuttaget. Det är bara det
            som det handlar om. Om inte den skillnaden fanns skulle inte deras
            politik fungera ens på en teoretisk nivå.
          </note>
          <note>
            Nu vet vi att den inte fungerar i verkligheten. Men så som Désirée
            Pethrus förklarar jobbskatteavdraget skulle det inte ens fungera
            teoretiskt, och det är också intressant och viktigt för väljarna
            att ta del av. Vi har alltså en opposition i Sveriges riksdag
            som lägger fram en politik som uppenbar ­ ligen inte fungerar
            i praktiken och som man själv inte ens förstår teorin bakom.
          </note>
          <note>
            Det är klart att det inte är något bra råd till väljarna att
            låta den typen av partier regera det här landet. Det tror jag
            är en väldigt viktig erfarenhet av denna debatt i alla fall.
          </note>
          <note>
            Skatteintäkterna minskar naturligtvis när fler blir arbetslösa.
            Om man ska förstå hur den här stora skillnaden på 140 miljarder
            kan uppstå beroende på vilken politik man för handlar det också
            om hur man hanterar våra gemensamma resurser.
          </note>
          <note>
            Om man för en politik som Alliansen där arbetsmarknadspolitiken
            inte fungerar och man dessutom använder över 100 miljarder till
            en arbetsmarknadsreform som inte fungerar, vilket var vad som
            hände med de sänk ­ ta arbetsgivaravgifterna för unga, då blir
            det väldigt lätt att förstå hur underskotten i statens finanser
            uppstår. Det är absolut inte krångligt, och jag behöver absolut
            inte få någon lektion i ekonomi av Jan Ericson för att förstå
            det sambandet. Det sambandet, fru talman, är så tydligt att det
            inte kan missförstås.
          </note>
          <note>
            Jag tror ändå att det är viktigt att vi nu hjälps åt att bära
            ut det här budskapet till väljarna så att vi slipper göra om samma
            misstag en gång till. Tre gånger med borgerligt ledda regeringar
            är tre gånger för mycket. Det är inget som Sverige och svenska
            folket förtjänar.
          </note>
          <note>
            Med detta, fru talman, yrkar jag bifall till utskottets förslag
            i AU4.
          </note>
          <note>
            (Applåder)
          </note>
          <note type="speaker">
            Anf. 39 JAN ERICSON (M) replik:
          </note>
          <note>
            Fru talman! Jag var tvungen att begära replik på detta, för vi
            får ha en ny lektion i plus och minus.
          </note>
          <note>
            När Patrik Björck pratar om ”förödda statsfinanser” finns det
            ett problem med detta, och det är att Alliansen efterlämnade en
            statsskuld som var lägre när vi avgick 2014 än den var när vi
            tillträdde 2006. Hur kan detta vara ”förödda statsfinanser”? Det
            måste Patrik Björck förklara.
          </note>
          <note>
            Patrik Björck påpekar att vi moderater lägger fram förslag som
            ligger mycket i linje med det som vi gick till val på 2006. Ja,
            det är klart att vi gör. Vi vet ju att det fungerar. Vi vet att
            den politik vi lade fram, vår arbetslinje, fungerar. Sedan kom
            det en lågkonjunktur och en finanskris mitt i detta, men utan
            vår politik hade arbetslösheten ökat mycket mer. Det intressanta
            är hur man hanterar en kris.
          </note>
          <note>
            Tack vare jobbskatteavdraget blir det mer lönsamt att arbeta.
            Fler människor kom i arbete, vi fick ökade skatteintäkter och
            vi kunde ge mer pengar till välfärden även under krisåren för
            att kommunerna inte skulle behöva dra ned för mycket. Detta har
            vi fått mycket erkännande för, till och med från er finansminister,
            så det kan Patrik Björck inte prata bort.
          </note>
          <note>
            Om en nyanländ familjs inkomst kan minska när någon börjar arbeta
            har vi ett allvarligt systemfel. Det är faktiskt så, Patrik Björck,
            att man kan avstå från att söka ett arbete om man förlorar på
            det ekonomiskt.
          </note>
          <note>
            Patrik Björck skryter med sin långa fackliga erfarenhet. Jag
            kontrar med att jag också, som Patrik Björck v et, har jobbat
            fackligt i 20 år. Jag har varit med och förhandlat fram kollektivavtal
            och hanterat massuppsägningar inom banksektorn. Jag vet faktiskt
            hur viktigt det är med omställningsavtal, utbildning och a-kassa.
            Men det här handlar inte om den frågan, för i den har vi egentligen
            inte så stor åsiktsskillnad, tycker jag.
          </note>
          <note type="speaker">
            Anf. 40 PATRIK BJÖRCK (S) replik:
          </note>
          <note>
            Fru talman! Låt mig vara väldigt tydlig på en punkt: Jag skryter
            inte med min fackliga erfarenhet. Jag bara berättar att jag lärde
            mig något av den, till skillnad från Jan Ericson.
          </note>
          <note>
            När det gäller statsfinanserna kan man säga så här: Om jag blev
            arbetslös och drabbades av sänkt inkomst skulle jag givetvis kunna
            justera min ekonomi genom att sälja huset och därmed sänka mina
            lån. Det skulle kanske vara en klok åtgärd, men om jag inte hade
            någon inkomst skulle jag sakta men säkert bli fattigare och fattigare.
          </note>
          <note>
            Om man som den moderatledda regeringen gjorde säljer av statliga
            tillgångar för att sänka statsskulden och samtidigt missköter
            finanserna så att inkomsterna blir lägre än utgifterna kommer
            landet sakta men säkert att bli fattigare och fattigare. Det är
            detta det handlar om.
          </note>
          <note>
            Nu har vi en politik som gör att inkomsterna överstiger utgifterna,
            och då kan vi samtidigt som Sverige blir starkare också betala
            av på statsskulden på ett riktigt sätt. Det är skillnaden mellan
            våra två olika politikmodeller.
          </note>
          <note>
            Man kan alltid fundera på om det absolut mest ekonomiskt lämpliga
            är att sälja av tillgångar och sänka skulder. Det kanske det kan
            vara ibland, jag vågar inte svara på det. Men det som på sikt
            stärker ett lands ekonomi är att inkomsterna överstiger utgifterna,
            och det är detta ni aldrig lyckas med.
          </note>
          <note>
            Jan Ericson säger att han vet att hans arbetsmarknadspolitik
            fungerar. Jag och mina kamrater i socialdemokratin och arbetarrörelsen
            har ett stort ansvar att se till att det inte finns någon annan
            än Jan Ericson som tror det när valdagen kommer.
          </note>
          <note type="speaker">
            Anf. 41 JAN ERICSON (M) replik:
          </note>
          <note>
            Fru talman! Detta blir nästa n lite roligt. Dagens regering hade
            inte heller lyckats att ha överskott i statsfinanserna under finanskrisen.
            Det vet Patrik Björck. Det blir faktiskt en lite fånig diskussion.
            Inte heller skulle någon regering kunna misslyckas med att ha
            ett överskott i den starka världsekonomi som råder just nu. Det
            är så det ser ut, och det vet vi.
          </note>
          <note>
            Låt mig påminna Patrik Björck om att även dagens regering säljer
            av bolag. Senast häromdagen meddelade Mikael Damberg att man säljer
            av ett apoteksbolag och använder de pengarna för att minska statsskulden.
            Så jobbar även denna regering; det är inget konstigt med det.
          </note>
          <note>
            Låt mig säga något om pensionärerna. Ingen pensionärsgrupp i
            Sverige fick sänkt köpkraft under alliansåren, trots finanskrisen.
            Det har jag stämt av med RUT som har gjort en noggrann analys
            av det. Alla pensionärsgrupper oavsett inkomst fick stärkt köpkraft
            under finanskrisen, och den allra största förbättringen fick garantipensionärerna.
            Så såg det inte ut i övriga Europa. Där fick många pensionärer
            stora försämringar av sin köpkraft. Men det fick inte pensionärerna
            i Sverige tack vare att vi sänkte deras skatt. Det visar hur viktigt
            det är med skattesänkningar.
          </note>
          <note>
            Det blir en lite ohederlig diskussion. Om vi inte hade genomfört
            jobbskatteavdragen hade vi haft ännu högre arbetslöshet under
            finanskrisen, och då hade det slagit ännu hårdare mot pensionerna.
          </note>
          <note>
            Patrik Björck vet också att uppräkningen av pensionerna släpar
            efter några år. De uppräkningar som har skett de senaste åren
            baseras på den ekonomiska utvecklingen de sista åren som Alliansen
            styrde. Dessutom var det vår budget som gällde 2015. Eftersom
            det släpar efter kan man inte bara jämföra enstaka år på det sätt
            som Patrik Björck gör. Då för man faktiskt en ohederlig diskussion.
          </note>
          <note type="speaker">
            Anf. 42 PATRIK BJÖRCK (S) replik:
          </note>
          <note>
            Fru talman! Jag tyckte att jag var tydlig med att jag inte fördömde
            att man sålde bolag. Jag sa bara att det kanske inte var det viktigaste
            som skilde vår politik åt.
          </note>
          <note>
            Det viktigaste som skiljer vår politik åt är att vi får högre
            inkomster än utgifter och att vi då på sikt stärker den svenska
            ekonomin. Ni får alltid lägre inkomster än utgifter, och därför
            föröder ni alltid ekonomin. Det är den viktiga skillnaden.
          </note>
          <note>
            Att jag vet att er arbetsmarknadspolitik inte fungerar har inget
            med finanskrisen att göra. Jag kan ge Jan Ericson rätt i att finanskrisen
            hade drabbat vilken regering som än hade suttit. Men har man en
            arbetsmarknadspolitik som utgår från analysen att arbetslöshet
            uppstår för att folk väljer att vara arbetslösa och man inför
            åtgärder för att folk ska välja att arbeta i stället kommer man
            alltid att misslyckas, Jan Ericson. Man kommer alltid att drabbas
            av försämrade intäkter och förödda statsfinanser. Det är för att
            själva politiken som sådan är felaktig.
          </note>
          <note>
            Skälet till att vår politik alltid fungerar och att vi alltid
            har ordning och reda inte bara på arbetsmarknaden utan också i
            statsfinanserna är att vi har en analys som ligger mycket närmare
            verkligheten.
          </note>
          <note>
            Jag är övertygad om att vi kan hitta saker som vi kan förbättra
            i vår framtida arbetsmarknadspolitik, men skillnaden, Jan Ericson,
            är att vi har en politik som utgår från en korrekt uppfattning
            om hur arbetslöshet uppstår. Det innebär att vi bekämpar arbetslösheten,
            ökar skatteintäkterna, bygger ut välfärden, investerar och skapar
            överskott som vi kan hantera kommande lågkonjunkturer med – till
            skillnad från högerpolitiken, som alltid misslyckas.
          </note>
          <note>
            (Applåder)
          </note>
          <note type="speaker">
            Anf. 43 MAGNUS MANHAMMAR (S):
          </note>
          <note>
            Fru talman! Det är en bra och klargörande debatt vi har här i
            dag.
          </note>
          <note>
            Jag ska inleda med lite om de viktiga insatser som regeringen
            gör på arbetsmarknadsområdet. Det händer mycket positivt. Man
            gör till exempel om fem olika subventionerade anställningsformer
            till en: introduktionsjobb. Det förenklar mycket. Man höjer också
            successivt lönebidragen. På många sätt satsar man aktivt på att
            stärka och förbättra den svenska modellen och den svenska arbetsmarknaden.
            Till skillnad från med tidigare regeringar byggs detta nu ut bit
            för bit.
          </note>
          <note>
            Fru talman! Regeringen anslår också 500 miljoner kronor till
            kommunerna och landstingen för att skapa fler extratjänster och
            få ut fler långtidsarbetslösa i arbete. Det är ett bra sätt att
            komma ut på arbetsmarknaden och få en kollektivavtalsenlig lön.
          </note>
          <note>
            Under mandatperioden har vi satsat mycket pengar på en tryggare
            a ‑ kassa. I den budget vi ska rösta om höjer vi också ersättningen
            till Samhall. Vi ordnar också så att det ska finnas möjlighet
            att ta lån till körkortsutbildning. Det är en viktig reform som
            gör att många som tidigare inte har haft råd att ta körkort kan
            ta körkort. Det kommer att göra stor skillnad för många människor
            i vårt land.
          </note>
          <note>
            Vi satsar också mycket pengar på arbetslivet, och det har vi
            gjort under hela mandatperioden – över 100 miljoner till Arbetsmiljöverket
            och rätt mycket pengar till forskning, inte minst forskning om
            kvinnors arbetsmiljö. Vi satsar även på att försöka motverka den
            psykiska ohälsan, som har ökat under ganska lång tid.
          </note>
          <note>
            Vi satsar också pengar på att starta en ny arbetsmiljömyndighet.
            Det som nämndes i debatten, ALI – Arbetslivsinstitutet, som fanns
            tidigare och som var världsledande, har saknats i Sverige och
            i världen. Nu skapas en liknande myndighet i Gävle, och tanken
            är att den ska jobba med liknande saker. Det blir inte exakt samma
            sak, men det är en arbetsmiljömyndighet som kommer att jobba med
            arbetsmiljökunskap.
          </note>
          <note>
            Det görs många viktiga insatser. En av de viktigare, fru talman,
            är att man ser till att det blir rättvisa när det handlar om avdragsrätt
            för fackföreningsavgift. Det finns avdragsrätt när det gäller
            möjligheten att vara med i näringslivsorganisationer i dag. Det
            bör finnas avdragsrätt också för arbetstagarna, inte bara för
            arbetsgivarna. Det är en rättvisefråga och en viktig fråga för
            att stärka den svenska modellen i sig. Det är alltså en viktig
            insats som görs.
          </note>
          <note>
            Jag är på många sätt stolt över den budget som ligger och den
            politik som drivs och som gör att Sverige byggs åt helt rätt håll.
            Vi stärker den svenska modell som finns.
          </note>
          <note>
            Det är trots allt lucia i dag, och vi ska inte glömma att vi
            närmar oss jul. Vi ska ha det lite trevligt och en god stämning
            och känna att det är jul alldeles snart. Jag tänkte att vi skulle
            gå in på arbetsmarknadspolitik lite bredare. Jag har med mig två
            paket där det står lite mer om arbetsmarknadspolitik. Jag tänkte
            öppna dem, och så ska vi gå in på politiken och fördjupa oss ytterligare
            i den debatten.
          </note>
          <note>
            Det första paketet är lite rött med en rosett på framsidan. I
            det finns en adventskalender om arbetsmarknadspolitiken genom
            historien, och inte vilken arbetsmarknadspolitik som helst utan
            Sverigedemokraternas arbetsmarknadspolitik. Den som har varit
            med tidigare och kanske lyssnade på debatten för ungefär ett år
            sedan ser att detta är regifting, alltså en gåva som redan har
            getts. Det är kanske taskigt på ett sätt att ge samma sak igen,
            men om det är något som behövs och som är till nytta tycker jag
            att man kan göra det.
          </note>
          <note>
            Jag tänkte att vi skulle försöka bringa lite klarhet. En av de
            stora utmaningarna i arbetsmarknadspolitiken just nu är var regeringens
            motståndare ställer sig och vilka förslag de har för att förstöra
            den svenska modellen och den arbetsmarknadsmodell som finns i
            dag.
          </note>
          <note>
            Jag skulle säga att Sverigedemokraterna är den största fienden
            till den svenska modell som finns i dag. Den adventskalender som
            jag håller i beskriver detta och visar SD:s arbetsmarknadspolitik
            genom historien. Jag ska gå igenom det lite snabbt. Jag behöver
            inte göra det så långtgående nu eftersom jag gjorde det förra
            året.
          </note>
          <note>
            Där beskrivs vad man tyckte om arbetsmarknadspolitiken 1988.
            Sverigedemokraterna skriver då att Sverige har en lång tradition
            av facklig verksamhet och att fackföreningar fyller en mycket
            viktig funktion i samhället. Det är väldigt fackligt vänligt,
            och det är förmodligen den svenska modellen man syftar på och
            som är bra.
          </note>
          <note>
            När vi kommer fram till 1994 skriver man att Sverige har en lång
            tradi ­ tion av facklig verksamhet. Det är fortfarande goda ord.
            Sedan lämnar man plötsligt den svenska modellen 1999. Det förändras
            en del. Då skriver man att i stället för att parterna på arbetsmarknaden
            ska göra upp om löner och avtal ska en ny riksmedlarmyndighet
            inrättas med uppgift att bedöma det årliga löneutrymmet. Det händer
            saker här: Man bryter med den svenska modellen.
          </note>
          <note>
            Vi går vidare till 2007 och närmar oss nutid. Då vill Sverigedemokraterna
            avskaffa MBL, ha fler undantag i LAS och förbjuda fackliga stridsåtgärder.
            Man blir väldigt antifacklig och vill nästan avskaffa facket.
            Man skriver till och med att facket har för mycket makt i samhället
            och att den ska minskas. På 20 år blir det alltså väldigt olika.
          </note>
          <note>
            År 2010 är man lite osäker. Då säger man att det viktiga är att
            tillvarata nationens samlade intressen och att avsaknaden av ideologiska
            bindningar och bevakande av särintressen på området gör att partiets
            politiska inriktning kan komma att skifta. Detta kan den göra
            ganska mycket beroende på underliggande förutsättningar, politiska
            förändringar och konjunkturläge. Man kan tycka vad som helst om
            arbetsmarknaden.
          </note>
          <note>
            Jag tycker att det är intressant att se denna historiska exposé
            och vad som händer i Sverigedemokraterna. År 2015 skriver man
            om vita-jobb-modellen och krav på kollektivavtal vid upphandling.
            Då känns det som att man är för den svenska modellen igen. Men
            för ungefär ett år sedan, när vi hade en debatt om detta, röstade
            man här i riksdagens kammare emot förslaget från 2016 om upphandling.
          </note>
          <note>
            Jag funderar lite över vad Sverigedemokraterna tycker om arbetsmarknadspolitiken.
            Detta är ganska viktigt att veta när vi närmar oss ett valår –
            det är inte ens ett år kvar till valet.
          </note>
          <note>
            Det år jag nu visar i adventskalendern är 2017, alltså nu. Vad
            tycker man då? Det var detta vi avslutade med förra gången. Detta
            undrade vi även när det gäller 2018, där vi också hade ett frågetecken.
          </note>
          <note>
            Jag ägnade gårdagen åt att ta reda på vad Sverigedemokraterna
            vill i arbetsmarknadspolitiken. Nu har jag kanske förstört överraskningen,
            men det är detta som finns i julklapp nr 2. Vi ska fokusera på
            det.
          </note>
          <note>
            Detta är en viktig debatt att ha. Det är viktigt för Sveriges
            medborgare att känna till vad Sverigedemokraterna går till val
            på. Arbetsmarknadspolitiken avgör vårt lands framtid, och det
            är trots allt den vi debatterar i dag.
          </note>
          <note>
            Det jag nu håller i heter SD:s julkalender 2017 – Så tycker vi
            om arbetsmarknaden, i år i alla fall . Vi ska se. Det är tre delar
            som jag tycker är intressanta. Jag kollade på SD:s hemsida sd.se
            i går. Jag satt i ganska många timmar. Jag råder er som lyssnar
            på denna debatt att samtidigt kolla vad som står där direkt nu,
            live.
          </note>
          <note>
            I SD:s principprogram som ligger på hemsidan står det: ”Sverigedemo
            ­ kraterna försvarar grunderna i den svenska modellen, där arbetsmarkna
            ­ dens parter genom förhandlingar gör upp om lönenivåer och andra
            centrala villkor.” Man är verkligen för den svenska modellen i
            det principprogram som ligger på hemsidan. Då kanske en socialdemokrat
            eller någon från arbetarrörelsen blir lite trygg. Det finns uppenbarligen
            ett annat arbete här på något sätt.
          </note>
          <note>
            I det arbetsmarknadspolitiska program som ligger bredvid principprogrammet
            på hemsidan – man får skrolla ned lite – står det: ”Trygghet för
            såväl arbetstagare, arbetsgivare och arbetslösa har varit ledord
            i det som ofta kallas den svenska modellen. Den så kallade Saltsjöbadsandan
            har möjliggjort samsyn på arbetsmarknaden och i hög grad förhindrat
            allvarliga konflikter.” Man är alltså väldigt positiv.
          </note>
          <note>
            Man skriver också att Sverigedemokraterna vill återupprätta trygghe
            ­ ten på arbetsmarknaden, att människor ska kunna känna sig trygga
            och att det ska säkerställas att alla medborgare kan finna sin
            plats.
          </note>
          <note>
            Det låter i det arbetsmarknadspolitiska programmet och i principprogrammet
            på många sätt som att man är för den svenska modellen. Men sedan
            går man in på själva sakfrågorna i programmen.
          </note>
          <note>
            Lite längre ned i det arbetsmarknadspolitiska programmet står
            det att tryggheten kanske inte var så viktig ändå. Man vill göra
            undantag från turordningsreglerna, det vill säga lagen om anställningsskydd,
            som är en av de mest centrala delarna för att kunna känna säkerhet
            i dag på arbetsmarknaden. På hemsidan skriver man att man vill
            reformera den, men i själva verket vill man försämra den, göra
            den ihålig och förstöra den.
          </note>
          <note>
            Man skriver att man vill stärka a-kassan, men i själva verket
            skriver man senare i sitt förslag att man vill stjäla a-kassan
            från fackföreningarna, som en gång i tiden startade a-kassan och
            som har den för att bygga upp ett stabilt stöd för de arbetslösa
            i landet. Den vill man flytta från fackföreningarna till staten.
          </note>
          <note>
            Man vill också införa en typ av lärlingsjobb. I budgetmotionen,
            som också ligger på Sverigedemokraternas hemsida, skriver man
            om lärlingsjobben. Det är kanske en av de hårdaste attackerna
            mot den svenska modellen som man skriver om här.
          </note>
          <note>
            Om den nya lärlingsanställningen skriver man: ”Denna anställningsform
            innebär att arbetsgivaren är helt befriad från att betala arbetsgivaravgifter
            och lärlingsanställningen jämställs med en provanställning, det
            vill säga att arbetsgivaren inte kommer att dras till Arbetsdomstolen
            vid tvister. En minimilön per månad lagfästs”. Detta är grova
            brott mot det som är den svenska modellen över huvud taget. Man
            gör de arbetare som ska ha den typ av lärlingsanställning som
            man vill inför a rättslösa.
          </note>
          <note>
            Det blir väldigt konstigt när man ena sekunden säger att man
            är för den svenska modellen medan man den andra sekunden lägger
            tydliga förslag som undergräver denna modell helt från grunden.
            Man drar undan mattan under hela modellen – den försvinner.
          </note>
          <note>
            Jag undrar vad Sven-Olof Sällström tycker om dessa frågor. Jag
            ser att han har begärt replik, vilket gläder mig. Jag hade annars
            tänkt be om att det skulle bli Sven-Olof Sällströms julklapp till
            mig , att vi i alla fall i år kunde få ha ett replikskifte. Tidigare
            år har Sverigedemokraterna inte velat debattera dessa saker. Jag
            tycker att det är viktigt för Sveriges medborgare att känna till
            dem.
          </note>
          <note>
            Min fråga till Sven-Olof Sällström är: Hur får ni egentligen
            ihop detta själva? Det som står på hemsidan om arbetsmarknadspolitiken
            är väldigt motsägelsefullt. Vilket av alla de ställningstaganden
            som finns i de olika programmen på SD:s hemsida är det korrekta
            ställningstagandet om arbetsmarknadspolitiken? Detta är min fråga
            till fråga till Sven-Olof Sällström.
          </note>
          <note>
            (Applåder)
          </note>
          <note type="speaker">
            Anf. 44 SVEN-OLOF SÄLLSTRÖM (SD) replik:
          </note>
          <note>
            Fru talman och Magnus Manhammar! Jag säger som Magnus och Brasse:
            Fel, fel, fel! Vi börjar där. Jag kan naturligtvis inte ta ansvar
            för allt som hände före min tid i partiet. Jag misstror inte din
            beskrivning, fast ändå lite grann eftersom din beskrivning av
            nuläget inte heller överensstämmer med verkligheten. Jag har varit
            arbetsmarknadspolitisk talesperson för Sverigedemokraterna sedan
            2010, och vi har alltid stått upp för den svenska modellen.
          </note>
          <note>
            Din beskrivning av upphandlingsdebaclet från den socialdemokratiska
            regeringen 2016 stämmer inte heller. Ni lade fram ett undermåligt
            lagstiftningsförslag och fick komma tillbaka till riksdagen, och
            sedan fick ni igenom det. Det är så man egentligen ska beskriva
            verkligheten, eller hur? Det var så det såg ut.
          </note>
          <note>
            Ja, det stämmer: Vi vill ha fem undantag i stället för två. Det
            är den enda punkt jag egentligen kan ge dig rätt på.
          </note>
          <note>
            När det gäller a-kassan är det för mig helt obegripligt hur ni
            som ett arbetarparti kan anse att alla inte ska omfattas av a-kassan.
            I dag är a-kassan till mer än 90 procent skattefinansierad, alltså
            inte finansierad via avgiften. Om man inte har gått med i a-kassan
            och betalat sin egen lilla avgift själv är man inte berättigad
            till a-kassa även om man har uppfyllt villkoren för den, vilket
            för mig är helt otroligt. Självklart ska a-kassan vara allmän,
            gälla alla och vara en del av socialförsäkringssystemet. Jag förstår
            inte hur ni socialdemokrater kan tycka att det är fel. Jag blir
            upprörd! Det måste vara en självklarhet för Socialdemokraterna
            att vilja att alla ska omfattas av a-kassan. Fel, fel, fel!
          </note>
          <note>
            När det gäller lärlingsanställningarna är det en utbildningsinsats.
            I stället för att sitta och plugga fem dagar i veckan i en skola,
            kanske ha CSN-lån eller gå på en gymnasieskola kan man få en lärlingsanställning.
            Man får fortfarande CSN-lån eller försörjningsstöd, om man har
            det, eller så försörjs man av sina föräldrar, men man får en liten
            gratifikation för att man är på en arbetsplats och utför ett arbete
            åt arbetsgivaren. Skulle det vara fel?
          </note>
          <note type="speaker">
            Anf. 45 MAGNUS MANHAMMAR (S) replik:
          </note>
          <note>
            Fru talman! Tack för svaret, Sven-Olof! Det är jättebra att du
            förklarar det här, för det är intressant att höra era åsikter
            om det.
          </note>
          <note>
            När det handlar om a-kassan hoppades jag att Sven-Olof Sällström
            skulle ha någon typ av kunskaper om hur det ser ut när den på
            olika sätt inte tillhör fackföreningarna. Om man kollar i resten
            av Europa, där a-kassan i många länder har tagits ifrån fackföreningarna,
            ser man att anslut ningsgraden till facket minskar till 20–30
            procent. Om det är en så låg anslutningsgrad till facket kan man
            inte ha kollektivavtal, och då är egentligen den svenska modellen
            över. Det är det som är den faktiska konsekvensen av att gå över
            till statlig a-kassa. Jag kan förstå att det kanske är Sverigedemokraternas
            mål, men då tycker jag att man ska vara ärlig med det och säga
            att man är ute efter att slå sönder den svenska modellen.
          </note>
          <note>
            I den nya valfilm som Sverigedemokraterna presenterade för drygt
            två veckor sedan pekar man ut just LO som en av huvudmotståndarna.
            Man visar en bild på LO:s centrala kansli här i Stockholm och
            säger att konflik ­ terna i samhället står mellan er och oss –
            och så visar man en bild på Jim ­ mie Åkesson. Det är LO som på
            något sätt verkar vara en huvudmotstån ­ dare för Sverigedemokraterna.
            Jag undrar varför det egentligen är så. Är det för att det var
            LO som förde in demokrati i det här landet? Är det för att LO
            står för arbetarnas rättigheter? Är det något annat skäl, som
            att LO står för jämlikhet? Eller vad är det egentligen som är
            skälet till att Sverige ­ demokraterna är emot LO? Man kan fundera
            på det ganska många gånger.
          </note>
          <note>
            Man kan också läsa andra motioner från Sverigedemokraterna här
            i riksdagen där ni talar om att vara emot sympatiåtgärder, till
            exempel. En av dina partikamrater, Markus Wiechel, har till exempel
            uttalat sig negativt om detta. Er gruppledare Mattias Karlsson,
            som tidigare vikarierade som partiledare för Jimmie Åkesson, har
            skrivit en motion om att avskaffa första maj eftersom han menar
            att första maj har en splittrande inverkan på befolkningen. Att
            bry sig om arbetarnas rättigheter är alltså enligt Mattias Karlsson
            att splittra folkgemenskapen.
          </note>
          <note>
            Jag upplever att Sverigedemokraterna har en illvilja mot LO och
            att det är Sveriges mest arbetarfientliga parti.
          </note>
          <note type="speaker">
            Anf. 46 SVEN-OLOF SÄLLSTRÖM (SD) replik:
          </note>
          <note>
            Fru talman! Nej, vi har ingen illvilja mot LO och dess medlemmar,
            utan tvärtom. På alla arbetsplatser som jag har jobbat på, varit
            chef på eller ägt har jag uppmuntrat de lokala fackföreningarna
            och skyddsombuden. Jag tycker att det är bra. Jag tycker att det
            är bra att det finns fackföreningar, och jag tycker att det är
            bra att arbetsmarknadens parter styr regelverket på svensk arbetsmarknad.
          </note>
          <note>
            Det är inte medlemmarna i LO jag vänder mig emot, utan det är
            ledningen i LO. Den står på samma sida som Magnus Manhammar politiskt
            – den sida som utmålar Sverigedemokraterna som den stora fienden.
            Det är där konflikten ligger, och den riktar sig inte mot LO-medlemmarna.
            Tvärtom är en majoritet av de manliga LO-medlemmarna i dag sverigedemokrater
            och inte socialdemokrater. Det är någonting att tänka på.
          </note>
          <note>
            Jag vill gå tillbaka till ditt första anförande. Det kan hända
            att politiken skiftar ibland. Jag kan som sagt inte ta ansvar
            för politiken före min tid. Jag var inte ens med i partiet under
            en stor del av tiden för denna uppräk ­ ning. Men jag kan ändå
            inte undgå att dra mig till minnes en före detta partiledare för
            Socialdemokraterna som talade om social turism med tanke på att
            det kom in nya länder i EU. Han såg då framför sig inte bara utstatio
            ­ nering och arbetskraft som skulle röra sig över gränserna utan
            även social turism, som han tog upp i ett tal. Det var ett något
            taggigt uttalande.
          </note>
          <note>
            Sedan blev det här med att tala om social turism, tiggeri och
            alla dess följdverkningar brunt och fascism. Nu är vi tillbaka
            där igen, eller har jag fel? Nu pratar Socialdemokraterna återigen
            om att vi måste motverka effekterna av den fria rörligheten, bland
            annat när det gäller människor från forna öststater som kommer
            till Sverige. Då är det helt plötsligt inte brunt och fascism
            längre, eller har jag missuppfattat någonting? Ibland svänger
            det väldigt fort och väldigt mycket i politiken, eller hur, Magnus
            Manhammar?
          </note>
          <note>
            När det gäller våra program har vi nyss haft landsdagar. Vi har
            ogiltigförklarat många av våra program. En del är borttagna och
            en del kommer att tas bort, och vi kommer att lägga dit de nya
            skrivningarna. Just nu och några veckor till efter våra landsdagar,
            som vi hade för tre veckor sedan, kan det därför finnas vissa
            kontroverser i dem.
          </note>
          <note type="speaker">
            Anf. 47 MAGNUS MANHAMMAR (S) replik:
          </note>
          <note>
            Fru talman! Tack för svaret, Sven-Olof Sällström! Jag tycker
            att det kan vara på sin plats att beskriva vad socialdemokratin
            är för rörelse och vad vi tillhör för rörelse. Vi tillhör en internationalistisk
            rörelse. Vi bryr oss alltså om människor oavsett i vilket land
            och var någonstans i världen de bor. Vi är inte en nationalistisk
            rörelse.
          </note>
          <note>
            Därför kräver vi gärna bättre avtal för alla människor som arbetar
            i Europa och i världen. Det är egentligen det vi gör, och inget
            annat. Vi vill att alla ska ha samma rättigheter och samma möjligheter
            till samma lön – inget annat. Alla ska ha lika god arbetsmiljö,
            och ingen ska löpa större risk att dö för att man till exempel
            är född i ett annat land.
          </note>
          <note>
            Det är det vi driver, och det är vår grundsyn: Alla människor
            i världen har rätt till ett gott liv. Det gäller också arbetsmarknadspolitiken.
          </note>
          <note>
            Jag tycker ändå att det känns skönt att det medges här att det
            finns en del motsägelsefulla saker i de olika program som man
            just nu kan se på sverigedemokraterna.se om man går in där. Det
            som är mest motsägelsefullt för mig är den politik som Sverigedemokraterna
            driver. Ni skriver i principprogrammet, som ändå är den viktigaste
            åsikten, att ni är för den svenska modellen. Ni skriver till och
            med att ni ska försvara den. Men sedan lägger ni fram förslag
            som slår undan benen på den, till exempel genom att stjäla a-kassan
            från fackföreningarna, genom att göra fler undantag i LAS och
            genom den nya anställningsformen, som skulle innebära tre år av
            provanställning utan några egentliga rättigheter.
          </note>
          <note>
            Jag tycker att det är ganska motsägelsefullt. Jag förstår om
            väljarna tycker att det är lätt att bli osäker på Sverigedemokraternas
            ganska spretande arbetsmarknadspolitiska ställningstaganden. Men
            det finns något som är säkert, i alla fall för mig, och det är
            att den arbetsmarknadspolitik som Sverigedemokraterna driver egentligen
            inte är bra för den svenska modellen. Den skulle inte förbättra
            den svenska modellen, utan den skulle förstöra den. Denna politik
            är inte heller en svensk modell, utan den är en sverigedemokratisk
            modell. Den leder till den svenska modellens undergång.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 14.)
          </note>
          <note>
            § 10 Allmänna bidrag till kommuner
          </note>
          <note>
            Finansutskottets betänkande 2017/18:FiU3
          </note>
          <note>
            Utgiftsområde 25 Allmänna bidrag till kommuner (prop. 2017/18:1
            delvis)
          </note>
          <note>
            föredrogs.
          </note>
          <note type="speaker">
            Anf. 48 ANETTE ÅKESSON (M):
          </note>
          <note>
            Fru talman! Jag har äran att inleda debatten om utgiftsområde
            25 Allmänna bidrag till kommuner. Det är statens budgets största
            utgiftsområde, med 11 procent av omslutningen, vilket motsvarar
            drygt 111 miljarder kronor av totalt ca 1 000 miljarder.
          </note>
          <note>
            Beklagligt nog för Sverige blev det inte Moderaternas budgetram
            som beslutades av riksdagen. Vår budget har ett starkare fokus
            på jobben och arbetslinjen än vad regeringens budget har. Eftersom
            vi står inför ett valår är det extra viktigt att framhålla skillnaderna
            mellan regeringens budget och vår, kanske alldeles speciellt när
            det gäller kommuner och landsting. Det är nämligen kommunerna
            och landstingen som ser till att barnen har en bra skola, att
            det finns en värdig äldreomsorg och att sjukvården är tillgänglig
            för dem som är sjuka. Det är viktiga verksamheter nära invånarna
            som kommuner och landsting ansvarar för.
          </note>
          <note>
            Samtidigt är deras huvudsakliga intäktskälla inkomstskatten.
            Resten är bidrag från staten och avgifter. Som vårt skattesystem
            ser ut nu finansierar den kommunala inkomstskatten cirka två tredjedelar
            av verksamheterna i kommuner och landsting. Därmed är välfärden
            beroende av antalet arbetade timmar, vilket arbetslinjen främjar.
          </note>
          <note>
            Regeringen målar med sin budget upp en bild av ett Sverige som
            går bra. Det håller vi med om. Tack vare högkonjunktur, Alliansens
            tidigare reformer och låg ränta går Sverige just nu som tåget.
            Men bilden av detta utgiftsområde, alltså kommuner och landsting,
            är mer oroande. Visserligen går sektorn som helhet för närvarande
            med plus, men dels ser det väldigt olika ut i landet, dels är
            det till stor del tack vare extra statsbidrag och försäljningar
            av fastigheter.
          </note>
          <note>
            Vad gäller landstingen har de redan nu problem, bland annat på
            grund av förändringen av diskonteringsräntan som medför en högre
            pensionsskuld. Därutöver ökar utgifterna i kommuner och landsting
            snabbare än vad som motsvaras av befolkningsförändringarna.
          </note>
          <note>
            Kommunerna investerar också mycket i nya skolor och äldreboenden,
            samtidigt som alla de badhus och anläggningar som byggdes på 60-
            och 70-talen behöver renoveras. Till stor del finansieras dessa
            investeringar av lån. Det betyder högre skulder som belastar framtida
            kommunala budgetar och därmed kommande generationer. Bilden för
            åren framöver är därför inte alls lika ljus.
          </note>
          <note>
            Hur bemöter då regeringen dessa konstaterade utmaningar, som
            till ­ kommer utöver andra utmaningar vi ser i samhället, till
            exempel brister hos polis och rättsväsen, på bostadsmarknaden
            och i skolan och bristande integration? Det är en bra fråga. Ett
            sätt verkar vara att helt enkelt sticka huvudet i sanden och utgå
            från en mer positiv bild av tillväxten de kom ­ mande åren än
            till exempel Konjunkturinstitutet, Europeiska kommissio ­ nen
            och Sveriges Kommuner och Landsting, SKL, har.
          </note>
          <note>
            Riksrevisionen uppmärksammar att regeringen, i motsats till i
            tidigare budgetar, inte längre redovisar hur mycket utgifterna
            behöver öka för att tillgodose det demografiska behovet av välfärdstjänster.
            Vidare ökar re ­ geringen de riktade statsbidragen rejält. Riktade
            statsbidrag innebär, i mot ­ sats till generella statsbidrag,
            ökad detaljstyrning från staten. Det är något både regeringen
            själv och Sveriges Kommuner och Landsting påpekar för ­ svårar
            för kommunerna att själva åtgärda de problem man har lokalt. Re
            ­ geringen konstaterar också att medborgarna har växande anspråk
            på val ­ frihet.
          </note>
          <note>
            Vilka politiska förslag kommer regeringen med? Inte är det några
            reformer som åtgärdar de nämnda utmaningarna eller som för den
            delen ökar antalet arbetade timmar. S-MP-V lägger en expansiv,
            enligt Konjunkturinstitutet kraftigt underfinansierad, budget
            i en högkonjunktur och bryter mot överskottsmålet med ett lågt
            sparande. Man ser alltså inte till att spara för sämre tider.
            Regeringen tar inte tillfället i akt att genomföra nödvändiga
            reformer som löser de problem vi står inför. Vidare höjer regeringen
            skatter, framför allt riktat mot jobb, tillväxt och sparande.
            Och man hotar med att införa ett vinsttak i välfärden. Genomgående
            gäller att man säger sig vilja göra en sak men gör en annan.
          </note>
          <note>
            Vi moderater nöjer oss inte med att i vår budget bara konstatera
            att kommuner och landsting står inför rejäla utmaningar framöver.
            Vi presenterar också konkreta och kraftfulla reformer som åtgärdar
            de samhällsproblem vi ser att Sverige har just nu. Det som rör
            detta utgiftsområde handlar framför allt om integration av nyanlända
            och den tudelade arbetsmarknaden. Om vi ska klara finansieringen
            av välfärden på längre sikt är det helt avgörande att vi löser
            dessa utmaningar, så att alla som kan är med och bidrar, och inte
            lägger ytterligare last på börda för kommuner och landsting.
          </note>
          <note>
            Befolkningsutvecklingen visar att allt fler blir äldre. Det är
            naturligtvis välkommet. Vi har en stor kull 40-talister som närmar
            sig en ålder då allt fler behöver mer stöd av samhället. I samma
            veva kommer nästa stora kull med 60-talister att börja gå i pension,
            och den stora 90-talistkullen kommer att få barn. Barn är naturligtvis
            mycket välkomna, men ur ett samhällsperspektiv består utmaningen
            samtidigt i att relativt sett färre personer är i arbetsför ålder
            och står för försörjningen.
          </note>
          <note>
            En större andel av dem som är i arbetsför ålder är också utrikes
            födda. Det är en kategori som historiskt sett har haft en väsentligt
            lägre sysselsättningsgrad än inrikes födda. Det är därför helt
            avgörande att åtgärda tudelningen på arbetsmarknaden. Vi moderater
            lägger därför konkreta förslag för just det. I detta utgiftsområde
            handl ar det om att tillföra knappa 6 miljarder kronor mer än
            regeringen. Vi vill införa en jobbstimulans i försörjningsstödet,
            korta aktivitetsstödet och ha en avgiftsfri förskola för långvarigt
            bidragsberoende för att öka incitament till arbete. Men vi vill
            även höja ambitionsnivån i skolan med mer undervisningstid på
            lågstadiet och i matte och ha lovskola och obligatorisk läxhjälp
            för att rusta framtidens arbetskraft.
          </note>
          <note>
            Vi säger nej till delar av regeringens budget som vi inte tror
            på. Alliansens förslag om inträdesjobb sänker trösklarna till
            arbetsmarknaden för dem som står långt ifrån. Och jobbskatteavdraget,
            tillsammans med våra bidragsreformer och höjd brytpunkt, leder
            till ökad sysselsättning och till att det lönar sig att arbeta
            mer. I motsats till regeringen redovisar vi dessutom sysselsättningseffekten
            av våra förslag. Den varaktiga effekten blir med Moderaternas
            budget dryga 70 000 fler sysselsatta.
          </note>
          <note>
            Vi moderater duckar inte för de verkliga utmaningarna utan möter
            dem med reformer. Vi har med vår budget, i motsats till regeringen,
            ett tydligt fokus på arbetslinjen och syftar till att långsiktigt
            öka kommuners och landstings egna skatteintäkter. Tillväxt och
            ökad sysselsättning är viktigare för kommunernas ekonomi än statsbidrag.
            Men vi stärker även välfärdens finansiering med statligt stöd,
            med både generella och riktade statsbidrag. Det är att ta ansvar
            för Sverige och finansieringen av välfärden, både på kort och
            på lång sikt.
          </note>
          <note>
            (Applåder)
          </note>
          <note type="speaker">
            Anf. 49 PETER HELANDER (C):
          </note>
          <note>
            Fru talman! Jag och Centerpartiet föreslår att anslaget 1:1 Kommunal
            ­ ekonomisk utjämning ska ökas med 7,510 miljarder kronor 2018,
            utöver vad regeringen föreslår. För de närmaste tre åren föreslår
            vi att kommunerna ska få 24 miljarder mer i generella statsbidrag
            än vad regeringen har föreslagit i sin budget.
          </note>
          <note>
            Jag är tidigare kommunstyrelseordförande i en landsbygdskommun,
            och jag och Centerpartiet vet att man på kommunal och lokal nivå
            har större kunskap om bristerna i den egna kommunen än Regeringskansliet
            eller riksdagen har. Kommunsektorn måste ges goda och långsiktiga
            förutsättningar att finansiera sin verksamhet och anpassa den
            efter lokalt skiftande behov.
          </note>
          <note>
            Jag och Niklas Karlsson, som kommer att komma upp i talarstolen
            lite senare, sitter med i Kommunutredningen. Vi ska, lite förenklat,
            se över hur kommunerna ska klara av sitt uppdrag i framtiden,
            i det näst mest glesbefolkade landet i EU. För att hela Sverige
            ska kunna leva måste vi kunna ta hela landet i bruk. Stora delar
            av landet kan inte reduceras till rekreationsområden som storstadsmänniskor
            ska besöka under storhelger då man vill kunna vandra i art- och
            biotopskyddade skogar.
          </note>
          <note>
            Det behövs strukturella reformer som skapar jobb och företagande
            i hela landet. Det saknas i regeringens budget. Att tro att kommunerna
            runt om i Sverige ska klara av välfärdsuppdraget genom att man
            strösslar bidrag över dem är kortsiktigt och spär på de stora
            problem och utmaningar som vi alla ser komma i framtiden. Jag
            kommer att komma tillbaka till det.
          </note>
          <note>
            Fru talman! Eftersom riksdagen den 22 november 2017 gav budgetpolitiken
            en helt annan inriktning i det första steget i budgetprocessen
            än Centerpartiet önskar avstår jag förstås från att delta i beslutet
            och från att redovisa några formella motförslag när det gäller
            anslagsfördelningen inom utgiftsområde 25. Centerpartiets budgetalternativ
            bör ses som ett sammanhållet paket, där inga delar kan brytas
            ut och behandlas isolerat.
          </note>
          <note>
            Fru talman! Ansvaret för en stor del av de politiska frågorna
            ligger på kommuner och landsting. Det handlar om skola, sjukvård,
            omsorg och kollektivtrafik. Om Sverige ska fungera måste kommuner
            och landsting ges långsiktiga förutsättningar för att fungera.
            Vi politiker på nationell nivå är dock benägna att detaljstyra
            lokalpolitiken, vilket ofta resulterar i förslag om riktade statsbidrag
            som bakbinder den lokala nivån. Centerpartiet arbetar därför efter
            principen att riktade statsbidrag i så stor utsträckning som möjligt
            ska omvandlas till generella statsbidrag. Det skapar också möjligheter
            för effektiviseringar i kommunerna.
          </note>
          <note>
            I vår budgetmotion redovisar vi en omläggning av arbetsmarknadspolitiken.
            Extratjänster, som har varit en misslyckad politik från regeringen,
            ersätts av matchningsanställningar, för att människor ska komma
            i arbete.
          </note>
          <note>
            Vi vill vidare att det införs en extra timme matematik på högstadiet,
            att samhällsorienteringen tidigareläggs och blir obligatorisk
            samt att jobbstimulansen i försörjningsstödet utökas. Regeringens
            förslag om bland annat ekonomisk redovisning på skolenhetsnivå
            avvisas. Skolan har redan fastnat i byråkrati som går ut över
            barnen. Låt oss i stället minska byråkratin, så att lärarna kan
            ägna mer tid åt barnen.
          </note>
          <note>
            Fru talman! Jag skulle vilja återkomma till hur framtiden ser
            ut för den kommunala sektorn.
          </note>
          <note>
            Om ni som jag är födda 1961 kan ni glädja er över att bli 87
            år gamla. Det är bara att planera in sin framtid! År 1960 var
            medellivslängden 15 år över 65. I dag är den 20 år över 65. Tittar
            vi fram mot år 2035 hamnar vi kanske på 23 år, och sträcker vi
            linjen ända bort till 2100 är medellivslängden 27 år över 65.
          </note>
          <note>
            Det innebär att vi får en medellivslängd på 92 år. Och det är
            väl bra att vi blir gamla? Är man kommunpolitiker vet man dock
            också att det medför en del annat om befolkningen blir äldre.
          </note>
          <note>
            Låt oss se på antalet tusental invånare över 85 år mellan perioden
            1980 och 2035. År 1980 hade vi ungefär 100 000 som var över 85
            år. I dag har vi ungefär 250 000, och inom 15 år har vi 450 000
            människor över 85 år.
          </note>
          <note>
            Ni som kan kommunal ekonomi vet att om man är runt 85 år kostar
            man ungefär 250 000 i kommunala utgifter. Närmar man sig de allra
            äldsta, de som är uppemot 100 år, är kostnaden ungefär 500 000.
          </note>
          <note>
            Vi politiker har ett ansvar för människor i dag men också för
            komman ­ de generationer. Vi blir allt äldre.
          </note>
          <note>
            Är det bara demografin som driver på kostnadsutvecklingen? Finns
            det andra delar? Låt oss b acka tillbaka till 1980 och säga att
            index var 100. Vi har under åren fram till 2017 blivit 20 procent
            fler. Har kostnaderna för den kommunala sektorn också ökat med
            20 procent, jämsides med demografin? Nej, så är det inte. Kostnaderna
            i den kommunala sektorn har ökat med 70 procent, inte med 20.
          </note>
          <note>
            Varför blir det så här? Har kurvan varit kontinuerlig från 1980
            fram till i dag? Nej, det fanns ett svagt ögonblick mellan ungefär
            1992 och 1997 då kostnaderna i den kommunala sektorn planade ut
            och gick ned lite grann. Under 90-talet hade vi alltså minskade
            kostnader inom den kommunala sektorn. Jag vill att ni kommer ihåg
            detta med minskade kostnader under 90-talet.
          </note>
          <note>
            Varför blir det så här? Varför ökar kostnaderna mycket mer än
            vad befolkningen ökar? Det beror på att vi har höga förväntningar.
            Det finns en lag som säger att ju bättre vi får det, desto mer
            kräver vi. Det är inte jag som har hittat på detta, utan det här
            kallas Wagners lag. Wagner dog 1917, så han kunde redan på 1800-talet
            se att det blir så här.
          </note>
          <note>
            Höga förväntningar från befolkningen driver på. Vi har högre
            ambi ­ tionsnivåer eftersom vi kan göra mer. Dessutom lägger regering
            och riks ­ dag på fler och fler åtaganden på kommuner och landsting.
            Vi lägger på saker som ofta också innebär förbättringar – så kallad
            gold plating – men vi tar aldrig bort något. Detta gör förstås
            att kostnaderna inom den kommu ­ nala sektorn ökar.
          </note>
          <note>
            Låt mig återgå till kurvan över kommunala satsningar på vård,
            skola och omsorg mellan 1980 och dagens samhälle. Jag sa att det
            fanns en vikande kurva under 90-talet. Kanske undrar någon om
            det inte blev en vikande kurva 2008–2009 under den värsta finanskris
            som någonsin har funnits sedan depressionen. Och svaret är nej,
            det blev det inte. Kurvan viker inte ned alls. Det beror på att
            staten gick in och tog det fulla ansvaret. I den kommunala sektorn
            gjordes inga nedskärningar.
          </note>
          <note>
            Om man vänder sig till svenska folket och frågar: Vilket av följande
            år tror du att svenska kommuner och landsting satsade mest resurser
            på några av sina verksamheter? Man ger alternativ från 1960 fram
            till i dag. När tror befolkningen att det satsades mest? Jo, på
            90-talet, när vi drog ned. Under den period då den kommunala sektorn
            drog ned tror den svenska befolkningen att det var som bäst. Jag
            kan tycka att jämförelsen i perspektivet när det var bra och när
            det var dåligt blir ett problem för oss politiker.
          </note>
          <note>
            Fru talman! Vi i Centerpartiet vill öka de allmänna bidragen
            till kommunerna med 24 miljarder de kommande tre åren, för vi
            vet att man på lokal nivå vet bättre vad som behövs än vad vi
            gör i denna kammare. Vi vill också genomföra nödvändiga strukturreformer
            för att klara av framtidens utmaningar, vilka till en del utgörs
            av det jag nyss beskrev.
          </note>
          <note>
            Jag sa i en debatt här i kammaren i måndags att det nog är dags
            att sluta säga ”hela landet ska leva”. Vi borde kanske i stället
            säga ”ta hela landet i bruk”.
          </note>
          <note>
            (Applåder)
          </note>
          <note type="speaker">
            Anf. 50 MATS PERSSON (L):
          </note>
          <note>
            Fru talman! Jag vill tala om den där välfärden som finns den
            dag då man behöver den som mest och bäst, som finns då man lämnar
            barnen på förskolan, som finns då man kommer hem till sin gamla
            mamma på hemmet och ser hur hon har det och som finns den dag
            då man blir sjuk. Den finns till för att säkerställa att samhällets
            svagaste, de som behöver samhället mest, ska få hjälp av välfärden
            när de verkligen behöver den.
          </note>
          <note>
            Välfärdens kärna, vård, skola, polis och äldreomsorg, är något
            som kännetecknar det svenska välfärdssamhället. Men det är också
            något som vi just nu ser krackelera på sina håll. Vi ser att det
            inte fungerar som det var tänkt. Vi ser brist på lärare, läkare,
            sjuksköterskor och poliser. Vi ser även hur människors förtroende
            för välfärden eroderas.
          </note>
          <note>
            Vi ser hur människor får vänta på sin plats i vårdkön. Vi ser
            att människor förväntar sig att skolan ska leverera höga resultat,
            vilket den inte alltid gör. Vi ser människor som lever på platser
            där polisen inte dyker upp i tid eller där känslan av oro och
            otrygghet breder ut sig.
          </note>
          <note>
            Fru talman! Ett stort problem i den svenska välfärdssektorn är
            att vi inte litar på våra medarbetare och att vi inte låter proffsen
            vara proffs. Inom svensk förvaltning – nationellt, lokalt och
            regionalt – bygger vi upp administration och byråkrater som gör
            att läraren inte får vara lärare och att läkaren inte träffar
            patienter utan lägger alldeles för mycket av sin tid på att stirra
            in i en dator och fylla i olika slags uppföljningssystem.
          </note>
          <note>
            Om man lät proffsen vara proffs skulle vi som medborgare känna
            större förtroende och tillit till vår gemensamma välfärd. Men
            kanske viktigast av allt: De som arbetar i välfärdens kärna skulle
            känna en större stolthet och känna större arbetsglädje när de
            går till jobbet.
          </note>
          <note>
            När människor som arbetar i välfärdens kärna känner arbetsglädje
            och känner att de får utvecklas på jobbet kommer de också att
            se till att skolan blir bättre, sjukvården blir bättre och polisen
            fungerar bättre. Vi måste därför låta proffsen vara proffs. Den
            överbyråkratisering som nu växer sig stark runt om i Sverige måste
            brytas här och nu.
          </note>
          <note>
            Fru talman! Skolan är ett av Sveriges viktigaste områden. Ingenting
            är viktigare än att ett barn ska kunna vad det vill bli och kunna
            förverkliga sina drömmar. Ingenting är viktigare än skolan för
            att detta ska ske.
          </note>
          <note>
            Vi ser nu hur skolresultaten i Sverige vänder. De resultat som
            under lång tid har fallit och som har inneburit att alldeles för
            många barn lämnar skolan utan fullständiga betyg vänder. De vänder
            dock inte för alla. Vi ser också just nu hur den andel som lämnar
            skolan utan fullständiga betyg ökar.
          </note>
          <note>
            Sverige har en rödgrön regering som inte gör speciellt mycket
            för att ändra denna utveckling. Den säger snarare ”Vi ska inte
            göra fler reformer i skolan” och har detta som politisk slogan.
            Detta är Gustav Fridolins utgångspunkt i arbetet, vilket märks
            i den totala bristen på förslag i debatten.
          </note>
          <note>
            Fru talman! Liberalerna är inte nöjda med detta. Vi menar att
            skolan behöver mer. Vi behöver göra mer för att utveckla den svenska
            skolan så att alla barn får möjlighet att förverkliga sina drömmar.
          </note>
          <note>
            Det handlar om fler undervisningstimmar. Det handlar om att lära
            sig mer matte i skolan. Det handlar om att barn ska börja skolan
            tidigare och att de ska gå tio år i grundskola, till skillnad
            från nio i dag, för att tidigare och tydligare fokusera på kunskap
            och för att alla barn ska lära sig räkna, skriva och läsa i tid.
          </note>
          <note>
            Det handlar inte minst om att vi ska se till att de nyanlända
            ungdomar, ofta pojkar, som kommer till Sverige i 12–13–14-årsåldern
            faktiskt har lärt sig någonting när de lämnar skolan. Vi föreslår
            från Liberalernas sida att skolplikten för nyanlända förlängs,
            så att vi inte får en grupp unga pojkar, ofta från Afghanistan,
            som lämnar skolan utan att kunna svenska språket. Det vore förödande
            för vårt samhälle om det blev effekten.
          </note>
          <note>
            Det här är tre exempel på hur vi i Liberalerna i vår budget tydligt
            prioriterar kommunernas möjlighet att se till att skolan förbättras,
            att resultaten blir högre och att alla barn kan förverkliga sina
            drömmar.
          </note>
          <note>
            Fru talman! I den här kammaren pratar vi ofta om hur den gemensamma
            kakan ska fördelas. Men hur stor är då kakan? Sanningen är den
            att det är företagare och människor som arbetar som ser till att
            bygga den kakan. Grunden för vår gemensamma välfärd är att människor
            arbetar. Ingenting är viktigare för vårt gemensamma välfärdssamhälle
            än att sysselsättningen är hög och att vi når full sysselsättning.
          </note>
          <note>
            Därför blir jag orolig när jag tittar ut över Sverige och ser
            hur tudelningen på arbetsmarknaden blir allt tydligare och djupare.
            Vi ser framväxten av en ny underklass, där bidragsberoende går
            i arv från generation till generation. Barn växer upp i familjer
            där det inte finns någon koppling mellan att det finns mat på
            kvällen och att mamma och pappa har gått och arbetat på dagen.
            Barn växer upp i miljöer, i kvarter eller på orter där det växer
            fram en norm som innebär att arbetslöshet är okej och där kulturen
            är att man lever på bidrag och inte arbetar. Det är förödande
            för vårt välfärdssamhälle. Det är också förödande för tilliten
            i vårt samhälle, för den bygger på att alla är med och bidrar
            och att människor inte lever på bidrag.
          </note>
          <note>
            Fru talman! Då måste också skattesystemen och bidragssystemen
            utformas på så sätt att människor går från bidrag till arbete
            och att det alltid lönar sig att göra det. Så är det inte i dag.
            Bidragssystemen behöver ses över och stramas åt. Framför allt
            måste skattesystemet förändras, så att det alltid lönar sig att
            gå från bidrag till arbete. Även om en familj har fyra barn och
            två föräldrar varav ingen arbetar måste det löna sig för föräldrarna
            att börja arbeta i stället för att vara sysslolösa och leva på
            bidrag. Därför föreslår vi i vår budget att skattesystemet förändras
            så att man tydligare stimuleras att gå från bidrag till arbete.
          </note>
          <note>
            Fru talman! Liberalernas budget är en budget för att stärka välfärden.
            Vi fokuserar på jobben, för jobben är det som ser till att den
            gemensamma kakan blir så stor som möjligt. Vi ser till att skolan
            byggs ut, och vi sätter skolan främst genom att satsa på skolan
            med fokus på kunskap, med fokus på att börja skolan tidigare och
            med särskilt fokus på nyanlända ungdomar som kommer till Sverige
            i tonåren.
          </note>
          <note>
            Vi säger också väldigt tydligt att välfärden ska utvecklas och
            moderniseras. Proffsen ska få vara proffs. Ska vi kunna ha tillit
            till samhället måste människor känna förtroende för att välfärden
            finns där den dag man behöver den. Då duger det inte som det ser
            ut i dag, utan då behövs förändringar.
          </note>
          <note>
            (Applåder)
          </note>
          <note type="speaker">
            Anf. 51 JAKOB FORSSMED (KD):
          </note>
          <note>
            Fru talman! Den 22 november, i första steget av budgetprocessen,
            gav obegripligt nog riksdagen budgetpolitiken en helt annan inriktning
            än den som Kristdemokraterna önskar. Vi har dock ingen reservation
            utan har i stället ett särskilt yttrande som förklarar vår inställning.
          </note>
          <note>
            Det här är ett otroligt viktigt område. Kommunernas ekonomi och
            utveckling rör välfärden i väldigt hög utsträckning. I kommunerna
            bygger vi Sverige, sa Kristdemokraternas före detta partiledare
            Birger Ekstedt en gång i tiden, och det gäller verkligen fortfarande.
          </note>
          <note>
            I Kristdemokraternas budget satsar vi 27 miljarder mer på vården
            och omsorgen än vad regeringen gör. Om vi räknar med regeringens
            generella statsbidragshöjningar summerar vi det till 14 miljarder
            mer till vården och omsorgen än med regeringens politik. Det här
            skulle spela stor roll för att möta de mycket stora behov som
            vi ser inom framför allt vården och omsorgen. Köerna växer, och
            allt fler äldre får inte plats på äldreboende, vilket innebär
            ensamhet och isolering. Därför vore den kristdemokratiska budgeten
            långt bättre än regeringens i välfärdshänseende.
          </note>
          <note>
            Men det räcker inte med bara tillskott av pengar. Det behövs
            också strukturella reformer som gör att kommunerna och landstingen
            gör rätt saker. Kömiljarden var ett utmärkt exempel på detta.
            Landstingen fick belöning efter prestation. Man fick utbetalningen
            när man hade visat att man klarade av att korta köerna. Nu har
            den avskaffats, och vi ser att köerna växer i takt med att mandatperioden
            fortskrider. Detta är någonting som måste ändras.
          </note>
          <note>
            Vi tycker att man ska göra på ett liknande sätt när det gäller
            överbeläggningen. De landsting som klarar att ha 90 procents beläggning
            alla årets månader ska få ett rejält tillskott för att kunna klara
            detta. Man kan tänka sig ett parkeringshus där det ständigt är
            fullt. Där blir det betydande problem. Det är svårt att få inflöde
            och utflöde att fungera. Det leder till en del parkeringsskador
            och annat när bilar ska trängas på den ytan. Det är samma sak
            i sjukvården med den situation vi har med bristen på tillgängliga
            vårdplatser. Det här är någonting som vi måste komma till rätta
            med. Vi vill stimulera innovativa arbetssätt genom att belöna
            dem som klarar av att hålla en beredskap i systemen för att minska
            de onödiga vårdskador som vi ser. Det är två strukturreformer
            som vi tycker att man borde göra på vårdens område för att sekundärkommunerna
            ska klara sitt uppdrag bättre.
          </note>
          <note>
            Vad gör då regeringen? Svaret på den frågan måste bli: inte speciellt
            mycket. Visserligen gör man lite generella tillskott som kommunerna
            mycket väl kan behöva. Men man gör också en del andra prioriteringar
            som vi tycker är mer tveksamma. Det handlar om de så kallade gratissatsningarna.
            Det ska vara gratis för 85-åringar och äldre att gå till sjukvården.
            Det ska vara gratis läkemedel för barn – såväl barn till direktörer
            och riksdagsledamöter som barn till ekonomiskt utsatta. Det här
            är dåliga prioriteringar. Man kan lite tillspetsat säga att det
            har blivit gratis för äldre att sitta i allt längre vårdköer.
            Det blir längre tid på akuten och längre tid i väntan på ett första
            besök eller en operation, men det har blivit gratis. Det tycker
            jag tyvärr summerar regeringens politik på området så här långt.
            De här gratisreformerna leder inte till en förbättrad välfärd.
            Man borde kunna använda pengarna bättre och vidta strukturellt
            mer riktiga åtgärder.
          </note>
          <note>
            Jag tror också att vi behöver se över hur kommunalskatterna utvecklas
            i Sverige. Jag tror att det som inte minst LO har pekat på är
            väldigt viktigt att ta till sig, nämligen att kommunalskatter
            slår väldigt hårt mot personer med låga inkomster. De slår direkt
            mot personer som lever med små marginaler. De kan ge kommunerna
            ett välbehövligt tillskott till kommunkassan, men konsekvenserna
            i form av ökad arbetslöshet bär vi gemensamt. För min del har
            jag kommit till slutsatsen att det är dags att överväga att införa
            en kommunalskattebroms. Den som gjorde det förra gången var Göran
            Persson. Det är den enda gången som vi i Sverige har lyckats stoppa
            utvecklingen med ständigt ökande kommunalskatter.
          </note>
          <note>
            En sådan broms skulle kunna fungera så att en kommun som höjer
            skatten får ett litet avdrag på sina statsbidrag, så att man inte
            får full effekt av sin kommunalskattehöjning. Det skulle ge gnetandet
            i Sverige lite mer råg i ryggen. Jag är djupt imponerad av de
            kommunpolitiker som försöker gneta, spara, effektivisera och hitta
            smarta sätt att göra den kommunala verksamheten bättre. Genom
            en sådan broms skulle gnetandet bli relativt mer värt. Detta tycker
            jag vore värt att pröva, och det är någonting som vårt parti kommer
            att jobba vidare med för att driva fram att vi inte ständigt höjer
            våra kommunala skatter; det drabbar dem med de allra lägsta inkomsterna
            allra hårdast.
          </note>
          <note>
            Vi behöver också öppna Statens servicecenter för kommuner. För
            mig är det obegripligt att det inte redan gjorts så att också
            kommuner kan komma i åtnjutande av tjänster och kunna använda
            Statens servicecenter för kommunal ekonomihantering. Det vore
            väldigt välgörande. ESV skulle kunna spela en större roll för
            att hjälpa kommuner att öka sin effektivitet.
          </note>
          <note>
            Det som på lång sikt avgör hur det går i den kommunala sektorn
            har Magdalena Andersson mycket klokt framfört i Agenda för ett
            par år sedan. Hon fick frågan: Kommer det fler höjningar av statsbidragen?
            Hon svarade: Det man måste komma ihåg är att det är hur arbetade
            timmar utvecklas som avgör kommunernas ekonomi på sikt. Det är
            hur det går för jobben som bestämmer vad vi kan göra för välfärden.
          </note>
          <note>
            Det är därför inte så konstigt att vi med Alliansens politik
            när vi satt i regeringsställning satsade mer än tidigare på varje
            elev, varje slutenvårdspatient och varje vårdbehövande. Det visar
            att det går att bedriva en smart, bra och klok jobbpolitik som
            också innebär sänkta skatter på arbete och samtidigt göra mer
            för välfärden. Men det kräver att man prioriterar, har starka
            och tydliga jobbreformer och också att man vågar ta tag i de strukturella
            problem som finns inom vård och omsorg. Tyvärr tycker jag inte
            att budgetförslaget från regeringens sida lever upp till de kraven.
          </note>
          <note>
            Fru talman! Vi behöver göra mer på det här området. Vi behöver
            se till att vi klarar välfärden och att vi gör de prioriteringar
            som krävs för att se till att äldre människor i behov av äldreboende
            kan få en chans att komma in. Vi behöver äldreboendegaranti som
            ser till att vi ökar egenmakten hos våra äldre att själva kunna
            bestämma mer över sin tillvaro. Detta är en avgörande fråga för
            framtiden. Vi kan inte stillatigande se på när vi har en utveckling
            där allt fler står i allt längre köer för detta och vi samtidigt
            satsar på kommunala hotell, äventyrsbad och stora idrottsarenor
            som knappast kommer att bära sig framöver.
          </note>
          <note>
            (Applåder)
          </note>
          <note type="speaker">
            Anf. 52 NIKLAS KARLSSON (S):
          </note>
          <note>
            Fru talman! Fler jobb, jämlik skola, en starkare välfärd, minskade
            klyftor och ett tryggare Sverige som håller ihop, så ser vårt
            gemensamma projekt ut. Förutsättningarna för att investera i det
            samhällsprojektet är goda.
          </note>
          <note>
            Sveriges tillväxt är högre än i de flesta länder i Europa, och
            högre än vad som förväntas i Finland, Danmark och Norge. Både
            2015 och 2016 var Sverige i topp fem i EU vad gäller tillväxt.
            Arbetslösheten har minskat tydligt sedan regeringen tillträdde.
            Sedan dess har över 200 000 fler människor ett jobb att gå till,
            varav 100 000 i offentlig sektor.
          </note>
          <note>
            Ungdomsarbetslösheten har minskat kraftigt, och 2017 är den på
            sin lägsta nivå på 14 år. Långtidsarbetslösheten är den tredje
            lägsta i EU. Antalet lediga jobb är över 100 000, och anställningsplanerana
            i näringslivet fortsätter att öka. Regeringen har haft två år
            av överskott i statens finanser av två möjliga, och prognosen
            för både i år och nästa år pekar på överskott.
          </note>
          <note>
            Regeringen har dessutom vänt ett budgetunderskott på 60 miljarder
            kronor till ett överskott på 80 miljarder kronor. Det ger nu utrymme
            för investeringar i samhällsbygget före skattesänkningar. Vi kan
            dessutom nu betala av ytterligare 40 miljarder kronor på statsskulden
            nästa år. Det innebär att vi kommer ha den lägsta statsskulden
            sedan 1977.
          </note>
          <note>
            Men det finns fortfarande utmaningar. Vi kan inte bortse från
            de behov som finns. Det handlar om föräldrar som känner att deras
            barn inte lär sig tillräckligt i skolan, den stora oron för klimatförändringarna
            och att polarisarna smälter, och blivande föräldrar som är oroliga
            inför sina kommande förlossningar. Ojämlikheten är fortfarande
            utbredd. Många människor känner otrygghet i att möta morgondagen,
            och en förfärande andel människor har berövats möjligheten till
            egen försörjning. Det är utmaningar som inte kan vänta.
          </note>
          <note>
            Urbaniseringen och den demografiska utvecklingen framöver driver
            på och skapar stora utmaningar för kommuner och landsting liksom
            växande anspråk på likvärdig service av god kvalitet i hela landet.
            Därför är det viktigt att det gemensamma samhällsbygget fortsätter
            och att den generella välfärden stärks.
          </note>
          <note>
            Kommuner och landsting som ansvarar för en stor del av de skattefinansierade
            välfärdstjänsterna inom vård, skola och omsorg utgör en viktig
            del av den svenska ekonomin. För att kommunsektorn ska kunna klara
            av sina välfärdsuppdrag med hög effektivitet och hög kvalitet
            är det av stor vikt att sektorn ges goda och likvärdiga förutsättningar.
            Kommunalt självstyre ska gå hand i hand med nationell likvärdighet.
          </note>
          <note>
            I regeringens förslag till budget framgår det tydligt hur vi
            vill göra.
          </note>
          <note>
             Ett nytt statligt stöd införs för stärkt likvärdighet och kunskapsutveck
            ­ ling i skolan.
          </note>
          <note>
             Mer resurser för att förbättra gymnasiebehörigheten i de mest
            utsatta skolorna.
          </note>
          <note>
             En läsa-skriva-räkna-garanti införs i förskoleklassen och lågstadiet.
          </note>
          <note>
             Läslyftet förstärks och förlängs.
          </note>
          <note>
             Satsningen på gymnasieskolans introduktionsprogram förlängs
            och förstärks.
          </note>
          <note>
             Barnbidraget höjs med 200 kronor i månaden och studiebidraget
            för gymnasieelever likaså.
          </note>
          <note>
             Underhållsstödet höjs med 150 kronor i månaden för barn i åldern
            11− 14 år och med 350 kronor i månaden för barn över 15 år.
          </note>
          <note>
             Taket i sjukförsäkringen höjs.
          </note>
          <note>
             Det blir en förbättrad offentlig service genom tio nya servicekontor
            i socialt utsatta områden och landsbygdsregioner.
          </note>
          <note>
             En konsekvens av de jobbskatteavdrag som infördes av den förra
            reger ­ ingen är att pension beskattas hårdare än lön. Den orättvisan
            arbetar regeringen för att ta bort.
          </note>
          <note>
             Bostadstillägget förstärks ytterligare.
          </note>
          <note>
            Mot reformbudgeten och reformpolitiken står en splittrad borgerlighet.
            Just här blir det tydligt var skiljelinjen går i svensk politik.
            Trots ett väldigt högt tonläge skiljer sig de borgerliga partierna
            inte nämnvärt från reger ­ ingen när det kommer till bedömningen
            av reformutrymmet. Däremot är det tydligt att vi har helt olika
            syn på hur överskotten ska användas. Mot regeringens reformer
            på 40 miljarder kronor står fem partier som vill göra stora skattesänkningar
            och stora nedskärningar.
          </note>
          <note>
            Fru talman! Det ska ärligt erkännas att vi under den här debatten
            fått höra de borgerliga företrädarna redovisa i sina ögon förträffliga
            förslag. Visst finns det enskilda idéer som är sympatiska. Det
            gäller idén att statsbidragen i så stor utsträckning som möjligt
            ska vara generella. Det är något som främst företräds av Centerpartiet
            och till viss del av Moderaterna. Det gäller utökad undervisningstid
            i matematik, utökad lovskola och simundervisning på idrottstimmen.
          </note>
          <note>
            Fru talman! Det är som det gamla ordstävet säger: På de blindas
            gata kallas den enögde mannen ett ledljus. Det hjälper nämligen
            inte att försöka fokusera på enskilda förslag för att rikta ljuset
            bort från helheter och därmed framställa sina politiska förslag
            i bättre dager. Totalt vill Moderaterna skära ned 3 miljarder
            kronor, Sverigedemokraterna 13 miljarder kronor och Centerpartiet
            12 miljarder kronor på kommuner och landsting 2018.
          </note>
          <note>
            Som vanligt är det det parti som inte företräds i debatten här
            i dag, Sverigedemokraterna, som är säm st i klassen. Nära 50 miljarder
            kronor på utgifterna vill de skära ned bland annat genom enorma
            neddragningar på integrationsutgifterna. Här frånsäger sig Sverigedemokraterna
            allt ansvar för de människor som håller på att etablera sig i
            det svenska samhället. Den direkta konsekvensen av denna ansvarslöshet
            är naturligtvis att det blir kommunerna som får ta notan i form
            av fler försörjningsstöd och andra insatser.
          </note>
          <note>
            Samtliga oppositionspartier är alltså överens om våldsamma nedskärningar
            på välfärden, allt i akt och mening att finansiera gigantiska
            skattesänkningar i stället för att investera i välfärden. Precis
            så ser skiljelinjen i svensk politik ut: reformer mot skattesänkningar.
          </note>
          <note>
            För mig som socialdemokrat handlar det om att skapa goda förutsättningar
            för att kommuner och landsting ska kunna bedriva viktiga välfärdstjänster
            som sjukvård, äldreomsorg och skola – med hög kvalitet och hög
            tillgänglighet. Därför, fru talman, tillstyrker jag med glädje
            utskottets förslag i betänkande FiU3.
          </note>
          <note>
            (Applåder)
          </note>
          <note type="speaker">
            Anf. 53 ANETTE ÅKESSON (M) replik:
          </note>
          <note>
            Fru talman! Niklas Karlsson ska här ensam försvara regeringens
            budget eftersom hans samarbetsparti inte är företrätt i debatten
            om statens största utgiftsområde. Det är ganska anmärkningsvärt.
            Utgiftsområde 25 Allmänna bidrag till kommuner motsvarar hela
            försvaret, hela rättsväsendet och statsskuldsräntorna – det säger
            jag för att vi ska få en känsla för storleken på detta utgiftsområde.
            Det är alltså väldigt viktigt.
          </note>
          <note>
            Jag vet att Niklas Karlsson är väldigt engagerad i dessa frågor.
            Men det måste vara tufft att behöva försvara denna budget. I dagens
            Helsingborgs Dagblad står det att socialdemokratiska politiker
            använder S-märkta måttstockar som ger en skev verklighetsbild.
            Lite grann av den känslan får man också här.
          </note>
          <note>
            Det är inte en jobbfrämjande respektive tillväxtfrämjande budget
            som är framlagd. Det är väldigt mycket fokus på bidrag och inte
            så mycket fokus på exakt hur jobben och antalet arbetade timmar
            ska öka, så att kommunernas egna skatteintäkter kan bidra till
            finansieringen av kommunernas verksamheter.
          </note>
          <note>
            Dessutom blev jag lite konfunderad. Niklas Karlsson säger att
            man för 2018 ökar pengarna till välfärden. Det gör m an till viss
            del, men av de 5,9 miljarderna är 4,9 kompensation för olika beslut
            man fattar. Ökningen motsvarar alltså inte ens den urholkning
            av statsbidragen som kommuner och landsting genomgår. Det handlar
            om kompensation för pris- och löneökningar som man behöver. Man
            behöver alltså ungefär 2–3 miljarder.
          </note>
          <note>
            Hur tänker sig Niklas Karlsson att antalet jobb respektive antalet
            arbetade timmar ska öka framöver?
          </note>
          <note type="speaker">
            Anf. 54 NIKLAS KARLSSON (S) replik:
          </note>
          <note>
            Fru talman! Det råder inget tvivel om att jag är engagerad i
            kommunsektorn. Jag har, precis som Anette Åkesson, en bakgrund
            som kommunalråd. Jag kan inte detta i detalj, men jag kan det
            ganska väl. Jag är fortfarande engagerad hemmavid. Jag tror att
            vi i det arbete som Anette Åkesson och jag gör tillsammans i Kommunutredningen
            har goda förutsättningar att prata om de långsiktiga förutsättningarna
            för att kommunsektorn ska få det bättre.
          </note>
          <note>
            Jag tror, precis som det tidigare har sagts i debatten, att en
            viktig faktor för att detta ska lyckas är att antalet arbetade
            timmar blir större. Då måste vi se till att de människor som i
            dag inte har förmågan eller som ställs utanför arbetsmarknaden
            kan komma in på den.
          </note>
          <note>
            I dag vet vi att vi har ett näringsliv som är i behov av arbetskraft.
            Det är också väldigt många som är arbetslösa. Då kan man naturligtvis
            tillämpa den princip som den borgerliga regeringen använde sig
            av mellan 2006 och 2014. Man sa helt enkelt: Om de som är arbetslösa
            inte tar de jobb som inte finns är det deras eget fel. Det var
            en individuell fråga. Det var en moralisk fråga. Det är ens plikt
            att försörja sig själv. Där är vi helt överens. Men då måste också
            samhällskontraktet fungera. Det innebär att de människor som i
            dag inte kan försörja sig själva ska stå till arbetsmarknadens
            förfogande. De ska ta de jobb som växer fram. Men när de inte
            kan det på grund av att de inte har rätt kompetens eller rätt
            utbildning bygger samhällskontraktet på att vi som politiker ser
            till att ge dem den möjligheten. Det gör vi socialdemokrater genom
            en aktiv arbetsmarknadspolitik. Vi satsar betydligt mer på att
            stärka människorna på arbetsmarknaden än vad samtliga borgerliga
            partier gör.
          </note>
          <note>
            Moderaterna vill för nästa år skära ned med 8 ½ miljard kronor
            för att stärka människorna på arbetsmarknaden och ge dem förutsättningar
            för egen försörjning. Hur kan vi på det sättet, Anette Åkesson,
            öka antalet arbetade timmar?
          </note>
          <note type="speaker">
            Anf. 55 ANETTE ÅKESSON (M) replik:
          </note>
          <note>
            Fru talman! Man ska hjälpa dem som behöver hjälp och stöd. Där
            råder det total politisk enighet. Det finns inget parti som inte
            vill hjälpa dem. Trygghetssystemen ska fungera på det sättet.
            Problemet blir att tillväxten inte ökar med denna budget. Med
            denna budget ökar inte antalet jobb och antalet arbetade timmar.
            Däremot lägger man mer och mer pengar på dem som kanske kan arbeta.
            De ska inte behöva arbeta. Det tycker vi är fel.
          </note>
          <note>
            En annan fråga som jag tänkte ta upp är något som överraskade
            mig i budgeten. Det står att man konstaterar att man behöver möta
            medborgarnas växande anspråk på valfrihet. Just den meningen fastnade
            jag för, eftersom jag vet att det har aviserats ett förslag som
            bygger på Reepaluutredningen. Regeringen aviserar att man vill
            införa ett vinsttak i välfärden. Hur går det ihop med att man
            är medveten om att medborgarna tycker om att själva välja och
            att de har ökande anspråk på att välja? Hur går det ihop med att
            man vill lägga fram förslag om ett vinsttak i välfärden?
          </note>
          <note type="speaker">
            Anf. 56 NIKLAS KARLSSON (S) replik:
          </note>
          <note>
            Fru talman! Låt mig bara kort nämna något om vinster i välfärden!
            Det är en fråga som kommer att återkomma under våren. Regeringen
            kommer med en proposition. Det kommer att finnas gott om utrymme
            att redovisa vad detta får för konsekvenser.
          </note>
          <note>
            Den som har läst Ilmar Reepalus utredning kan konstatera att
            en av anledningarna till att införa ett stopp för vinstjakten
            är att garantera mångfalden. Vad som händer på det som nu har
            blivit skolmarknader och vård- och omsorgsmarknader är nämligen
            att stora drakar lägger under sig mindre skolor, mindre vårdcentraler
            och mindre äldreboenden. Det innebär i realiteten att valfriheten
            för medborgarna minskar när det till exempel gäller att välja
            vilken skola man ska gå på. Vi kan återkomma till den frågan.
          </note>
          <note>
            Men jag förstår, fru talman, att Moderaterna och Anette Åkesson
            helt plötsligt vill byta fokus. Det kom nämligen aldrig något
            svar på frågan. I stället säger Anette lite svepande: Jo, men
            det råder en total politisk enighet om att vi ska hjälpa dem som
            står långt från arbetsmarknaden. Det säger ni, men den politik
            ni levererar svarar inte upp mot det som ni säger i riksdagens
            talarstol.
          </note>
          <note>
            Ni slår på dem som står längst från arbetsmarknaden. Ni drar
            bort alla möjligheter till resurser som är till för att de ska
            kunna stärka sina förutsättningar för egen försörjning. Det råder
            inte total politisk enighet, Anette Åkesson, hur många gånger
            du än säger det. Det klassiska samhällskontrakt som vi har byggt
            upp från politikens sida innebär att det är människors skyldighet
            att försörja sig själva och att det ska finnas en politik som
            ser till att människor kan ta de jobb som växer fram. Detta har
            ni rivit. Det rev ni när ni regerade landet under förra perioden.
            Ni har fortfarande inte återupprättat det. Vill ni göra det är
            det upp till bevis när ni lägger fram nästa budget.
          </note>
          <note>
            (Applåder)
          </note>
          <note type="speaker">
            Anf. 57 PETER HELANDER (C) replik:
          </note>
          <note>
            Fru talman! Tack, Niklas Karlsson, för anförandet! Jag har några
            frågor och kanske också några påståenden.
          </note>
          <note>
            Det går bra för Sverige i en internationell högkonjunktur. Det
            kan jag hålla med om. Det är nog ingen som ifrågasätter det. Niklas
            Karlsson nämnde den låga arbetslösheten bland ungdomar. Så är
            det. Arbetslösheten bland oss som är födda i Sverige och som har
            någon form av utbildning är mycket låg. Jag undrar om Niklas Karlsson
            är medveten om den tudelning som finns bland de arbetslösa. Hur
            ser situationen ut för dem som står utanför? Ökar eller minskar
            arbetslösheten bland dem? Vad har man för idé i fråga om att ta
            hand om de människor som har svårt att komma in på arbetsmarknaden?
          </note>
          <note>
            Jag skulle också vilja ta upp frågan om skattesänkningar, för
            det är en fråga som Socialdemokraterna och även Vänsterpartiet
            ständigt återkom mer till. Jag skulle vilja fråga Niklas Karlsson:
            Är Niklas Karlsson medveten om hur mycket mer pengar i reella
            termer som kom in till välfärden i den kommunala sektorn under
            alliansregeringens period, 2006–2014? Minskade eller ökade resurserna
            till elever, invånare och slutenvårdspatienter – till välfärden
            över huvud taget? Ökade eller minskade resurserna?
          </note>
          <note>
            Jag har försökt titta igenom detta. Jag har också granskat lite
            intervjuer som har gjorts med statsministern och med Magdalena
            Andersson och även med er partisekreterare. Ekonomistyrningsverket
            och riksdagens utredningstjänst har visat att resurserna till
            vård, skola och omsorg stadigt ökade, med 33 procent, under alliansregeringens
            tid. Jag skulle önska att Niklas Karlsson kunde kommentera det.
          </note>
          <note type="speaker">
            Anf. 58 NIKLAS KARLSSON (S) replik:
          </note>
          <note>
            Fru talman! Det finns anledning att påpeka att detta inte är
            riksdagens frågestund utan en debatt och att man ska företräda
            sina egna förslag. Men jag ska ge Centerpartiets Peter Helander
            en chans och resonera lite om det som han påstår.
          </note>
          <note>
            Så här ligger det till: De som står långt från arbetsmarknaden
            måste få möjlighet att komma in på arbetsmarknaden. De måste få
            förmågan till egen försörjning.
          </note>
          <note>
            Till skillnad från många av de borgerliga partierna tror jag
            inte att man löser detta genom att säga till de arbetslösa att
            det är deras eget moraliska ansvar att se till att skaffa jobb.
            I stället bör vi som politiker se till att möta upp detta så att
            de arbetslösa kan ta de jobb som finns.
          </note>
          <note>
            Därför företräder vi en linje där vi säger att vi ska ha en aktiv
            arbetsmarknadspolitik. Vi satsar ganska mycket mer på dessa åtgärder
            än vad de borgerliga partierna gör i sina budgetförslag.
          </note>
          <note>
            Vi säger att när vi nu har överskott i statens finanser ska detta
            användas till reformer. Det ska användas för att stärka människor
            och för att minska ojämlikheten, och det ska användas i hela landet.
          </note>
          <note>
            Mot detta står borgerligheten och säger att det löser sig om
            vi bara kan sänka skatten. Jag tror att det är fel. Jag vill dessutom
            drista mig till att påstå att erfarenheten säger – och att historien
            har visat – att den politiken inte fungerar.
          </note>
          <note>
            Jag tror dessutom att man måste börja ganska tidigt. Det räcker
            inte med att rikta in sig på dem som för närvarande står utanför
            arbetsmarknaden. Vi måste redan i skolan ge barnen förutsättningar
            att tillgodogöra sig den grundläggande utbildningen, och vi måste
            också stärka dem i deras förmåga att ta steget vidare och utbilda
            sig på högskolor och universitet.
          </note>
          <note>
            Jag tror att detta är bra för Sverige och för dessa barn. Då
            måste vi också se till att satsa resurser, framför allt på kommuner,
            bland annat på utbildningsområdet. Där ser vi samma sak: I stället
            för att göra detta skär Centerpartiet ned 4,8 miljarder på utbildningarna
            i kommuner och landsting för att i stället satsa på skattesänkningar.
            Jag tror att det är fel väg att gå.
          </note>
          <note type="speaker">
            Anf. 59 PETER HELANDER (C) replik:
          </note>
          <note>
            Fru talman! Tack, Niklas Karlsson, för svaret!
          </note>
          <note>
            Det finns nog ingen som tvivlar på att alla partier vill att
            människor ska komma i egen försörjning och få makten över sitt
            eget liv eller att alla partier vill minska den sociala oron och
            tudelningen landet. Detta tror jag att alla är överens om.
          </note>
          <note>
            Frågan är bara hur man uppnår detta. Uppnår man det genom att
            ge bidrag, så att människor hamnar i en ny form av beroendeställning
            gentemot det offentliga? Det är detta som är skillnaden mellan
            den socialdemokratiska och miljöpartistiska regeringen, med stöd
            av Vänsterpartiet, och Alliansen. Vi tror att det är riktiga jobb
            och företagande som skapar ett sammanhållet Sverige.
          </note>
          <note>
            Det finns en politik, som kanske har funnits sedan början av
            70-talet, där man tror att man genom bidrag kan skapa arbeten.
            Men det är inte så det går till. Det är genom att minska kostnaderna
            för jobb och företagande som vi bygger ett hållbart och stabilt
            land.
          </note>
          <note>
            Det är detta som skiljer oss åt. Vi satsar våra pengar på att
            förbättra villkoren för jobb och företagande. Det är detta som
            är skillnaden.
          </note>
          <note>
            Jobbskatteavdragen, och även skattesänkningarna för pensionärer,
            gav mer pengar till välfärden – 100 miljarder i fasta priser.
            Även om man räknar bort inflation och fler invånare gav detta
            mer pengar. Men Socialdemokraterna kommer hela tiden tillbaka
            till att skattesänkningar inte löser några problem.
          </note>
          <note>
            Skattesänkningarna i sig själva löser inte problemen, men de
            gör att människor blir benägna att jobba mer och att utbilda sig.
            Framför allt handlar det om att människor blir benägna att jobba
            fler timmar, vilket Niklas Karlsson själv tog upp i sitt anförande.
            Fler arbetade timmar är grunden för att bygga den svenska välfärden.
            Därför måste vi få fler människor som betalar skatt. Vi måste
            få fler jobb, och vi måste minska kostnaderna för företagande.
          </note>
          <note type="speaker">
            Anf. 60 NIKLAS KARLSSON (S) replik:
          </note>
          <note>
            Fru talman! Jag fastnade särskilt för en passus i Peter Helanders
            inlägg. Han sa att vi får passa oss för att göra så att människor
            hamnar i beroendeställning gentemot det offentliga.
          </note>
          <note>
            Det är ett mycket märkligt resonemang. Vi vill satsa på utbildning
            för att människor ska stärkas och för att deras frihet ska bli
            större, för att ojämlikheten ska minska och för att människor,
            förhoppningsvis, ska kunna leva ett gott och lyckligt liv.
          </note>
          <note>
            Mot det står en borgerlig politik som säger att vi borde skära
            ned på detta, med något märkligt resonemang om att det gör att
            människor hamnar i beroendeställning. Jag delar definitivt inte
            den uppfattningen.
          </note>
          <note>
            Peter Helander ställde en fråga om hur det såg ut med det reala
            skatteunderlaget i kommuner och landsting under den borgerliga
            regeringsperioden som jag inte hann med att svara på i min förra
            replik, så jag vill nämna något om det.
          </note>
          <note>
            Jag har tagit tillfället i akt att ägna en stund åt att titta
            på detta. Jag har inte bara tagit hjälp av SKL utan också av andra
            institut som jobbar med kommunsektorn, bland andra Kommuninvest,
            som kanske är den förening eller organisation som har bäst koll
            på Sveriges ekonomi.
          </note>
          <note>
            Sedan 2014 har det reala skatteunderlaget i Sveriges kommuner
            och landsting växt varje år. Så Peter Helander har rätt. Men man
            kan ställa sig frågan om detta räcker. Nej, det gör det nog inte.
          </note>
          <note>
            Att det reala skatteunderlaget växer är en bra förutsättning.
            Vi kan få detta att ske på flera olika sätt, bland annat genom
            att se till att antalet arbetade timmar ökar. Det är viktigt.
          </note>
          <note>
            Samtidigt ska vi göra det så att hela landet kan leva. Vi ser
            en utveck ­ ling mot att storstadsregionerna växer, med den urbaniseringstakt
            vi har, samtidigt som demografin förändras i andra delar av landet.
            När de yrkesverksamma människorna flyttar därifrån finns de som
            ska försörjas, antingen i skolan eller inom äldreomsorgen, kvar.
          </note>
          <note>
            Vi står inför ett stort kompetensförsörjningsbehov i framtiden,
            och detta problem löser man inte bara genom att sänka skatter.
            Den diskussio ­ nen behöver vi återkomma till.
          </note>
          <note>
            (Applåder)
          </note>
          <note type="speaker">
            Anf. 61 HÅKAN SVENNELING (V):
          </note>
          <note>
            Fru talman! Det talas ofta om skattetryck i denna kammare. Förra
            veckan deltog jag i ett seminarium med idén om att de sju nordligaste
            länen i Sverige skulle få mer tillbaka från de värden som de producerar
            – från skogen, från vattenkraften och från gruvorna.
          </note>
          <note>
            Samtidigt lyfte de som höll i seminariet fram en intressant aspekt
            på skattepolitiken som sällan lyfts fram i riksmedierna: skillnaden
            i kommunalskatt och landstingsskatt mellan olika kommuner i Sverige.
          </note>
          <note>
            Det skiljer i dag i genomsnitt 2 kronor i skatt per hundralapp
            mellan de sju nordligaste länen och övriga Sverige. Det leder
            till att man har en ökad beskattning på totalt 7 miljarder. Tar
            man extremerna skiljer det 6 kronor i skatt mellan rika kommuner
            som Vellinge, Kävlinge och Solna kommun jämfört med glesbygdskommunen
            Dorotea.
          </note>
          <note>
            Här i riksdagen skriker borgerliga partier i högan sky över flygskatt,
            sänkt brytpunkt för statlig skatt eller 3:12-reglerna, för att
            ge några exempel.
          </note>
          <note>
            I stället för att debattera punktskatter och marginalskatter
            tycker jag att mer av debatten borde handla om den orättvisa skillnad
            som finns vad gäller den skatt som flest av oss betalar, nämligen
            kommunalskatten.
          </note>
          <note>
            Vilken kommunalskatt vi har hänger givetvis samman med skatteutjämningssystemet,
            som har till uppgift att kompensera för skillnader i till exempel
            gleshet. Samtidigt kan vi se att utjämningen i systemet blir allt
            sämre. Det är bra att det nu sitter en utredare och utreder det
            lite mindre systemet av de två – kostnadsutjämningssystemet. Det
            ska bli intressant att läsa slutbetänkandet till sommaren.
          </note>
          <note>
            Det är rimligt att utredningen vänder på några stenar, till exempel
            flyktingmottagande och gleshet. Men det är uppenbart att de 6
            kronor som finns i skillnader i kommunalskatt är mer än bara skillnader
            i ambitionsnivåer för välfärden.
          </note>
          <note>
            Vänsterpartiet har i år väckt en motion om det kommunala utjämningssystemet
            där vi föreslår att regeringen inrättar en parlamentarisk beredning
            för att kontinuerligt följa upp och anpassa det kommunala utjämningssystemet
            till förändrade demografiska och strukturella förhållanden. Detta
            är ett förslag som alla partier i Landsbygdskommittén ställde
            sig bakom.
          </note>
          <note>
            Det vore också bra om inkomstutjämningssystemet fick sig en översyn
            i syfte att utjämna dagens enormt stora skillnader. Runt hörnet
            ligger nämligen stora utmaningar för välfärden, och om man ska
            man tro till exempel Långtidsutredningen kan kommunalskatten behöva
            höjas betydligt i framtiden.
          </note>
          <note>
            Jakob Forssmed, som tyvärr har gått iväg på ett viktigt möte,
            lyfte tidigare upp frågan om en kommunalskattebroms, vilket är
            någonting som jag kraftigt skulle invända mot. Han menar att man
            behöver gneta på mer och att politikerna inte gör det.
          </note>
          <note>
            Jag tror dock att det är precis tvärtom och att de politiker
            som är valda i Sveriges och glesbygds- och landsbygdskommuner
            gnetar på i ganska stor utsträckning. Skillnaden för dem jämfört
            med de politiker som sitter i Kävlinge, Vellinge eller Solna är
            att man i dessa kommuner i väldigt stor utsträckning har markförsäljning
            som kommunens intäktsbas. Man har också en rik, välutbildad och
            i ganska liten utsträckning sjuk befolkning, som därigenom genererar
            stora skatteintäkter. Vi behöver snarare hitta sätt att utjämna
            de skillnader som finns i Sverige i stället för att straffa dem
            som gnetar på i motvind.
          </note>
          <note>
            I den budget som Vänsterpartiet har förhandlat fram med regeringen
            finns flera viktiga satsningar på kommune rna. Förra årets satsning
            på 10 välfärdsmiljarder ger fortfarande stor effekt i kommunerna,
            och de ökade statsanslagen är en viktig förklaring till kommunsektorns
            goda ekonomiska utveckling.
          </note>
          <note>
            I år har Vänsterpartiet drivit igenom en rättvisemiljard för
            det svikna Sverige. Det införs nu en tioårig mångmiljardsatsning
            som kommer att beröra många bruksorter, glesbygdskommuner, arbetarstadsdelar
            och förorter runt om i Sverige. Pengarna ska kunna sökas av kommuner
            som har områden som karakteriseras av till exempel hög arbetslöshet,
            låg utbildningsnivå och lågt valdeltagande. Användningen av medlen
            kommer att se olika ut i olika områden, men insatser för jobb,
            utbildning, service, fritid och sociala insatser lär bli centrala.
          </note>
          <note>
            Det börjar lite smått med en halv miljard nästa år för att sedan
            öka till 2 ½ miljard per år. Jag tror att det kommer att bli viktiga
            pengar för att kompensera och stötta utvecklingen i det svikna
            Sverige.
          </note>
          <note>
            Kommunerna får också flera bra riktade statsbidrag. Lovstödet
            till aktiviteter för barn och unga kommer att byggas ut med ytterligare
            250 miljoner. Vidare blir det avgiftsfri simskola, avgiftsfri
            kollektivtrafik på sommaren för ungdomar och mer pengar till socialtjänstens
            insatser till barn och unga som far illa. Bibliotekens verksamhet
            stärks också.
          </note>
          <note>
            I vårbudgeten föreslogs att ett nytt statsbidrag ska införas
            riktad till gymnasieskolans introduktionsprogram. Den nya reformen
            innebär att denna satsning förlängs och förstärks med 300 miljoner.
            Satsningen syftar till att öka kvaliteten och genomströmningen
            på gymnasieskolans introduktionsprogram. Det kan handla om anställningar
            av olika personalkategorier, insatser för att öka andelen behöriga
            lärare eller samverkan med det civila samhället.
          </note>
          <note>
            En lagstadgad habiliteringsersättning för personer med intellektuell
            funktionsnedsättning som arbetar införs. Bidraget syftar till
            att stödja kommunerna i deras arbete med att stimulera den enskilde
            att delta i verksamheten, till exempel genom att införa eller
            höja dagpenningen. Det tror jag kommer att göra livet bättre för
            många med funktionsvariationer.
          </note>
          <note>
            En av de politiskt viktigaste reformerna är avskaffandet av avdragsrätten
            för privat hälso- och sjukvård. Det har varit ett gissel som har
            lett till att vi har varit på väg i en riktning mot en alltmer
            amerikaniserad sjukvård där den som kan betala går först, inte
            den med störst behov. Nu får vi en likvärdig sjukvård där behoven
            styr, samtidigt som vi satsar på att stärka psykiatrin och ökar
            tillgängligheten till behandling av psykisk ohälsa. Det är en
            satsning som i ljuset av metoo känns extra viktig eftersom kvinnor
            i högre utsträckning än män drabbas av ohälsa bland annat på grund
            av större ansvar för det obetalda hemarbetet och sämre villkor
            på arbetsmarknaden.
          </note>
          <note>
            Barnhälsan får också en viktig satsning. Den uppsökande verksam
            ­ he ­ ten för att fånga upp barn med sämre hälsa förstärks. Landstingen
            till ­ delas mer resurser mellan 2018 och 2020 för att öka tillgängligheten.
            Det handlar om satsningar på ett utökat antal hembesök under spädbarnspe
            ­ rioden, att vaccination mot rotavirus inkluderas i det allmänna
            vaccina ­ tionsprogrammet, ökad information om vaccinationer för
            att möta vaccina ­ tionsskepticism samt information om tandhälsa.
          </note>
          <note>
            Förlossningsvården får en rejäl satsning på 1 miljard. Vi ser
            hur avstån ­ den blivit allt längre till BB i norr samtidigt som
            platsbristen är stor i våra större städer. Ingen kvinna ska behöva
            avstå cellprovtagning för screening av livmoderhalscancer av ekonomiska
            skäl. Därför genomför vi en sats ­ ning på avgiftsfri cellprovtagning.
          </note>
          <note>
            Allmänt tandvårdsbidrag ges som ett årligt bidrag till den som
            anlitar tandvården, och bidraget varierar beroende på hur gammal
            man är. Efter reformen får de som är mellan 23 och 29 år en höjning
            på 300 kronor. Det gäller också alla äldre över 65. För vuxna
            mellan 30 och 65 år höjs bidraget med 150 kronor.
          </note>
          <note>
            Nu genomförs också en satsning riktad mot personalen i hälso-
            och sjukvården på 2 miljarder under tre år. Pengarna kommer att
            gå till att förbättra personalsituationen och utveckla vårdens
            verksamheter. Medlen får användas till att se över arbetsvillkor,
            erbjuda kompetensutveckling, öka bemanningen och utveckla arbetssätt
            i syfte att vårdpersonal ska arbeta kvar inom hälso- och sjukvården.
          </note>
          <note>
            Fru talman! Jag yrkar bifall till förslaget i betänkandet.
          </note>
          <note>
            (Applåder)
          </note>
          <note type="speaker">
            Anf. 62 ANETTE ÅKESSON (M) replik:
          </note>
          <note>
            Fru talman! Vänsterpartiet har en intressant roll. Partiet är
            både opposition och budgetansvarigt. Det blir lite extra spännande.
          </note>
          <note>
            Håkan Svenneling framförde i sitt anförande att Vänsterpartiet
            vill se över utjämningssystemet. Då inser man att vi ser olika
            på olika problem. Den utredning som finns nu ser bara på kostnadsutjämningsdelen,
            som Håkan Svenneling var inne på. Men man känner kanske inte till
            att utredningen rör bara 10 procent av skatteutjämningssystemet,
            dessutom en del som är totalt finansierad av kommunerna. Alltså
            kommer det inte in några pengar alls från staten.
          </note>
          <note>
            Inkomstutjämningsdelen är väsentligt större och väsentligt mer
            omfattande. Jag har stora sympatier för att vissa kommuner som
            har det svårt behöver stöttas. Men det mesta av bidragen går till
            Göteborg och Malmö, men det är kanske inte de kommunerna som har
            sådana problem som innebär att de skulle behöva stöd. I Malmö
            är det till exempel 29 procent av intäkterna som kommer via inkomstutjämningssystemet.
          </note>
          <note>
            Jag är lite nyfiken på frågan om sjukvården. Köerna till sjukvården
            har under den tid som Vänsterpartiet har stöttat budgeten fördubblats
            sedan Alliansen slutade. Jag får inte riktigt ihop bilden av det
            som Håkan Svenneling beskriver med det som budgeten åtgärdar.
          </note>
          <note>
            Hur kan man öka kakans storlek? Det handlar om jobb, företagande
            och att få kakan att växa, inte bara att fördela kakan. Det brukar
            vara Mats Perssons bild, men jag lånar den för det här tillfället.
          </note>
          <note type="speaker">
            Anf. 63 HÅKAN SVENNELING (V) replik:
          </note>
          <note>
            Fru talman! Jag instämmer mycket i Anette Åkessons beskrivning.
            Budgeten tar viktiga kliv för att stärka landstingen och finansieringen
            av sjukvården. Jag nämnde en hel drös av olika riktade satsningar.
            Utöver det finns viktiga satsningar som har tillkommit, till exempel
            välfärdsmiljarderna. De kom förra året, och det har aviserats
            att de ska komma under kommande år fram till 2020. Det kommer
            att stärka och säkerställa en god sjukvård i hela landet.
          </note>
          <note>
            Det är viktigt att vi ibland använder riktade statsbidrag för
            att peka ut områden där vi ser att utvecklingen inte går i rätt
            riktning. För mig är det två områden som berör kvinnor i hög utsträckning,
            dels förlossningsvården, som vi har sett inte fungerar på ett
            bra sätt över hela Sverige, dels vården som rör psykisk ohälsa.
            Det är därför helt rimligt att riksdagen pekar med hela handen
            och säger att här finns pengar, här ska ske ökade satsningar och
            det här är områden där vården måste bli bättre.
          </note>
          <note>
            Anette Åkesson undrade hur kakans storlek ska bli större. Det
            är vad vi i grunden ser just nu. Högkonjunkturen hjälper till
            och bidrar. Samtidigt ser vi positiva signaler som vi inte har
            sett på länge. Jag tänker framför allt på den ökade sysselsättningen
            i samhället. Sverige har Europas högsta sysselsättningsnivåer.
            Det visar på hur viktigt jämställdhetsarbetet är för att få in
            kvinnor på arbetsmarknaden. Det är genom att det finns fler kvinnor
            på arbetsmarknaden som det blir högre skatteintäkter och ökad
            produktivitet. Det är därför som jämställdhet är så viktigt på
            arbetsmarknaden.
          </note>
          <note>
            Jag är orolig för de villkor som råder på arbetsmarknaden i Sverige.
            Vi vet att kvinnor oftare är deltidsarbetslösa och oftare arbetar
            deltid, vilket gör att deras möjligheter försämras och att de
            får ökad ohälsa som en konsekvens av hur det ser ut på arbetsmarknaden.
          </note>
          <note type="speaker">
            Anf. 64 ANETTE ÅKESSON (M) replik:
          </note>
          <note>
            Fru talman! Att tudelningen på arbetsmarknaden är ett viktigt
            problem tror jag att vi alla ser. Däremot är det under den nuvarande
            regeringen, där Vänstern stöttar budgeten, som det i absoluta
            tal finns fler arbetslösa bland utrikes födda än bland inrikes
            födda. Befolkningsantalet är då inte så stort. Det är en dramatisk
            försämring och en dramatisk utmaning som vi måste komma åt med
            olika integrationsåtgärder.
          </note>
          <note>
            För ett år sedan stod vi också här. Då lyfte jag upp frågan om
            utmaningarna med riktade statsbidrag i motsats till generella
            statsbidrag. Då uttryckte Håkan Svenneling att han ansåg att det
            var en intressant tanke, och han instämde i problembeskrivningen.
          </note>
          <note>
            När jag har tittat på hur regeringen har skött sig vad gäller
            statsbidragen har det till viss del varit en ökning i absoluta
            tal, men det är framför allt en ökning av de riktade statsbidragen,
            som nu är uppe i nivåer över 50 procent. Under de kommande åren
            kommer de att minska till 42 procent till 2020. Under allianstiden
            låg andelen riktade statsbidrag på 37–38 procent. Den andelen
            har vuxit.
          </note>
          <note>
            När man säger att man ger mer pengar till välfärden är det dessutom
            så att 2018 är 4,9 av de 5,9 miljarderna en ren kompensation för
            nya beslut, precis som jag var inne på i debatten med Niklas Karlsson.
            Enligt SKL behövs det för att inte urholka kommune rnas och landstingens
            ekonomi 2− 3 miljarder för att kompensera för pris ‑ och löneökningar.
            Framöver tillkommer det visserligen 5 miljarder i generella statsbidrag
            2018 och 2019, men man drar undan mer – 6 miljarder respektive
            8 miljarder – av de riktade statsbidragen, det vill säga att netto
            minskar statsbidragen.
          </note>
          <note>
            Kommuner och landsting kommer alltså att få det svårare framöver.
            Hur ställer sig Håkan Svenneling till det?
          </note>
          <note type="speaker">
            Anf. 65 HÅKAN SVENNELING (V) replik:
          </note>
          <note>
            Fru talman! Arbetslösheten bland utrikes födda är någonting som
            vi definitivt ska ta på allvar. I dag kom det också positiva besked
            om att det går i rätt riktning. Vi ser att den brist på kompetent
            arbetskraft som finns i företagen och att de behöver anställa
            fler möts genom att vi utbildar fler människor, precis som Niklas
            Karlsson var inne på, och ser till att matcha de satsningar vi
            gör med riktade insatser på de personer som står utanför – inte
            på hela gruppen som på den borgerliga regeringens tid, då till
            exempel jag fick statsbidrag trots att jag hade jobb.
          </note>
          <note>
            Jag tror också att det är viktigt att man ser de långtidsarbetslösa,
            som jag tycker har försvunnit ur den svenska debatten. Människor
            som har arbetskapacitet men kräver vissa speciella förutsättningar
            för att ta sig in på arbetsmarknaden har slagits ut av den hårda
            konkurrensen på svensk arbetsmarknad. Nu när vi är i ett läge
            med högkonjunktur behöver de människorna komma in. Vi såg tydligt
            under den borgerliga regeringen att de som var långtidsarbetslösa
            fastnade i långtidsarbetslöshet under väldigt lång tid. Det är
            en grupp som jag tycker att politiken borde bry sig mer om och
            oroa sig mer för.
          </note>
          <note>
            För att gå till det här med generella och riktade statsbidrag,
            som jag tycker att Anette tar upp på ett intressant sätt, måste
            jag säga att jag ändå tycker att vi har tagit steg i rätt riktning.
            Jag ser att vi lyfter fram och höjer de generella statsbidragen
            på ett bra sätt. I år blir det ett antal riktade statsbidrag,
            precis som tidigare år, men man gör också en översyn av de statsbidrag
            som finns.
          </note>
          <note>
            Det är framför allt på skolområdet som man behöver ta rejäla
            tag – där finns det enormt många statsbidrag av olika slag. Jag
            tror att man behöver hitta en modell för framtiden där man har
            riktade statsbidrag under en period men ser till att de efter
            en tid näst intill automatiskt blir generella så att man inte
            rullar dem framför sig år efter år.
          </note>
          <note>
            Jag tror att det är bra att politiken styr, men man bör också
            hitta bra modeller för att stödja och hjälpa kommunerna.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 14.)
          </note>
          <note>
            § 11 Ytterligare verktyg för makrotillsyn
          </note>
          <note>
            Finansutskottets betänkande 2017/18:FiU19
          </note>
          <note>
            Ytterligare verktyg för makrotillsyn (prop. 2017/18:22)
          </note>
          <note>
            föredrogs.
          </note>
          <note type="speaker">
            Anf. 66 OLLE FELTEN (SD):
          </note>
          <note>
            Fru talman! Jag vill börja med att yrka bifall till vår reservation
            i detta betänkande.
          </note>
          <note>
            Betänkandet, Ytterligare åtgärder för makrotillsyn , som vi nu
            ska avhandla handlar om förutsättningarna för delar av Finansinspektionens
            arbete med finansiell stabilitet. Det är ett viktigt område som
            har stor betydelse för svensk ekonomi som helhet, där det samlade
            ansvaret delas med Riksbanken och Riksgälden.
          </note>
          <note>
            Låt mig först konstatera att förutsättningarna för arbetet med
            finansiell stabilitet i Sverige lämnar en hel del övrigt att önska.
            Ett återkommande problem är frågan om hur ansvarsfördelningen
            mellan de tre myndigheterna ser ut och vilka befogenheter respektive
            myndighet har i sin del av uppdraget. Det är av avgörande betydelse
            för arbetet med finansiell stabilitet att de myndigheter som hanterar
            frågan har ett tydligt mandat och att samverkan mellan myndigheterna
            fungerar väl.
          </note>
          <note>
            Bristerna i hur vi hanterar arbetet med finansiell stabilitet
            i Sverige är väl dokumenterade. Det handlar om brister i ansvarsfördelning
            och befogenheter och inte minst om hur de operativa myndigheternas
            arbete kan synkroniseras bättre. Det aktuella betänkandet hanterar
            en liten bit av en liten del av detta problemkomplex.
          </note>
          <note>
            Betänkandets förslag ger Finansinspektionen i uppdrag att utarbeta
            föreskrifter för några delar av kreditmarknaden när det gäller
            kreditgivare som arbetar inom ramen för bolånelagen.
          </note>
          <note>
            Det har i flera sammanhang konstaterats att det finns stora brister
            i Finansinspektionens mandat. Frågan ställdes på sin spets 2015,
            när en föreskrift om amorteringskrav olagligförklarades och åtgärden
            fördröjdes i väntan på ny lagstiftning med sämre resultat som
            följd.
          </note>
          <note>
            Det är helt avgörande att med väl avvägda åtgärder skapa ett
            tillräckligt brett och djupt mandat, med tillhörande åtgärdsverktyg
            för respektive område, för att myndigheten ska kunna fullfölja
            sitt uppdrag och därigenom bidra till god stabilitet på den svenska
            finansmarknaden.
          </note>
          <note>
            Propositionen har tre huvudförslag – för det första att ställa
            krav på kreditinstitut som verkar inom ramen för bolånelagen att
            ”inte bidra till finansiella obalanser på kreditmarknaden”, för
            det andra att amorterings ­ kravet ska tillämpas även av kreditgivare
            som verkar inom ramen för bolånelagen och för det tredje att regleringar
            inom andra EES-länder ska kun ­ na gälla också för svenska företag.
          </note>
          <note>
            Fru talman! Det är bra att regeringen försöker ta tag i dessa
            viktiga frågor. Bolånemarknaden kan anses utgöra en krutdurk med
            stora potentiella risker för den svenska ekonomin. Det behövs
            därför bättre reglering av hur Finansinspektionen ska hantera
            frågor inom denna sektor liksom inom övriga delar av finanssektorn
            som kan leda till finansiella obalanser och kriser.
          </note>
          <note>
            Det är bra att Finansinspektionen får i uppdrag att bygga upp
            en uppsättning föreskrifter som kan aktiveras vid behov då finansiella
            obalanser riskerar att uppstå. Vi tycker att man bör arbeta mer
            med det förebyggande arbetet och på detta sätt skapa handlingsberedskap.
            Det bidrar till att öka myndighetens förmåga att hantera problem
            på rätt sätt och ökar tempot i åtgärderna när de behöver sättas
            in, vilket i sin tur bidrar till att öka förtroendet för myndighetens
            åtgärder. Det är en mycket viktig bit.
          </note>
          <note>
            Vi har förespråkat en sådan utveckling i vårt förslag till ett
            nytt sätt att organisera arbetet med finansiell stabilitet, som
            vi motionerat om de senaste två åren. Vi hade därmed förväntat
            oss en betydligt bättre proposition som avspeglar en insikt hos
            regeringen om att det myndigheterna behöver är tydligare regler
            och ett väl avvägt mandat. Vi skulle ha behövt ett påtagligt mer
            genomarbetat förslag till verktygslåda för Finansinspektionens
            hela arbete med makrotillsynen. Vi skulle ha behövt förslag om
            tydligare gränsdragningar och bättre samverkan mellan de tre myndigheterna.
          </note>
          <note>
            Fru talman! Bolånemarknaden är viktig, absolut. Det är nog alla
            överens om. Men det räcker inte att hantera en liten del av denna
            marknad för att skapa stabilitet. I dag får vi hålla till godo
            med vad som bjuds, men vi har två huvudsakliga invändningar mot
            utformningen av de förslag som regeringen lägger fram i propositionen
            med målet att ”förtydliga ansvar, befogenheter och verktyg inom
            makrotillsynen”.
          </note>
          <note>
            För det första anser vi att det finns risk att regeringens förslag
            inte leder till det mål man satt upp. Vi anser att det är bra
            med föreskrifter som kan aktiveras i olika förutbestämda situationer
            och scenarier, men för att ge önskad effekt krävs det att katalogen
            av föreskrifter är tillräckligt omfat ­ tande. De nu framlagda
            förslagen går bara en liten bit på vägen. Det krävs en bred satsning
            på väl avvägda föreskrifter för olika scenarier inom alla de områden
            som makrotillsynen ska utövas på. Den snuttifiering förslagen
            i betänkandet innebär riskerar att leda till ny osäkerhet om Finansinspek
            ­ tionens förmåga att hantera risker i det finansiella systemet
            som helhet.
          </note>
          <note>
            För det andra anser vi att regeringen behöver förtydliga vad
            som avses i just detta sammanhang med att motverka åtgärder och
            företag som ”bidrar till finansiella obalanser på finansmarknaden”,
            kopplat till de föreslagna åtgärderna. Det blir oklart vad som
            avses med en så bred ansats när avgränsningen för föreskrifterna
            sätts till att enbart handla om restriktioner som kan kopplas
            till nya bolån eller de verksamheter som sysslar med detta.
          </note>
          <note>
            Avgränsningen av åtgärdsområdet gör att flera av de finansiella
            obalanser som regeringen pekar på risker för inte kommer att kunna
            hanteras med hjälp av de snäva föreskrifter som Finansinspektionen
            ges i uppdrag att utarbeta. Häri ligger en fara för osäkerhet
            om hur regeringens avsikter för Finansinspektionens mandat egentligen
            ser ut eller vilka framtida eventuella obalanser som kan komma
            att hanteras med de aktuella åtgärderna. Därför krävs det ett
            förtydligande.
          </note>
          <note>
            En enskilt viktig fråga i betänkandet är hanteringen av amorteringskravet.
            En speciell typ av kredit, kapitalfrigöringskredit, riktar sig
            till personer med låg inkomst och en lågt belånad bostad som man
            vill bo kvar i. Idén är att man belånar en del av värdet på sin
            bostad men skjuter på såväl ränta som amortering till dess att
            man till slut avyttrar bostaden i livets slutskede.
          </note>
          <note>
            Själva poängen med dessa krediter är att man ska kunna använda
            värdet av sin bostad för att till exempel konsumera och leva ett
            bättre liv trots att man inte har tillräckliga inkomster. En gemensam
            nämnare för lån av detta slag är att låntagarna inte beviljas
            vanliga banklån på grund av för låga inkomster. Om man skulle
            vara tvungen att amortera på sådana krediter med dessa förutsättningar
            skulle de inte finnas över huvud taget. Vi anser därför att sådana
            krediter inte ska omfattas av amorteringskravet.
          </note>
          <note>
            Fru talman! Avslutningsvis vill jag uppmana regeringen att bygga
            vidare på denna propositions intentioner och återkomma till riksdagen
            med fler och mer genomtänkta förslag så att vi till slut får till
            ett väl avvägt regelverk för arbetet med makrotillsyn och hela
            fältet av åtgärder för finansiell stabilitet. Vi anser också att
            regeringen i detta sammanhang bör göra en ordentlig utvärdering
            av till exempel amorteringskravet och bolånetaket, som vägledning
            för kommande förslag.
          </note>
          <note>
            Det börjar bli ganska bråttom att få till ett heltäckande sådant
            regelverk. Dagens beslut kan i jämförelse med behovet av åtgärder
            liknas vid en portion aptitretande vitlöksbröd som start på en
            väl avvägd femrättersmeny, så det finns en hel del kvar att göra.
          </note>
          <note>
            I detta anförande instämde Crister Spets (SD).
          </note>
          <note type="speaker">
            Anf. 67 INGELA NYLUND WATZ (S):
          </note>
          <note>
            Fru talman! Vi debatterar nu alltså betänkandet som behandlar
            förslag om att ge Finansinspektionen ytterligare verktyg för makrotillsyn.
          </note>
          <note>
            Jag vill inledningsvis framhålla att jag tycker att det är otroligt
            betryggande att vi i utskottet har en mycket bred enighet om förslagen,
            och jag yrkar bifall till utskottets förslag och avslag på motionen.
            Jag noterar också att ansvarigt statsråd ämnar delta i debatten,
            vilket jag tycker är väldigt bra.
          </note>
          <note>
            Fru talman! Under de senaste åren har flera åtgärder vidtagits
            för att minska de makrofinansiella och finansiella stabilitetsriskerna
            med hushållens alltmer ökande skuldsättning och för att stärka
            konsumentskyddet i sammanhanget.
          </note>
          <note>
            Finansinspektionen införde 2010 ett allmänt råd om att ett lån
            med bostaden som pant inte bör överstiga 85 procent av bostadens
            marknadsvärde, det så kallade bolånetaket. Finansinspektionen
            införde också 2013 ett riskviktsgolv för bolån, vilket innebär
            att bankerna måste hålla ett schablonmässigt beräknat lägsta kapitalbelopp
            för ett visst värde av utestående bolån. Kravet skärptes från
            15 procent 2013 till 25 procent 2014.
          </note>
          <note>
            EU:s nya kapitaltäckningsregler för kreditinstitut och värdepappersbolag
            infördes 2014. Regeringen har dessutom i de budgetar som lagts
            fram under senare år presenterat miljardinvesteringar inom bostadssektorn
            för att stimulera ett ökat bostadsbyggande, och vi ser nu att
            nyproduktionen tar fart ordentligt.
          </note>
          <note>
            Under våren 2015 rådde viss oklarhet över vilket lagstöd Finansinspektionen
            hade för att vidta åtgärder avseende amorteringskrav. Då slöts
            en överenskommelse mellan regeringen, de borgerliga partierna
            och Vänsterpartiet som gjorde att vi fick till en ny lagstiftning
            som tydliggör detta. Den trädde i kraft i maj 2016. Regeringen
            har också nyligen sagt ja till Finansinspektionens begäran att
            införa en viss skärpning av amorterings ­ kravet från den 1 mars
            2018. Det är glädjande att samma partier som stod bakom den överenskommelsen
            nu också är överens om att ge Finansinspektionen det bredare mandatet
            att i framtiden vidta åtgärder som går utöver amorteringskravet.
          </note>
          <note>
            Fru talman! Förslagen i betänkandet innebär att det införs ett
            nytt krav på kreditinstitut och sådana kreditgivare som bedriver
            verksamhet enligt bolånelagen. De ska bedriva sin verksamhet så
            att de inte bidrar till finansiella obalanser på kreditmarknaden.
            Detta tar sikte på framför allt olika slag av begränsningar av
            hur stora lån och ränteutgifter kredittagaren kan anses klara
            i relation till sina ekonomiska förutsättningar. Det kan gälla
            individuella lån eller kreditgivarens samlade utlåning under en
            viss period. Det ska enbart gälla nya krediter.
          </note>
          <note>
            Vidare innebär förslaget att amorteringskravet, som i dag bara
            gäller kreditinstituten, ska tillämpas också av dem som bedriver
            verksamhet enligt bolånelagen. Det är rimligt att reglera så att
            dessa kreditgivare inte kan bidra till osund konkurrens genom
            att erbjuda lånevillkor som utifrån ett makroperspektiv kan orsaka
            finansiell instabilitet.
          </note>
          <note>
            Slutligen föreslås att det införs en möjlighet att i Sverige
            erkänna krav som ställs upp i ett annat land inom ESS och som
            motsvarar amorteringskravet eller kravet på att inte bidra till
            finansiella obalanser. Förslaget gäller den verksamhet ett svenskt
            kreditinstitut driver i det aktuella landet. Finansinspektionen
            – detta är viktigt – ska även fortsättningsvis inhämta regeringens
            medgivande innan ytterligare verktyg för makrotillsyn införs.
          </note>
          <note>
            Fru talman! Bakgrunden till att vi successivt stärkt makrotillsynen
            såväl internationellt som i Sverige är självfallet finanskrisen
            2008 och 2009. Baselkommittén för banktillsyn, BCBS, utarbetar
            internationella standarder för banktillsyn, och det senaste reformpaketet
            – Basel III – som genomfördes inom EU i det så kallade kapitaltäckningsregelverket
            2014 innehåller bland annat ökade krav på institutens likviditet,
            kapital och verktyg för makrotillsyn.
          </note>
          <note>
            I Sverige är det Finansinspektionen som har ansvaret för makrotillsynen,
            och dess mandat utvidgades den 1 januari 2014 till att även omfatta
            ansvar att vidta åtgärder för att motverka finansiella obalanser
            i syfte att stabilisera kreditmarknaden – men med beaktande av
            åtgärdernas effekt på den ekonomiska utvecklingen. Därefter uppstod
            frågan om Finansinspek ­ tionens mandat är tillräckligt för att
            ta hand om detta utvidgade ansvar, vilket resulterade i den nya
            lagstiftningen om Finansinspektionens rätt att meddela föreskrifter
            om amorteringskrav. Den trädde ikraft i maj 2016.
          </note>
          <note>
            Trots detta har det såväl från denna kammare som från Finansinspek
            ­ tionen, IMF och EU-kommissionen framförts synpunkter på behovet
            av att ytterligare förtydliga ansvaret, befogenheterna, verktygen,
            och proces ­ sen kring makrotillsyn.
          </note>
          <note>
            Fru talman! Mot denna bakgrund är det som jag sa inledningsvis
            glädjande att vi har en bred överenskommelse om de förslag vi
            behandlar här i dag. Det är viktigt för stabiliteten att vi är
            överens om ramarna för makrotillsynen. Det är också bra att regeringen
            är tydlig med att det är rimligt att göra undantag vid kreditgivning
            när det gäller till exempel äldre personer som har sin säkerhet
            i en bostad de redan äger och inte betalar amortering eller räntor
            löpande under kredittiden, så kallade seniorlån.
          </note>
          <note>
            Regeringen anser att det finns skäl att utvärdera och följa upp
            att de verktyg som enligt förslaget kan bli aktuella uppfyller
            sitt syfte men att det bör ske när verktygen tillämpats under
            en tid, så att det går att bedöma på ett realistiskt sätt. Utskottet
            delar den bedömning regeringen har gjort.
          </note>
          <note>
            Vissa remissinstanser anser att kravet bör preciseras bättre,
            medan regeringen anser att lagförslaget överensstämmer med det
            som gäller övriga bestämmelser i lagen om bank- och finansieringsrörelse
            och bolånelagen. Förslaget innebär att Finansinspektionen kan
            meddela föreskrifter vars konsekvenser ska utredas så att effekterna
            beskrivs. Finansinspektionen ska därutöver inhämta regeringens
            medgivande innan ytterligare verktyg införs, vilket naturligtvis
            stärker det möjligheten till demokratiskt ansvarsutkrävande.
          </note>
          <note>
            Fru talman! Med detta sagt vill jag avslutningsvis uppmana alla
            intresserade att följa den årliga hearingen om den finansiella
            stabiliteten och ansvarsfördelningen för makrotillsyn som utskottet
            genomför nästa gång den 23 januari nästa år.
          </note>
          <note>
            (Applåder)
          </note>
          <note>
            I detta anförande instämde Monica Green (S).
          </note>
          <note type="speaker">
            Anf. 68 NIKLAS WYKMAN (M):
          </note>
          <note>
            Fru talman! Även Moderaterna och Alliansen yrkar bifall till
            utskottets förslag, kanske med en något mer nyanserad bild än
            vad vi nyss hörde från talarstolen.
          </note>
          <note>
            Det är också viktigt att inskärpa det som förvisso betonades
            i slutet av det förra anförandet men som var otydligt i början:
            Man kan delegera uppgifter, men man kan aldrig delegera ansvar.
            Ansvaret för den finansiella stabiliteten och konsekvenserna av
            förslagen ligger hos ansvarigt statsråd och därmed hos hela regeringen.
            Finansinspektionen är ett verktyg för att nå de politiska målen.
            Den är inte självständig i den bemärkelse som till exempel Riksbanken
            är.
          </note>
          <note>
            Den 9 september 2008 vänder Lehmanaktien ned med 45 procent.
            Standard and Poors 500-index droppar samma dag med 3,4 procent.
            Dagen efter, den 10 september 2008, höjer Riksbanken reporäntan
            med 0,25 procentenheter upp till 4,75 procent. Detta sker under
            en höst då både ECB och Fed sänker räntorna. Vi har alltså en
            utveckling i den svenska räntepolitiken som går på tvärs med den
            övriga världen.
          </note>
          <note>
            Den 23 april 2010 begär Grekland nödlån på 45 miljarder euro
            – en summa som är så pass stor att den är svår att förhålla sig
            till – bland annat från IMF.
          </note>
          <note>
            Den 27 juli, det vill säga strax därefter, inleder Riksbanken
            en lång rad räntehöjningar för svensk ekonomi. Därefter är inflationsförväntningarna
            i ekonomin knäckta. Vi kommer in i ett läge där ekonomin vänder
            uppåt men där Riksbanken känner sig nödgad att i stället sänka
            räntan för att nå sitt inflationsmål. Vi befinner oss då i det
            som ofta beskrivs som ett onormalt läge för den ekonomiska politiken.
          </note>
          <note>
            Man kan givetvis diskutera detta på kors och tvärs och fram och
            tillbaka. Men det råder en bred samsyn om att högkonjunktur i
            kombination med låga räntor givetvis kommer att elda på en skuldsättning.
            Allting annat är otänkbart. Detta har också varit kontroversiellt
            inom Riksbanken med öppna konflikter på ett sätt som varken är
            önskvärt eller för den delen särskilt förväntat från en myndighet
            som Riksbanken, där denna onormala räntepolitik har debatterats
            mycket. Detta har givetvis också lett till en kraftig ökning av
            hushållens skuldsättning.
          </note>
          <note>
            Fru talman! Det skedde en utjämning i hushållens skuldsättning
            i förhållande till inkomster från 2006 och framåt. Men den onormala
            räntepolitiken har knäckt denna utveckling och givetvis ytterligare
            exponerat de svenska hushållen för risk. Det exponerar givetvis
            hela det svenska samhället och hela den svenska ekonomin, jobben,
            välfärden och tryggheten för risker.
          </note>
          <note>
            Vi berömmer oss gärna i Sverige för att vi har en låg statsskuld,
            och det är förvisso sant. Men om man väger ihop statsskulden och
            hushållens skuldsättning är vi knappast bättre än andra länder.
            Då är vi möjligtvis genomsnittliga. Vi har bara fördelat risken
            på ett annat sätt. Det beror delvis på faktorer som det råder
            bred samsyn om. Det är bra att man äger sitt eget boende. Det
            är generellt sett bättre att äga boendet än att hyra det, särskilt
            om man tillhör de ekonomiskt lite svagare grupperna i samhället,
            eftersom det hyrda boendet över tid blir dyrare. Det kommer givetvis
            att förskjuta en del av skuldsättningen från stat till hushåll.
            Därom råder det en bred samsyn.
          </note>
          <note>
            Men det är inte bara Riksbanken och räntepolitiken som påverkar
            den finansiella stabiliteten eller uppkomsten av finansiella obalanser.
            Det är mer grundläggande problem än så i samhället. Det mest grundläggande
            problemet, fru talman, är den svenska dysfunktionella bostadssituationen,
            där vi har en mycket passiv regering som under snart en hel mandatperiod
            inte har lyckats vidta en enda åtgärd som enligt någon trovärdig
            bedömare förbättrar bostadsmarknadens funktionssätt. Här finns
            det ett dubbellås mellan ett miljöparti som inte vill göra några
            förändringar på den sidan som begränsar utbudet och en socialdemokrati
            som på inget sätt vill stöta sig med Hyresgästföreningen, även
            om det på sikt skulle bli bättre för nästa generations hyresgäster.
          </note>
          <note>
            Detta har också drivits på av en mycket ansvarslös socialdemokrati,
            som via statliga organ har eldat på eller till och med startat
            de stora finansiella obalanserna i Sverige. Problemen var begränsade
            fram till 2000-talets början, då en mycket aktivistisk politik
            inleddes av det statliga bolaget SBAB. Dessförinnan kunde man
            låna upp till 70 eller 80 procent, beroende på om det var en villa
            eller om det var en bostadsrätt. Därefter bestämde man från det
            statliga hållet, med en mycket aktivistisk hållning, att detta
            skulle bort. Människor skulle låna till kapitalinsatsen. Det var
            devisen i början av 2000-talet. Vi kan fundera på vad det betyder.
            Men det var en aggressiv kampanj från ett under den tiden socialdemokratiskt
            lett Sverige via SBAB om att skuldsättningen skulle upp till 100
            procent eller till och med över 100 procent när det var fråga
            om köp av bostäder. Detta ledde givetvis till en mycket explosiv
            utveckling av hushållens skuldsättning. Det var ett mycket oansvarigt
            drag av ett statligt bolag som nu har försatt Sverige i en mycket
            svår situation.
          </note>
          <note>
            Det som vi diskuterar här i dag, om ytterligare verktyg i makrotillsynen,
            bör vi gemensamt vara medvetna om är en lindring av men inte en
            bot mot de problem som vi har.
          </note>
          <note>
            Fru talman! I dag väljer vi att ordinera oss själva lite mer
            Magnecyl, när det kanske egentligen är en ordentlig läkarundersökning,
            friskvård eller kanske till och med riktig medicin som landet
            behöver för att komma till rätta med de grundläggande problemen.
            Det betyder inte att Magnecylen inte behövs.
          </note>
          <note>
            Fru talman! Det är emellertid oroande att det inom de grundläggande
            problemområdena, och då främst bostadsmarknaden, inte sker några
            förbättringar. För den långsiktiga ekonomiska utvecklingen, för
            stabiliteten i det finansiella systemet och för att motverka de
            finansiella obalanserna, det vill säga två av tre av Finansinspektionens
            uppdrag, vore det bättre med en strukturreformsinriktad politik
            som löser de grundläggande problemen i stället för att enkom mildra
            symtomen.
          </note>
          <note>
            Fru talman! Det är också förståeligt att dessa förslag om att
            skjuta över ansvar eller åtminstone uppgifter till en myndighet
            kommer från reger ­ ingen. Vi har inte en stark historia i Sverige,
            och särskilt inte hos Socialdemokraterna, av att klara av att
            hantera detta inom ramen för det politiska systemet. Det är därför
            som denna typ av uppgifter flyttas över till myndigheter. Om detta
            har det funnits en insikt hos alliansregeringen, som startade
            detta och göra Finansinspektionen mer potent. Det är i dessa tider
            än mer angeläget när vi ser hur den andra delen av den ekonomiska
            politiken, finanspolitiken, helt underkänns av alla expertmyndigheter
            – Finanspolitiska rådet, Riksrevisionen, Konjunkturinstitutet
            och så vidare – vilka entydigt säger att finanspolitiken strider
            mot det finanspolitiska ramverket. Därmed är det nödvändigt att
            väga upp det andra benet kring finansiell stabilitet.
          </note>
          <note>
            Fru talman! Det är dock viktigt att vi också ser och uppmärksammar
            att det finns en medvetenhet om de avigsidor som kan finnas kring
            detta – negativ påverkan på tillväxt och negativ påverkan på arbetslöshet.
            En stor mängd regleringar kan också leda till att det byggs upp
            obalanser i ekonomin som vi på förhand inte känner till. Ofta
            är det precis så det går till. En välvillig och välmenande politik
            som försöker lösa problem som vi har i dag lyckas på ett sätt
            som man inte kan förutse skapa problem som uppstår i morgon. Därmed
            finns det anledning att både vara ödmjuk när man vidtar nödvändiga
            åtgärder av den typ som vi nu föreslår och givetvis vara lite
            framsynt och vara noggrann med att inte nöja sig med de smärtstillande
            tabletterna utan ta tag i det grundläggande problemet. Här efterlyser
            vi givetvis fler och riktiga åtgärder av regeringen.
          </note>
          <note>
            Fru talman! Avslutningsvis: En liten och öppen ekonomi som den
            svenska, med en stor valuta utan några internationella valutasamarbeten
            som på olika sätt kan garantera vår stabilitet i olika kristider,
            även om det självklart också finns fördelar med att stå utanför,
            måste givetvis värna stabilitet och robusthet i det svenska systemet.
          </note>
          <note>
            I dag ger vi ökade möjligheter för den berörda myndigheten att
            med regeringens godkännande göra detta. Det är nödvändigt i den
            situation som har uppkommit, men man måste också ställa sig frågan
            om det är det mest önskvärda. Vi känner till avigsidorna med en
            mycket reglerad kreditmarknad, något som vi tidigare har prövat
            i Sverige. Det har också ett pris.
          </note>
          <note>
            Det är därför en önskan från oss moderater att sittande regering
            i stället för att bara vända sig till pillerburken också tar tag
            i friskvården av det ekonomiska systemet, där bostadsmarknaden
            är ett grundläggande problem och driver hushållens skuldsättning.
            Det finns också skäl för Socialdemokraterna att självkritiskt
            reflektera kring hur detta system uppkom och hur det eldades på
            av en statlig bank samt att ta tag i skattesystem och bostadsmarknadsregleringar
            så att det finansiella systemet i sig självt blir mer robust och
            motståndskraftigt.
          </note>
          <note>
            Men i väntan på detta är det självklart att vi i Moderaterna
            på tyngsta möjliga sätt stöder en inriktning som gör Sverige mer
            robust och motståndskraftigt genom att den berörda myndigheten
            är potent att utföra de åtgärder som krävs.
          </note>
          <note>
            (Applåder)
          </note>
          <note type="speaker">
            Anf. 69 INGELA NYLUND WATZ (S) replik:
          </note>
          <note>
            Fru talman! Tack, Niklas Wykman, för anförandet! Det var intressant
            att höra. Jag hörde Niklas Wykman säga flera gånger att detta
            är ett förslag och ett betänkande som vi är väldigt eniga om.
            Åtminstone två eller tre gånger sa du det. Men med tanke på vad
            du sa i övrigt kändes det inte som att det fanns någon trovärdighet
            i det du underströk.
          </note>
          <note>
            Jag skulle därför vilja fråga: Är ni egentligen från Moderaternas
            sida överens med regeringen om innebörden i detta? Ni har ju till
            exempel väldigt tydligt varit kritiska mot det senaste som regeringen
            gjorde när den accepterade Finansinspektionens förslag om att
            förstärka amorteringskravet. Därmed måste man ställa frågan i
            detta sammanhang. Ni signalerar nu tydligt att ni inte är beredda
            att stödja det regeringen har gjort, nämligen sagt ja till det
            förstärkta amorteringskravet. Ämnar ni därmed, om ni får möjlighet,
            försvaga sammanhållningen kring makrotillsynen genom att riva
            upp ett amorteringskrav om det kommer till stånd?
          </note>
          <note type="speaker">
            Anf. 70 NIKLAS WYKMAN (M) replik:
          </note>
          <note>
            Fru talman! Ingela Nylund Watz inre känsloliv kan jag nog inte
            göra så mycket åt. Däremot kan jag råda viss bot på hennes okunskap.
            Det fanns en överenskommelse som byggde på att Finansinspektionen
            skulle få möjlighet att ha de verktyg som krävdes. Det ingicks
            en politisk överenskommelse om att det var regeringen som skulle
            godkänna dem.
          </note>
          <note>
            Det är alltså, fru talman och Ingela Nylund Watz, regeringen
            som ska göra det. Det är en mycket märklig situation när man har
            gjort en överenskommelse som bygger på att myndigheten ska utforma
            åtgärder och regeringen ska godkänna dem. Då är det alltså inte
            till riksdagen man sedan kan vända sig. Så Ingela Nylund Watz
            fråga saknar helt relevans. Det är inte riksdagen som ska godkänna
            överenskommelserna; det är regeringen som ska göra det.
          </note>
          <note type="speaker">
            Anf. 71 INGELA NYLUND WATZ (S) replik:
          </note>
          <note>
            Fru talman! Niklas Wykman behöver inte vara orolig för mitt inre
            känsloliv. Däremot tycker jag nog att det finns anledning att
            fundera över de signaler som Moderaterna i hög grad har bidragit
            med. Det handlar om att öppet kritiskt säga: Vi stöder inte förslaget
            från Finansinspektionen; vi tycker att det är dåligt och att tajmningen
            är dålig. Jag vet inte alla ord som har använts.
          </note>
          <note>
            Det är ju precis som Niklas Wykman själv säger: Vi har en överenskommelse
            om att ge Finansinspektionen detta verktyg. Vi har kommit överens
            om att regeringen ska ta ställning till detta och säga ja eller
            nej. Eftersom Moderaterna och åtminstone dess partiledning i hög
            grad är bärare av denna överenskommelse är det viktigt inte minst
            för denna kammare att få klarhet i hur Moderaterna tänker agera
            framöver. Om det finns minsta tvivel om att det råder enighet
            om de verktyg vi ger till Finansinspektionen finns ju en risk
            att vi raserar förtroendet för stabiliteten genom vårt eget agerande.
          </note>
          <note>
            Därför tycker jag faktiskt att det är relevant att ställa frågan:
            Hur tänker Moderaterna göra, givet att det blir ett regeringsskifte
            och man får möjlighet att påverka detta? Kommer Moderaterna i
            så fall att driva på politiken så att man avvecklar det förstärkta
            amorteringskravet?
          </note>
          <note type="speaker">
            Anf. 72 NIKLAS WYKMAN (M) replik:
          </note>
          <note>
            Fru talman! Först och främst får man konstatera två saker. Den
            första är att det är socialdemokratin som alltid har misslyckats
            med den finansiella stabiliteten i Sverige. Det går bra att läsa
            sig till den kunskapen.
          </note>
          <note>
            En annan sak som Ingela Nylund Watz kan notera apropå osäkerhet
            är att vi har en finansmarknadsminister, en bostadsminister och
            en finansminister som i medierna inför detta beslut har varit
            i öppen konflikt med varandra och hävdat olika saker. Så jag tror
            att Ingela Nylund Watz skulle göra klokt i att vara lite ödmjuk
            i sin beskrivning.
          </note>
          <note>
            Men, fru talman, jag blir ändå oroad, för har man gjort en överenskommelse
            där det är tydligt att det är regeringen som ska bemyndiga myndighetens
            beslut kan Ingela Nylund Watz inte sedan komma till riksdagen
            och säga att det är där beslutet ska fattas. Det finns ju en anledning
            till att vi från början placerade beslutet hos regeringen.
          </note>
          <note>
            Om Ingela Nylund Watz på allvar tycker att det ska vara förankrat
            i riksdagen måste hon snarast ta kontakt med sin regering och
            säga att detta ska omförhandlas och att beslutet ska flyttas till
            riksdagen. Det Ingela Nylund Watz nu gör är att bryta mot den
            överenskommelse vi har, nämligen att det är regeringen som ska
            fatta beslutet.
          </note>
          <note>
            I en så här allvarlig fråga är det ytterligt oansvarigt att kringgå
            den överenskommelse vi har, där regeringen ska fatta beslut. Vill
            Ingela Nylund Watz att det beslutet ska fattas i Sveriges riksdag
            rivs alltså överenskommelsen upp. Det finns väl anledning för
            statsrådet som närvarar här att sedan kommentera den utflykt från
            överenskommelsen som Ingela Nylund Watz nyss gjorde.
          </note>
          <note type="speaker">
            Anf. 73 HÅKAN SVENNELING (V):
          </note>
          <note>
            Fru talman! Vi debatterar i dag en fråga som låter väldigt svår;
            inte minst när man hör Niklas Wykman låter detta jättekomplicerat.
            Det låter också som att det inte har med människors ekonomi att
            göra, men egentligen är det precis tvärtom. Makroekonomi är, väldigt
            förenklat, alla svenskars ekonomi samlad på en nationell nivå.
            Sedan finanskrisen har debatten och diskussionen kring makrotillsyn
            ökat kraftigt, och det är i grunden mycket bra.
          </note>
          <note>
            Marknaden har nämligen inget intresse av att ta ansvar – den
            har intresse av att tjäna pengar. Det är därför man ska dra öronen
            åt sig i dessa frågor när storbankerna, mäklarna eller Bankföreningen
            säger att nya regleringar är dåligt. Dåligt för vem? För bankerna,
            för staten eller för den enskilda?
          </note>
          <note>
            Frågan är om det finns någon reglering som bankerna i grunden
            har varit för, eller om det bara handlar om olika grader av motstånd.
            Storbank ­ erna har nu visat en väldigt god lönsamhet på historiskt
            höga nivåer, och man har också ökat sina marginaler just på bolån,
            vilket gör att den ökade skuldsättningen hos hushållen har varit
            en god affär för storbankerna.
          </note>
          <note>
            Genom att Finansinspektionen får detta uppdrag ökar makrotillsynen.
            Samtidigt innebär modellen en rimlig balans mellan effektivitet
            och demokrati. Behöver man genomföra åtgärder snabbt, till exempel
            i samband med en kris, får nu Finansinspektionen mandat att snabbt
            komma med åtgärdsförslag.
          </note>
          <note>
            Samtidigt har regeringen makten att besluta, vilket gör att demokratin
            säkerställs. Ansvaret kan fortfarande utkrävas av en regering,
            oavsett om den är socialdemokratiskt eller borgerligt ledd. Regeringen
            måste därför hela tiden göra en helhetsbedömning när nya åtgärder
            införs.
          </note>
          <note>
            Den makrorisk som nu är mest aktuell för Finansinspektionen att
            övervaka är den ökade skuldsättningen hos hushållen i Sverige.
            I Sverige har vi en låg statsskuld. I stället ligger en stor del
            av skulderna hos hushållen, främst i form av lån för att äga en
            bostad.
          </note>
          <note>
            Utvecklingen har gått fort. För hela hushållssektorn är skuldsättningen
            i dag 180 procent av disponibel inkomst. Men hushållen med bolån
            hade en genomsnittlig skuldkvot på 338 procent i september 2017,
            vilket är en ökning med 47 procentenheter jämfört med 2010, enligt
            Riksbanken.
          </note>
          <note>
            Samma data visar också att 640 000 hushåll har en skuldkvot som
            överstiger 400 procent, medan 260 000 hushåll har en skuldkvot
            som överstiger 600 procent. Det är hushållen med högst skuldsättning
            som utgör den största risken vid en kris eller störning i ekonomin
            eftersom de dels kan förlora stora belopp, dels kan komma att
            strama åt sin ekonomi så kraftigt och så snabbt att det får påverkan
            på deras konsumtion, vilket därigenom påverkar samhällsekonomin.
          </note>
          <note>
            Det är därför man lugnt kan säga att ett samhälle utan kraftigt
            belånade hushåll är ett bättre fungerande samhälle.
          </note>
          <note>
            I debatten har det funnits flera förslag på vad man ska göra.
            Det som skulle ha störst effekt vore att minska incitamentet för
            skuldsättning på hela stocken av låntagare, till exempel genom
            nedtrappning av ränteavdrag. Vänsterpartiet var tidigt ute och
            krävde en sådan nedtrappning, och i dag anser sex av åtta partier
            att det vore en bra åtgärd.
          </note>
          <note>
            Beklagligt nog finns det en axel i svensk politik mellan socialdemokrater
            och moderater som vägrar att göra något åt problemet, särskilt
            när de tror att det kan skada deras opinionssiffror. Det kan visa
            sig bli en dyr läxa i framtiden.
          </note>
          <note>
            I stället har man bollat upp olika förslag som gäller nya låntagare.
            Detta ger betydligt mindre effekt på hushållens skuldsättning,
            och eventuella åtgärder får större effekt på unga hushåll som
            är på väg in på bostadsmarknaden eller ofta byter boende i takt
            med att man bildar familj.
          </note>
          <note>
            Tidigare har bolånetaket, alltså ett hus hålls egeninsats, höjts
            från 10 procent till 15 procent. Ett amorteringskrav har införts
            i syfte att få alla hushåll att amortera på sin skuld och inte
            bara betala sina räntekostnader.
          </note>
          <note>
            Det aktuella förslaget, som regeringen redan har tagit ställning
            till, är ytterligare ett amorteringskrav för de högst belånade
            hushållen – de som tar ett lån över fyra och en halv gånger sin
            inkomst. Förslaget siktar in sig på de 15 procent av hushållen
            som är mest belånade och tvingar dem till en högre amorteringstakt.
            Därigenom minskar deras incitament att låna mycket.
          </note>
          <note>
            Vänsterpartiet har landat i slutsatsen att det är en bra åtgärd.
            Detta är hushåll som riskerar att skapa obalans i ekonomin, och
            därför är det rimligt att sätta in makroåtgärder mot deras höga
            belåningsgrad.
          </note>
          <note>
            Samtidigt pekar Finansinspektionens analyser på att detta är
            välmående hushåll med relativt goda inkomster. Inte särskilt många
            är väldigt unga. Det gör att denna åtgärd snarare lär ha en avkylande
            effekt på den tidigare osunda bostadsmarknaden.
          </note>
          <note>
            Med detta sagt vill jag yrka bifall till utskottets förslag i
            betänkandet.
          </note>
          <note type="speaker">
            Anf. 74 MATS PERSSON (L):
          </note>
          <note>
            Fru talman! De senaste tio åren har präglats av finanskrisen
            och konsekvenserna av den. Detta visar, tycker jag, på ett påtagligt
            sätt vikten av att bygga ett finansiellt system som är robust
            och innehåller regler som gör att man kan hantera att det börjar
            blåsa på de finansiella marknaderna.
          </note>
          <note>
            Det förslag som nu ligger på riksdagens bord är ett förslag som
            regeringen har förhandlat fram tillsammans med oppositionen. Jag
            är glad att vi över blockgränserna har kunnat hitta en samsyn
            kring hur det här ska se ut. Det är ett arbete som inleddes under
            alliansregeringen, och det har tagit väldigt lång tid, men nu
            har den rödgröna regeringen till slut kommit med ett förslag till
            riksdagens bord.
          </note>
          <note>
            Fru talman! I det som vi är överens om över partigränserna är
            det väldigt tydligt att vi ger Finansinspektionen ett brett och
            tydligt mandat, men till syvende och sist är det ändå det politiska
            systemet som tar ansvar för den finansiella stabiliteten. Tydligast
            blir detta i att regeringen ska godkänna flera av de förslag som
            Finansinspektionen eventuellt lägger fram för regeringen.
          </note>
          <note>
            Varför? För det första därför att det är viktigt att svenska
            folket, de som påverkas av den här typen av beslut, kan göra ett
            politiskt ansvarsutkrävande av regeringen. Det är viktigt att
            man kan kräva politiker på ansvar för de beslut som faktiskt tas.
          </note>
          <note>
            För det andra därför att det är viktigt att någon har ett helhetsperspektiv.
            Det finns ju alltid en risk när man i sin iver att hantera exempelvis
            hushållens skuldsättning går fram med åtgärder som får en rad
            andra konsekvenser och effekter i samhället. Den helhetsbedömningen
            behöver någon göra, och det är rimligen inte Finansinspektionen
            utan det politiska systemet och regeringen.
          </note>
          <note>
            Fru talman! Vi ser nu, och har sett under alltför lång tid, hur
            hushållens skuldsättning blivit ett allt större problem i det
            svenska samhället och riskerar att bli ett större problem i framtiden
            för den svenska ekonomin. Den senaste mandatperioden har präglats
            av en påtaglig passivitet och en ovilja att ta itu med bostadsmarknaden
            liksom en väldig ovilja och oförmåga till politiskt mod att göra
            någonting åt hushållens skuldsättning.
          </note>
          <note>
            Detta gör att vi de senaste åren har sett hur skulderna har ökat
            väldigt mycket, vilket står i skarp kontrast till det jag tycker
            borde prägla debatten, nämligen hur människor kan stimuleras att
            spara. Regeringen har nu på riksdagens bord lagt fram ett förslag
            om att höja skatten på sparande – i ett läge där hushållen har
            väldigt mycket skulder. Vem förstår logiken? Ingen!
          </note>
          <note>
            I ett läge där denna passivitet har varit så tydlig väljer Finansinspek
            ­ tionen att gå fram med ett förslag om att förstärka amorteringskravet.
            Finansinspektionen säger väldigt tydligt att det här förslaget
            inte alls är det man egentligen vill göra, utan man lägger fram
            detta förslag eftersom re ­ geringen har dragit benen efter sig
            och inte gjort någonting under väldigt många år. Man säger också
            att man lägger fram förslaget eftersom det finns en brist på andra
            åtgärder.
          </note>
          <note>
            I det läget hade jag hoppats och förväntat mig att den rödgröna
            reger ­ ingen skulle göra det som står i det vi diskuterar i kammaren
            i dag, nämligen göra en helhetsbedömning av vad det innebär om
            man skruvar åt amorteringskravet ytterligare. Vad innebär det
            för unga människor? Vad innebär det för den 28-åriga civilingenjören
            från Linköping som får drömjobbet i Stockholm och vill flytta
            dit, till en bostadsmarknad som präglas av köer och som innebär
            att 28-åringar i väldigt många fall måste betala dyra tusenlappar
            för att bo i andra hand? Till dessa människor säger nu reger ­
            ingen: Vi vill göra det ännu svårare att ta drömjobbet och flytta
            till en större stad!
          </note>
          <note>
            Det var inte meningen med den lagstiftning som ligger på vårt
            bord och det regelverk som vi har tagit i hand på att regeringen
            så flagrant skulle bortse från att ta detta helhetsansvar.
          </note>
          <note>
            Det blir också väldigt tydligt, fru talman, när man ställer frågan
            till regeringen vilka egna bedömningar, analyser och utredningar
            regeringen har gjort för att anlägga ett helhetsperspektiv. Svaret
            är då noll – nada.
          </note>
          <note>
            Detta är inte att ta politiskt ansvar. Det är inte att ta ansvar
            för svensk bostadsmarknad. Det är inte att ta ansvar för de unga
            människor som vill komma in på bostadsmarknaden. Det är att göra
            bostadsmarknaden krångligare. Det är att försvåra ännu mer för
            unga människor att komma in på bostadsmarknaden.
          </note>
          <note>
            Fru talman! Detta sker i ett läge där vi ser prisnedgångar på
            den svens ­ ka bostadsmarknaden. I Stockholm och Göteborg finns
            en påtaglig risk för att det förstärkta amorteringskravet driver
            och fördjupar prisnedgången ytterligare. Den osäkerheten är det
            sista det svenska folket behöver. Den osäkerheten är det sista
            unga människor som har en bostad eller unga människor som vill
            flytta till en ny bostad behöver.
          </note>
          <note>
            Det människor behöver nu är trygghet. Det människor behöver nu
            är stabilitet. Det människor behöver nu är en regering som tar
            ansvar för den förda politiken och inte duckar och lämnar det
            till en statlig myndighet.
          </note>
          <note>
            Med detta, fru talman, vill jag yrka bifall till propositionen.
          </note>
          <note type="speaker">
            Anf. 75 JAKOB FORSSMED (KD):
          </note>
          <note>
            Fru talman! Jag yrkar bifall till propositionen.
          </note>
          <note>
            Sveriges ekonomi är stark. Vi rider på en våg av hög global tillväxt,
            exceptionellt låga räntor, hög befolkningstillväxt och goda reformer
            historiskt som gynnar Sverige även nu.
          </note>
          <note>
            Men det finns också en del problem. Tillväxten per capita är
            lägre. Arbetsmarknaden har stora strukturella problem som håller
            framför allt nyanlända och en del unga med låg utbildning ute.
            På bostadsmarknaden har vi tillgångspriser, hög skuldsättning
            i hushållssektorn och stora problem vad gäller rörlighet och sådant.
          </note>
          <note>
            I kölvattnet av det senare har belåningen ökat kraftigt, vilket
            utgör en sårbarhet för ekonomin. Tidigare kriser har lärt oss
            behovet av att stärka det finansiella skelettet när ekonomin blir
            större. Därför är det bra att vi brett kan komma överens om en
            kost som har potential att motverka skörheterna.
          </note>
          <note>
            Propositionen om makrotillsyn tydliggör ramverket för den finansiella
            stabiliteten och vem som bär ansvar för att möta obalanser i ekonomin.
          </note>
          <note>
            För oss kristdemokrater har det varit viktigt i denna process
            och när vi har fört samtal med regeringen att det ska finnas en
            demokratisk förankring av den typ av förslag som myndigheterna
            har att lägga fram utifrån propositionen och att det är regeringen
            som slutgiltigt ska ta ansvar för förslagen. Det är inte en myndighet
            utan regeringen som kan göra en helhetsbedömning av hur dessa
            förslag ”lirar” med övrig utveckling och politik.
          </note>
          <note>
            Den här propositionen är särskilt viktig eftersom den potentiellt
            påverkar miljontals hushåll. I samtalen med regeringen har vi
            varit angelägna om att lyfta fram att myndigheten inte bara ska
            titta på makronivån när de gör sina förslag utan också på hur
            det påverkar den enskildes ekonomi och förutsättningarna för bostadsköp
            och att behovet och resultatet av reformer ska utvärderas löpande.
            Det är bra att dessa perspektiv finns med i detta förslag.
          </note>
          <note>
            Det är ytterligare ett skäl till att det är bra att regeringen
            bär ansvaret och får ta ställning till de förslag som kommer från
            Finansinspektionen.
          </note>
          <note>
            Har man då gjort detta i det aktuella fallet med skärpt amorteringskrav,
            eller skuldkvotsbroms? Här finns det skäl att både demokratiskt
            utvärdera regeringens beslut och konstatera att man har fattat
            fel beslut i denna fråga.
          </note>
          <note>
            Enligt mitt sätt att se det har regeringen även gjort en bristfällig
            egen analys. Efter att först ha tagit del av Finansinspektionens
            förslag och sedan regeringens ställningstagande och ja till förslaget
            är det uppenbart för mig att det handlar om en och samma analys.
            Den har inte breddats eller för ­ djupats av regeringen, utan
            man har valt att helt och hållet gå på inspektio ­ nens analys.
          </note>
          <note>
            Det kan man givetvis göra, men det hade varit välgörande att
            få mer av en egen analys av regeringen av hur detta påverkar förutsättningarna,
            inte minst för rörligheten på bostadsmarknaden och för unga hushåll
            som redan i dag har svårt att komma in på bostadsmarknaden. Hur
            påverkar det bolånemarknaden och prisutvecklingen i bostadssektorn,
            som just nu befinner sig i ett skört läge?
          </note>
          <note>
            Vi tycker att det inte heller har gjorts tillräckliga utvärderingar
            av hur det förra amorteringskravet har förändrat marknadens spelregler.
            Vi ser nu en mycket kraftig tillväxt av blancolån, det vill säga
            konsumtionslån utan säkerhet. Enligt Riksbanken har de ökat från
            3 procent till 8 procent. Riksbanken säger uttryckligen att det
            är en konsekvens av amorteringskravet. Hushållen tar fler osäkra
            lån för att kringgå amorteringskravet.
          </note>
          <note>
            Eftersom logiken givetvis är lik för det förstärkta amorteringskravet
            kommer vi sannolikt att se tillväxten av denna typ av lån tillta
            ytterligare.
          </note>
          <note>
            Vi ser också stora risker för att detta kan komma att påverka
            rörligheten. Finansinspektionen tillstår att rörligheten kommer
            att påverkas av detta förslag om skärpt amorteringskrav. Vi menar
            att regeringen borde ha tagit större hänsyn till denna typ av
            problem. Det kan vi ju förvänta oss att regeringen gör när man
            gör den helhetsbedömning som man ska göra när man har att ta ställning
            till ett förslag.
          </note>
          <note>
            För en äldre person med relativt låg pension kan det bli väsentligt
            dyrare att bo varje månad, och man kan drabbas av ett mycket högre
            amorteringskrav bara för att man flyttar. Detta kommer inte att
            gynna rörligheten på svensk bostadsmarknad. Det leder också, precis
            som Mats Persson pekade på, till att det blir svårare för unga
            hushåll med lite lägre men stabila inkomster att kunna ta sig
            in på ägd bostadsmarknad.
          </note>
          <note>
            Vi ska vara varsamma så att vi inte skapar en situation där personer
            med något lägre men stabila inkomster inte kan komma in på ägd
            bostadsmarknad utan blir hänvisade till dyra hyresrätter. Risken
            är att vi skapar en fattigdomsfälla där man finns i ett boende
            som inte är anpassat för att man ska bo där under lång tid och
            själv kunna sköta om sitt boende. Man finns i ett helserviceboende
            trots att man egentligen skulle vilja äga sin egen bostad.
          </note>
          <note>
            Vi behöver vidta en lång rad åtgärder vad gäller detta. Vi behöver
            få ett bosparande för unga personer på plats, och vi behöver se
            till att det finns startlån för att kunna överbrygga en del av
            dessa problem. Samtidigt behöver vi i detta läge inte den typ
            av skärpta amorteringskrav som reger ­ ingen förordar.
          </note>
          <note>
            Jag konstaterar också att regeringen har haft lite svårt att
            samla sig kring detta beslut. I statsrådet Bolunds parti har det
            torgförts olika uppfattning i detta. Dessa olika uppfattningar
            fanns inte representerade i analysen, vilket hade varit intressant.
          </note>
          <note>
            Regeringen lyckades samla sig kring en hållning i detta förslag.
            Det vore bra om regeringen också samlade sig kring en hållning
            vad gäller ränteavdragen. Statsrådet Bolund förespråkar att vi
            trappar ned ränteav ­ dragen, men regeringspartnern Socialdemokraterna
            har inget sådant för ­ slag. Jag tror att det är olyckligt att
            en sådan diskrepans finns mellan reger ­ ingspartier under så
            lång tid. Det skapar en osäkerhet.
          </note>
          <note>
            Jag tror för egen del att om man läser mellan raderna vill Finansinspektionen
            inte ha ett skärpt amorteringskrav utan ett nedtrappat ränteavdrag.
            Men nu föreslår de det som de kan föreslå, nämligen detta amorteringskrav.
          </note>
          <note>
            Låt oss sätta oss ned och försöka komma till en bred överenskommelse
            där vi växlar nedtrappat ränteavdrag mot sänkta inkomstskatter
            och samtidigt vidtar åtgärder för att unga hushåll utan stora
            kapitaltillgångar men med stabila inkomster ska kunna komma in
            på ägd bostadsmarknad.
          </note>
          <note>
            Det vore en väsentligt bättre väg att gå än att gå fram med det
            skärpta amorteringskrav som nu kommer att blir verklighet – och
            som regeringen givetvis är i sin fulla rätt att besluta om eftersom
            det är i linje med den proposition som föreligger.
          </note>
          <note type="speaker">
            Anf. 76 Statsrådet PER BOLUND (MP):
          </note>
          <note>
            Fru talman! Jag vill tacka övriga debattörer. Det är bra att
            det finns en bred samsyn i Sveriges riksdag för detta förslag.
            Det borgar för en stabilitet framåt, och det borgar för att det
            kommer att finnas en kapacitet att hantera finansiella risker
            i det svenska systemet.
          </note>
          <note>
            Det är ett viktigt beslut som riksdagen om en stund kommer att
            fatta. Vi åtgärdar nu brister som har funnits i systemet för att
            hantera finansiell stabilitet och ger ett tydligt lagutrymme för
            den ansvariga myndigheten, Finansinspektionen, att kunna ta fram
            förslag till åtgärder, utreda dem, remittera dem för att få in
            synpunkter och sedan lägga dem på regeringens bord.
          </note>
          <note>
            Det är tydligt att en framgångsrik makrotillsyn handlar om att
            vidta åtgärder i goda tider som minskar risken för finansiell
            och makroekonomisk instabilitet i framtiden. Man kan se det som
            en form av försäkring, och som alla försäkringstagare vet måste
            man betala en försäkringspremie.
          </note>
          <note>
            Erfarenheten visar dock att det ofta finns ett motstånd inom
            det politiska systemet mot att fatta ett beslut som innebär en
            liten kostnad i dag i utbyte mot en minskad risk för ett mycket
            dåligt utfall i framtiden.
          </note>
          <note>
            En sådan ovilja att i dag ta ansvar för morgondagen är ett problem.
            Men det är ett problem som kan minskas genom att man har ett bra
            ramverk för beslutsfattande och ansvarsutkrävande. Det är därför
            mycket värdefullt att vi har en bred politisk samstämmighet som
            ger ett tydligt mandat till Finansinspektionen att agera samtidigt
            som vi säkerställer att det finns ett demokratiskt ansvarsutkrävande.
          </note>
          <note>
            Resan dit har tagit några år. I januari 2014 utsågs, som en del
            av en bred politisk överenskommelse och genom beslut som togs
            av den förra regeringen, Finansinspektionen till ansvarig myndighet
            för makrotillsyn. Man kan konstatera i efterhand att den lagstiftning
            som då lades fram inte riktigt höll måttet. Det lagutrymme som
            vi i oppositionen förutsatte skulle finnas där har under den efterföljande
            processen visat sig inte finnas, och det kan man beklaga.
          </note>
          <note>
            Om det hade funnits ett tydligt lagutrymme genom det beslut som
            den förra regeringen lade fram hade den nuvarande regeringen kunnat
            ägna sin kraft åt många andra åtgärder. Nu har vi varit tvungna
            att se till att det finns ett tydligt lagutrymme för Finansinspektionen,
            och jag är glad att vi nu kan lägga fram ett sådant förslag.
          </note>
          <note>
            Diskussionen om lagutrymmet för Finansinspektionen och det mandat
            som de har att arbeta efter uppstod framför allt våren 2015, då
            Finansinspektionen skulle meddela föreskrifter om amorteringskrav.
            Eftersom diskussionen kom upp och det fanns en tveksamhet togs
            det fram en lagstiftning som trädde i kraft den 1 maj 2016, för
            att göra det tydligt och klart att man skulle ha möjlighet att
            gå fram med förslaget. Även då var det en bred politisk överenskommelse
            som låg bakom, vilket jag värdesätter.
          </note>
          <note>
            Därefter har Finansinspektionen gått vidare och meddelat föreskrifter
            om amorteringskrav, som trädde i kraft den 1 juni 2016. Vid sidan
            av am ­ orteringskravet har Finansinspektionen inte haft mandat
            att använda vissa ytterligare makrotillsynsverktyg. Därför har
            många bedömare, bland andra Finansinspektionen, Internationella
            valutafonden och EU-kommissionen, betonat att mer behöver göras.
            Det behöver tydliggöras vilka verktyg som ska kunna användas.
          </note>
          <note>
            I samband med den senaste utvärderingen av Riksbankens penningpolitik
            gjorde riksdagen bedömningen att befogenheter, verktyg och processer
            kring makrotillsynsbeslutet behöver förtydligas.
          </note>
          <note>
            När det gäller propositionen är ytterligare verktyg för makrotillsyn,
            som regeringen tillsammans med de borgerliga partierna och med
            stöd av Vänsterpartiet har tagit fram, en lösning på detta och
            stärker ytterligare Finansinspektionens förmåga att agera preventivt.
          </note>
          <note>
            Förslaget innebär att Finansinspektionens möjlighet att besluta
            om åtgärder som motverkar obalanser inom kreditgivningen nu förstärks.
            Åtgärderna bör ha fokus på nya krediter och inte påverka befintliga
            lån. Det är i samtliga fall fråga om förebyggande åtgärder, det
            vill säga åtgärder som över tid minskar riskerna för finansiella
            obalanser i det svenska ekonomiska systemet.
          </note>
          <note>
            Att Finansinspektionen i det ramverk som vi nu diskuterar först
            behöver få regeringens medgivande är viktigt för att det ska finnas
            en möjlighet till demokratiskt ansvarsutkrävande. Makrotillsynsåtgärder
            kan nämligen vara ingripande i både hushållens och samhällets
            generella ekonomi. Ansvarsutkrävandet ger också möjlighet till
            ett effektivt samspel mellan makrotillsynen och finanspolitiken.
          </note>
          <note>
            Under debattens gång har det kommit antydningar till kritik mot
            rege ­ ringens politik. Det är viktigt att i detta sammanhang
            påminna om den ut ­ veckling som har lett fram till en del av
            de problem som vi ser på bostads ­ marknaden, till exempel kraftigt
            stigande bostadspriser.
          </note>
          <note>
            Det går inte att glömma historiken. Den förra regeringen fattade
            många beslut som eldade på bostadsmarknaden aktivt och också ledde
            till ökad skuldsättning, enligt våra expertmyndigheters bedömningar.
            Därför är det bra att vi nu går till handling och ger ett tydligt
            mandat. Förslaget innebär att processen för att genomföra nya
            krav nu blir tydligare och kommer att gå snabbare. Ibland kan
            det finnas behov av att fatta snabba beslut i politiken för att
            hantera risker och finansiella obalanser som uppstår.
          </note>
          <note>
            Detta betyder inte att ytterligare åtgärder kommer att vidtas
            i närtid, särskilt med tanke på att det skärpta amorteringskravet
            snart träder i kraft, men det är viktigt att det finns beredskap
            om behov skulle uppstå.
          </note>
          <note>
            Det är också viktigt att notera att detta självfallet inte är
            den enda åtgärd som regeringen vidtar. Det är inte den enda politik
            som finns för att hantera risker i ekonomin, utan vi har en ganska
            bred repertoar.
          </note>
          <note>
            Med tanke på den diskussion som har varit här i kammaren är det
            kan ­ ske viktigt att poängtera att det i år enligt prognoserna
            kommer att byggas 76 000 nya bostäder på den svenska bostadsmarknaden
            och att detta är nivåer som vi inte har sett på decennier och
            som verkligen inte syntes under den förra regeringens tid vid
            makten. Detta är något som jag är glad för, och det är också något
            som över tid kommer att leda till en bättre balans på bostadsmarknaden
            mellan tillgång och efterfrågan.
          </note>
          <note>
            Eftersom det i debatten har kommit upp en diskussion kring de
            enskilda verktyg som Finansinspektionen har föreslagit och som
            regeringen har gett sitt medgivande till tycker jag att det kan
            vara värt att nämna några ord om dem också.
          </note>
          <note>
            Vi kan konstatera att hushållens skuldsättning under det senaste
            årtion ­ det har ökat snabbt och att det är den allvarligaste
            risken för den svenska ekonomin. Detta säger en samstämmig kår
            av både svenska och interna ­ tionella bedömare.
          </note>
          <note>
            Ökningen hänger självfallet nära ihop med utvecklingen på bostadsmarknaden
            generellt. Där har bostadsrättspriserna i Sverige tredubblats
            sedan 2005, alltså under drygt en tioårsperiod. Villapriserna
            har under sam ­ ma period mer än fördubblats. Priserna för bostadsrätter
            har därmed under det senaste decenniet stigit med ungefär 10 procent
            per år.
          </note>
          <note>
            Vi vet väl genom internationell erfarenhet att högt skuldsatta
            hushåll är särskilt utsatta och känsliga för makroekonomiska störningar,
            till exempel bostadsprisfall eller ökad arbetslöshet. Hushållen
            kan då komma i en situation där de mycket snabbt behöver minska
            sin konsumtion kraftigt för att kunna betala tillbaka räntor och
            amorteringar på sina lån.
          </note>
          <note>
            Det är också väl känt från internationella erfarenheter att detta
            både kan fördjupa och förlänga en konjunkturnedgång och i värsta
            fall skapa en långsiktig lågkonjunktur.
          </note>
          <note>
            Det är värt att notera att ungefär 70 procent av hushållen på
            den svenska marknaden har rörliga lån, vilket gör att hushållen
            är känsliga för ränteökningar framöver.
          </note>
          <note>
            Erfarenheterna visar att ekonomiska kriser som är kopplade till
            en hög eller en snabbt ökande skuldsättning tenderar att bli både
            långa och djupa. Därför är det viktigt att komma med konkreta,
            handfasta åtgärder för att hantera dessa risker.
          </note>
          <note>
            Finansinspektionen, Riksgälden och Riksbanken har alla lyft fram
            hus ­ hållens ökande skuldsättning som ett hot som behöver hanteras.
            Internatio ­ nella organ som Internationella valutafonden och
            OECD har upprepade gånger kommit till samma slutsats.
          </note>
          <note>
            Det skärpta amorteringskravet innebär att vissa nya bolånetagare
            som har höga bolån i förhållande till sin inkomst kommer att behöva
            amortera mer än vad de annars skulle ha gjort. De ökade amorteringarna
            minskar hushållens skulder och räntekostnader över tid och stärker
            därmed deras motståndskraft mot ekonomiska störningar.
          </note>
          <note>
            Vi kan konstatera att som ett resultat av den höga prisökningstakten
            och ett ökat utbud på bostadsmarknaden har prisökningen i någon
            mån mattats av. Det är svårt att dra några långsiktiga slutsatser
            av den utveck ­ ling vi har sett, utan vi får följa marknadsutvecklingen
            framåt.
          </note>
          <note>
            Ett skäl till att det blir en avmattning är att utbudet har ökat
            mycket under denna regering. Det var mycket höga nivåer 2017,
            vilket delvis var en effekt av regeringens aktiva politik där
            över 10 000 nya lägenheter med rimliga hyror har fått investeringsstöd.
          </note>
          <note>
            Även om prisutvecklingen har dämpats något är det viktigt att
            poängtera att det skärpta amorteringskravet är en strukturell
            åtgärd som genomförs i en tid då svensk ekonomi är stark. Tillväxten
            i den svenska ekonomin är god . D en offentliga skuldsättningen
            är mycket låg, vilket vi har kunnat konstatera tidigare – den
            lägsta sedan 70-talet. Arbetsmarknaden går mycket bra: Drygt 200
            000 fler människor går till jobbet i dag än när regeringen tillträdde.
            Det är klart att detta driver på efterfrågan, inte minst på bostadsmarknaden.
          </note>
          <note>
            Det är också viktigt att komma ihåg att det förslag som vi nu
            diskuterar och som kritiseras är en väsentligt mindre åtgärd än
            det redan införda amorteringskravet. Detta krav, som det fanns
            en bred samsyn kring, omfattade en majoritet av de nya bolånen.
            Det skärpta amorteringskravet berör 15 procent av nya bolånetagare.
            Att i det läget blåsa upp detta till att vara en risk för svensk
            ekonomi tycker jag inte att de borgerliga partierna har något
            underlag för.
          </note>
          <note>
            En mer hållbar prisutveckling på bostadsmarknaden är gynnsam
            för hushållen, särskilt för unga människor som ska köpa sin första
            bostad och därmed spara ihop till en kontantinsats.
          </note>
          <note>
            Avslutningsvis vill jag ännu en gång betona att det förstärkta
            amorteringskravet och makrotillsynen måste ses som en försäkring
            som kommer att vara till nytta vid nästa finansiella instabilitet.
            En sådan försäkring är inte gratis.
          </note>
          <note>
            Vi kan konstatera att även detta förslag har effekter kortsiktigt,
            men dessa är ytterst begränsade. Att åtgärda problemen nu och
            fatta långsiktiga beslut i god ekonomisk tid är väsentligt billigare
            än att blunda, hålla tummarna och avvakta och se vad en lång och
            utdragen ekonomisk kris skulle kunna kosta i framtiden.
          </note>
          <note>
            Det är ansvarsfullt att vidta åtgärder som minskar riskerna i
            svensk ekonomi.
          </note>
          <note>
            (Applåder)
          </note>
          <note type="speaker">
            Anf. 77 MATS PERSSON (L) replik:
          </note>
          <note>
            Fru talman! När förslaget om ett förstärkt amorteringskrav presenterades
            gick en lång rad bedömare ut i debatten och förde fram kritik
            av tre slag.
          </note>
          <note>
            För det första är det ett krångligt förslag, som det är svårt
            för konsumenten att förstå sig på.
          </note>
          <note>
            För det andra är det trögrörligt. Åtminstone bidrar det till
            att bostadsmarknaden blir trögrörlig eftersom det gäller nya lån
            och inte gamla. Detta gör att en person som köpte villa på 60
            ‑ , 70- eller 80-talet har ännu mindre anledning att sälja den
            och flytta till en lite mindre lägenhet.
          </note>
          <note>
            För det tredje är det ett orättvist förslag, eftersom det på
            ett tydligt sätt har en generationsaspekt i sig. Den problematik
            vi har på svensk bostadsmarknad med ökad skuldsättning vill regeringen
            nu skicka notan för till nästan enbart den unga generationen.
          </note>
          <note>
            Så här lät kritiken, och jag tycker att det ligger väldigt mycket
            i den. Det tycker även bostadsminister Peter Eriksson. Han har
            varit väldigt tydlig med att detta försämrar bostadsmarknaden,
            ökar osäkerheter, gör att det blir inlåsningseffekter och gör
            att rörligheten blir mindre. Han har lyft ett varningens finger
            i debatten. Det här är för övrigt väldigt likt det som vi i oppositionen
            har tagit upp.
          </note>
          <note>
            Jag förstår Peter Eriksson, för han är ansvarig för bostadsmarknaden
            och vill ju att den ska fungera så bra som möjligt. Det är klart
            att han lyssnar väldigt mycket på den kritik som har förts fram.
          </note>
          <note>
            Vad är det du ser, Per Bolund, som inte Peter Eriksson ser? Varför
            viftar du bort hans varningsfinger på ett så tydligt sätt genom
            att rösta för förslaget? Varför tar du inte den kritik på allvar
            som han och många andra har fört fram?
          </note>
          <note type="speaker">
            Anf. 78 Statsrådet PER BOLUND (MP) replik:
          </note>
          <note>
            Fru talman! Regeringen fattar kollektiva beslut. Vi har fattat
            ett beslut som regeringen som helhet står bakom. Det inkluderar
            även bostadsministern. Det finns alltså en bred samsyn i regeringen
            om att vi måste fatta beslut om åtgärder nu som långsiktigt minskar
            riskerna för svensk ekonomi.
          </note>
          <note>
            Jag tycker inte att det är ansvarsfullt gentemot framtiden att
            försöka blunda och hoppas på att det ska komma något annat förslag
            någon gång senare som hanterar dessa risker. Om man särskilt månar
            om nytillträdan ­ de köpare på bostadsmarknaden är det värt att
            påminna sig vilka effekterna kan bli av en finansiell kris på
            inte minst bostadsmarknaden.
          </note>
          <note>
            Det ger en dramatisk effekt på viljan att bygga nytt. Det får
            stora konsekvenser för hushållens ekonomi och därmed deras kapacitet
            att kunna köpa något. Att kunna vidta åtgärder som minskar riskerna
            och ger en stabilitet över tid är något som även är till nytta,
            inte minst för hushåll med mindre plånböcker.
          </note>
          <note>
            Jag tycker att den kritik som har kommit ska tas på allvar. Det
            har också Finansinspektionen gjort i sin analys av den kritik
            som har kommit fram i remissomgångarna.
          </note>
          <note>
            Om vi börjar med att det skulle vara krångligt kan man konstatera
            att bankerna redan i dag tar hänsyn till både bostadens värde
            och hushållets inkomst. Bedömningen finns alltså redan på den
            svenska bostadsmarkna ­ den. Att påstå att kravet skulle utgöra
            en krångelfaktor är lite svårt att förstå i detta sammanhang.
          </note>
          <note>
            När det gäller trögrörligheten kan man nu dra erfarenheter från
            det förra amorteringskravet. Den här kritiken fördes fram även
            då. Vi kan nu konstatera att det finns ett väldigt starkt utbud
            på svensk bostadsmarknad. Vi har uppenbarligen inte fått sådana
            effekter.
          </note>
          <note>
            Jag delar heller inte bedömningen att det här skulle vara orättvist.
            Jag tror att många andra åtgärder som har föreslagits skulle ha
            fått betydligt större effekter. Det här är ett väldigt milt förslag
            i sammanhanget, och därför tycker jag att kritiken är något överdriven.
          </note>
          <note>
            Jag vill själv fråga Mats Persson: Vilket ansvar har ni i oppositionen
            för ett ramverk som vi har tagit fram gemensamt? Ni säger ju nej
            till det första förslag som kommer fram inom detta ramverk. Vilken
            stabilitet ger det här?
          </note>
          <note type="speaker">
            Anf. 79 MATS PERSSON (L) replik:
          </note>
          <note>
            Fru talman! Vi lever upp till ramverket och menar att politiken
            till syvende och sist ska ta ansvar. Det är ett sådant ansvar
            som ni inte tar när ni inte gör en egen analys av vad förslaget
            skulle innebära.
          </note>
          <note>
            Ni får fatta det beslut som ni har gjort. Det är väljarnas dom
            som avgör på valdagen om de tycker att det här var rätt val att
            göra. Jag tror inte det.
          </note>
          <note>
            I det läge vi befinner oss nu, då vi behöver vidta åtgärder när
            det gäller skuldsättning, är det viktigt att dessa åtgärder slår
            rätt och inte enbart slår mot unga människor eller framtida generationer,
            som detta förslag just nu gör. Det här är inget som bara jag har
            hittat på, utan alla är överens om detta. Finansinspektionen säger
            själv att det här egentligen inte är vad den vill göra utan lägger
            fram förslaget för att regeringen är passiv.
          </note>
          <note>
            Jag tycker att man behöver stanna upp en stund och fundera på
            vad förslaget betyder. Det betyder ju att den som ska flytta till
            Stockholm eller som bor i Stockholm eller Göteborg och precis
            går ut skolan och ska skaffa sig en bostad i dag – om man inte
            har köat sedan barnsben – är tvingad att söka sig till andrahandsmarknaden,
            köpa ett svart kontrakt eller ändå har en möjlighet att köpa sig
            en bostad.
          </note>
          <note>
            Vad ni nu gör är att väldigt tydligt stänga dörren, och det blir
            tydligare för den som vill flytta till Stockholm och ta sig in
            på bostadsmarknaden genom att skaffa sig en lägenhet som man vill
            äga själv. Jag tycker inte att det här är att ta ansvar för framtida
            generationer. Jag tycker inte att det här gör att arbetsmarknaden
            fungerar bättre. Och jag tycker inte att det gör att bostadsmarknaden
            fungerar bättre.
          </note>
          <note>
            När handelskamrarna i både Stockholm och Göteborg tydligt går
            ut och säger ”snälla regeringen, gör inte detta, för det försvårar
            för våra företag” tycker jag att regeringen borde lyssna på och
            ta in kritiken. Regeringen borde fundera på om man kan göra något
            annat än att göra så att bostadsmarknaden fungerar sämre.
          </note>
          <note type="speaker">
            Anf. 80 Statsrådet PER BOLUND (MP) replik:
          </note>
          <note>
            Fru talman! Jag tycker att man som opposition självklart ska
            ha möjlighet att rösta efter eget huvud. Däremot har man på sitt
            ansvar att vara en ansvarsfull opposition. Man bör inte måla upp
            skräckbilder och inte försöka överdriva effekter av politiska
            beslut som fattas. Och man har också ett stort ansvar att faktiskt
            lyssna på dem som vi gemensamt har utsett till experter som ska
            hantera risker i svensk ekonomi.
          </note>
          <note>
            Man tar på sig ett stort ansvar när man inte lyssnar på den expertmyndighet
            – Finansinspektionen – som vi har utsett. Den har byggt upp en
            kompetens med en analysförmåga som kan analysera risker i svensk
            ekonomi. Därefter används denna expertis för att utforma förslag
            som man tycker är väl avpassade och lämpade för att införa. Myndigheten
            konstaterar också att detta har mycket begränsade effekter på
            exempelvis rörligheten och rättviseaspekterna mellan olika hushåll.
          </note>
          <note>
            Jag är ordförande för Finanspolitiska stabilitetsrådet, där alla
            tre ekonomiska myndigheter – Riksbanken, Riksgäldskontoret och
            Finansinspek ­ tionen – sitter. Våra tre expertmyndigheter ger
            ett totalt stöd för förslaget, som de menar behöver genomföras.
          </note>
          <note>
            Att i detta läge abdikera från sitt ansvar och säga att vi ska
            göra något annat någon annan gång, någon annanstans och i någon
            annan form är inte att ta hänsyn till de risker som faktiskt samstämmiga
            debattörer och analytiker säger finns i svensk ekonomi.
          </note>
          <note>
            Jag delar självklart inte Mats Perssons analys att det här stänger
            dörrarna för bostadsmarknaden. Jag vill hävda att det som stänger
            dörrar för framför allt hushåll som inte har de största plånböckerna
            är att ha en fortsatt stigande bostadsprisutveckling med 10 procent
            per år, vilket gör att hushåll med små ekonomiska marginaler kommer
            att få enormt svårt i framtiden att komma in på bostadsmarknaden.
          </note>
          <note>
            Dessutom vet vi att det som skapar de största problemen är om
            vi hamnar i finansiell instabilitet och finansiell oro. Jag tycker
            därför att det är ansvarsfullt att vidta åtgärder, inte att i
            detta läge avvakta.
          </note>
          <note type="speaker">
            Anf. 81 JAKOB FORSSMED (KD) replik:
          </note>
          <note>
            Fru talman! Ministern säger att vi i oppositionen abdikerar och
            är ansvarslösa för att vi inte säger ja till förslaget. Det är
            rätt långtgående att påstå att man abdikerar från ansvar.
          </note>
          <note>
            Vi kristdemokrater har föreslagit att man i stället borde rikta
            amorteringskraven mot bankernas hela bolånestock, vilket man har
            prövat i en del andra länder. Vi tycker att det är rimligt att
            se över systemet med ränteskillnadsersättning, så att vi kan få
            fler bundna bolån. Sverige sticker ut genom att ha väldigt bankförmånliga
            regler när det gäller bundna bolån.
          </note>
          <note>
            Gör något åt detta! Det är en uppmaning som man skulle kunna
            rikta till regeringen. Se till att få bort mängdrabatten som banker
            fortfarande erbjuder till sina kunder! De säger: ”Låna mer! Belånar
            du högre får du lägre ränta.” Detta driver utlåningen mycket kraftigt.
          </note>
          <note>
            Man skulle kunna säga att vi ska ha ett amorteringskrav. Men
            om bankernas prissättning hela tiden skriker ut ”låna mer” kommer
            det inte att slå på det sätt som vi önskar.
          </note>
          <note>
            Jag skulle vilja ställa ett par frågor till statsrådet Bolund.
            Han talar om att samstämmiga analyser ger stöd för att säga ja
            till amorteringskravet. Var inte statsrådet på sin egen pressträff?
            Det fanns en lång rad frågor som också baserades på analyser av
            förslagets brister.
          </note>
          <note>
            Är det klok politik att införa ett krav som enbart är riktat
            mot dem som flyttar eller köper bostad för första gången? Det
            är bara de, som alltså står för rörligheten på bostadsmarknaden,
            som träffas av förslaget. Är det inte bättre att använda sig av
            generella verktyg som riktas mot hela bostadsmarknaden, så att
            man inte får de här problemen med rörligheten på arbetsmarknaden
            och bostadsmarknaden? Vi är i behov av att förbättra, inte försämra,
            dem.
          </note>
          <note type="speaker">
            Anf. 82 Statsrådet PER BOLUND (MP) replik:
          </note>
          <note>
            Fru talman! Det finns en viss vits med att luta sig mot den bästa
            expertis som finns i vårt land när det gäller riskerna på den
            finansiella marknaden och inom den ekonomiska politiken. Vi har
            en myndighet, som en bred majoritet i Sveriges riksdag har utpekat
            som ansvarig för att göra analyser och ta fram förslag. Det har
            man gjort i det här fallet, och man har utformat det på ett sätt
            som man tycker fungerar bra.
          </note>
          <note>
            De väldigt höga tonlägena i debatten om riskerna med förslaget
            bör sättas i ett internationellt perspektiv. Vi kan titta på många
            andra länder i Europa. Där har man betydligt hårdare krav när
            det gäller hushållens skulder i förhållande till deras inkomster.
            I många länder har man olika former av skuldkvotstak, som sätter
            ett totalt stopp vid en viss gräns. Det är inte det vi föreslår
            här. Det här är snarare en skuldkvotsbroms som innebär att man
            får amortera lite mer om man kommer över en viss skuldsättning.
            Bostäder verkar fortsätta säljas och köpas även i de länderna.
            Jag tycker alltså inte att det finns fog för att utmåla det som
            att det ska få väldigt stor effekt på bostadsmarknaden i ett internationellt
            perspektiv.
          </note>
          <note>
            Det har gjorts analyser av att rikta kraven mot bankerna, vilket
            Kristdemokraterna föreslår. Risken med det är att man missar i
            effektivitet. Det här amorteringskravet riktas mot just de hushåll
            som har de högsta skulderna och som tar de största riskerna. Men
            ett generellt krav mot bankerna riskerar att riktas mot helt andra
            hushåll eller att få en mycket mer oklar effekt, eftersom det
            går genom bankerna som gör sin egen bedömning och som kan påverka
            effekterna av det.
          </note>
          <note>
            Förslaget om åtgärder för att binda bolånen är något som Finansinspektionen
            får möjlighet att gå fram med genom det mandat som vi kommer att
            fatta beslut om och som regeringen sedan kan ställa sig bakom
            eller inte.
          </note>
          <note>
            Jag håller inte med om att det skulle få så stor effekt på dem
            som flyttar, som Jakob Forssmed utmålar. Därmed tycker jag inte
            att det är ett så stort problem som Jakob Forssmed försöker lyfta
            fram.
          </note>
          <note type="speaker">
            Anf. 83 JAKOB FORSSMED (KD) replik:
          </note>
          <note>
            Fru talman! Jag försöker anstränga mig att diskutera förslaget
            i sak och tycker inte att jag har särskilt högt tonläge. Jag har
            inte pratat om att reger ­ ingen är ansvarslös eller abdikerar
            från sitt ansvar. Jag har bara sagt att man gör fel med här förslaget.
            Det är statsrådet Bolund som har använt uttalanden om ansvarslöshet
            och allt möjligt i pressen. Tonlägesbollen passar jag alltså gärna
            tillbaka till statsrådet.
          </note>
          <note>
            Till skillnad från Per Bolund tror jag att det här kommer att
            få negativ effekt på rörligheten. Det tillstår Finansinspektionen
            själv. Men Finansinspektionen konstaterar också att man använder
            de förslag som man har i sin verktygslåda för att komma till rätta
            med hushållens ökade skuldsättning. Det skiner otroligt tydligt
            igenom, för alla men möjligen med undantag för statsrådet, att
            man egentligen hellre vill ha andra åtgärder, nämligen avtrappade
            ränteavdrag. Det har regeringen svårt att samlas kring.
          </note>
          <note>
            Nu har man samlat sig kring det här förslaget och säger att det
            råder bred samsyn, eftersom man har fattat ett gemensamt beslut.
            Möjligen har Peter Eriksson en annan syn. Han kanske hade några
            invändningar. Men den stora frågan här handlar om ränteavdragen.
            Vi behöver samla oss kring en hållning. Regeringen skulle behöva
            göra det. Det vore välgörande för den här situationen. Det skulle
            visserligen vara ett mer generellt instrument, vilket statsrådet
            själv avvisar. Han vill ha riktade insatser mot just dem som flyttar.
            Men jag tror att det skulle vara lämpligt att pröva att under
            lång tid trappa ned och växla mot inkomstskatter, så att inte
            hushållen drabbas som kollektiv, och att se till att genomföra
            åtgärder så att fler unga kan ta sig in på bostadsmarknaden.
          </note>
          <note>
            Vad säger statsrådet om en sådan lösning?
          </note>
          <note type="speaker">
            Anf. 84 Statsrådet PER BOLUND (MP) replik:
          </note>
          <note>
            Fru talman! Det är viktigt att minnas historien, vad vi har genomfört
            och vilken process vi har haft för att komma fram till de här
            förslagen. Vi har gemensamt stått bakom att ge Finansinspektionen
            i uppdrag att vara makrotillsynsmyndighet. Det bereddes under
            den förra regeringen. Vi har också gett Finansinspektionen verktyg
            för att gå fram med ett amorteringskrav. Och nu diskuterar vi
            ytterligare verktyg för att man ska kunna genomföra den makrotillsyn
            som man har fått i uppdrag att genomföra.
          </note>
          <note>
            Utöver det har regeringen också bjudit in till breda bostadspolitiska
            samtal för att diskutera till exempel just de frågor som Jakob
            Forssmed nu lyfter upp, det vill säga beskattningsfrågor, ränteavdrag
            och liknande. Det var de borgerliga partierna som lämnade de samtalen.
            De ville inte gå vidare. De var helt enkelt inte beredda att skaka
            hand med regeringen och komma fram till en gemensam syn på det
            här.
          </note>
          <note>
            Det hade varit bra om vi hade kunnat fortsätta samtalen och komma
            fram till gemensamma åtgärder. Men det är väl snarare den som
            lämnar samtalen, som inte vill gå vidare med dem, som har ansvar
            för att förklara varför man inte var beredd att arbeta vidare
            mot den typen av gemensam ­ ma mål.
          </note>
          <note>
            Kritik som har kommit upp och som den här debatten andas lite
            grann är kritiken om tajmning. Vi går fram med ett förslag när
            det finns en utbalansering på bostadsmarknaden och när priserna
            inte stiger på samma sätt som under de tidigare åren. Skulle man
            göra en förändring av ränteavdragen, som skulle påverka alla bolånetagare,
            skulle det i en sådan situation få större effekter på bostadsmarknaden
            än om man vidta r de n väldigt försiktiga åtgärd som Finansinspektionen
            nu föreslår och som regeringen har gett sitt medgivande till.
            Om man är orolig över tajmningen är ränteavdrag alltså kanske
            inte det rätta.
          </note>
          <note>
            Två partier, framför allt det stora oppositionspartiet, är inte
            beredda att gå vidare med att diskutera förändringar i ränteavdragen.
            Därmed tycker jag inte att det finns tillräckligt underlag för
            att genomfö ra en så pass omfattande reform som det ändå handlar
            om. Här krävs det stabilitet för de svenska hushållen.
          </note>
          <note type="speaker">
            Anf. 85 HÅKAN SVENNELING (V) replik:
          </note>
          <note>
            Fru talman! Jag instämmer i mycket av det statsrådet Bolund sa
            i sitt anförande och i en del av det han har sagt i sina replikskiften.
            Jag känner en ganska stor stolthet över det Vänsterpartiet har
            gjort tillsammans med regeringen när det gäller bostadsmarknaden.
            Som statsrådet var inne på ser vi ökat byggande och ett ökat byggande
            av hyresrätter, mycket tack vare det investeringsstöd som vi har
            kommit överens om tillsammans.
          </note>
          <note>
            Jag har lite svårt att förstå den borgerliga kritiken mot regeringens
            och till stor Vänsterpartiets bostadspolitik när man kan se de
            positiva effekterna av det. Jag hoppas att vi kommer att se ett
            byggande i hela landet. Jag blir lite orolig när jag hör Mats
            Perssons resonemang om Stockholm och storstäderna. Han gör bostadsmarknaden
            till en storstadsfråga, när det är en fråga för hela landet. Det
            ser vi tydligt med den bostadspolitik som förs, eftersom det på
            många håll byggs för första gången sedan 80- och 90 ‑ talen.
          </note>
          <note>
            Jag vill dock ställa en lite kritisk och skarp fråga till ministern
            och plocka upp den fråga som Jakob var inne på. Om jag har förstått
            saken rätt är Miljöpartiet för en nedtrappning av ränteavdraget
            och för ett införande av ett tak i stället för en brytpunkt av
            ränteavdraget. Du får gärna tydliggöra vad ni tycker.
          </note>
          <note>
            Jag undrar vad du som minister gör för att övertyga Socialdemokraterna
            om att se över ränteavdraget och trappa ned det. Det är tydligt
            att Jakob räcker ut en hand, tillsammans med sina kollegor i Liberalerna
            och Centerpartiet, och säger att man skulle kunna göra någonting
            tillsammans. Vänsterpartiet är absolut med på att trappa ned ränteavdraget.
          </note>
          <note>
            En annan fråga gäller de unga. Om vi gör det svårare för unga
            att skaffa bostäder är det problematiskt, oavsett vilken del av
            landet det handlar om. Jag undrar om finansmarknadsministern avser
            att se över bolånetaket i syfte att få bättre möjligheter för
            unga att ta sig in på bostadsmarknaden. Politikern Birgit Friggebo
            fick en hustyp uppkallad efter sig. Kanske kan du få ett tak uppkallat
            efter dig – Bolundtaket?
          </note>
          <note type="speaker">
            Anf. 86 Statsrådet PER BOLUND (MP) replik:
          </note>
          <note>
            Fru talman! Jag som är ganska lång behöver ganska högt i tak.
            Det kanske i så fall skulle vara ett skäl för att göra något åt
            det.
          </note>
          <note>
            Låt oss börja med den frågan. Bolånetaket är en åtgärd som har
            genomförts genom myndigheters försorg, genom de åtgärder som ligger
            under Finansinspektionens ansvarsområde. Det är Finansinspektionen
            som har ansvar för att följa utvecklingen. Om man kommer med förslag
            om förändringar där kommer regeringen såklart att lyssna noga
            på dem.
          </note>
          <note>
            Vi har inte hört några sådana förslag på reformer än så länge,
            men det står myndigheten fritt att komma med den typen av förslag.
          </note>
          <note>
            Annars tycker vi generellt att det som behövs är åtgärder för
            att minska hushållens skuldsättning långsiktigt. Där har bolånetaket
            varit en viktig åtgärd för att inte hushållen ska skuldsätta sig
            på en alltför hög nivå, vilket medför risker både för ekonomin
            och, inte minst, för de enskilda hushållen. Man har också svårare
            att klara av finansiella störningar om man är högt belånad.
          </note>
          <note>
            När det gäller ränteavdragen stämmer det att Miljöpartiet, det
            parti som jag företräder, har fattat beslut om att vi över tid
            vill trappa ned ränteavdragen. Vi tycker att det finns möjligheter
            att använda de resurser som då frigörs för att genomföra andra
            reformer, som skulle kunna stärka hushållen.
          </note>
          <note>
            Vi hade ambitionen att föra breda politiska samtal om dessa frågor.
            Vi bjöd in oppositionen och även Vänsterpartiet. Tyvärr kan vi
            konstatera att det inte fanns någon beredskap att komma fram till
            ett gemensamt beslut om dessa frågor.
          </note>
          <note>
            Om man ska genomföra ett beslut som får stor effekt på många
            hushåll tycker jag att det finns fog för att svenska väljare ska
            kunna förvänta sig att det ska finnas en så pass bred uppslutning
            bakom förslaget att man kan lita på att det kommer att stå sig
            över tid. Vi ska alltså inte genomföra reformer nu som kommer
            att innebära ett förslag som kommer att verka över flera mandatperioder
            med risken att det, beroende på nästa valresultat, rivs upp och
            förändras. Det skapar inte de stabila förutsättningar som hushållen
            behöver.
          </note>
          <note>
            Men jag återkommer gärna till den typen av samtal när det finns
            förutsättningar för det framöver.
          </note>
          <note type="speaker">
            Anf. 87 HÅKAN SVENNELING (V) replik:
          </note>
          <note>
            Fru talman! Om jag uppfattar finansmarknadsministern rätt säger
            han att det är Finansinspektionens ansvar att kolla på eventuella
            förändringar. Men jag undrar om inte ministern har möjlighet att
            initiera denna typ av förändringar. Ministern nämnde själv att
            han är ordförande för Stabilitetsrådet. Jag tänker att han som
            finansmarknadsminister i den rollen kan lyfta frågan om hur det
            är med bolånetaket sedan vi införde höjningen av det med 15 procent.
            Har det försvårat för ungdomar? Vilka analyser har ni som myndigheter
            gjort för att kolla hur det har gått för unga på bostadsmarknaden?
            Är det någonting vi ändå borde titta på och kolla effekterna av?
            Jag tycker att det vore ett rimligt agerande för en finansmarknadsminister
            i det läge som vi befinner oss i.
          </note>
          <note>
            Om vi går över till ränteavdraget uppfattade jag det som att
            ministern vill se en bred uppslutning och tycker att en sådan
            krävs. Frågan är då: Kräver det både socialdemokrater och moderater?
            Eller skulle det räcka med att du lyckas övertyga din egen regeringspartner
            Socialdemokraterna att det vore rätt att göra någonting åt ränteavdraget?
          </note>
          <note>
            Ibland låter det som att det är helt oöverstigligt att göra någonting,
            och jag menar att det inte är det. I dag finns en brytpunkt vid
            100 000. Det gör att vi fortfarande har människor som har enorma
            lånekostnader med den lågräntenivå vi befinner oss på. Sveriges
            Rad io har grävt fram att det är 15 personer som har avdrag från
            staten på över 1 miljon kronor. Vi måste sätta stopp för detta
            någonstans. Konjunkturinstitutet har i sin prognos sagt att kostnaden
            för ränteavdragen för staten lär dubbleras och alltså öka från
            30 miljarder i dag, vilket i princip motsvarar utgifterna för
            försvaret, till åtminstone det dubbla.
          </note>
          <note>
            Om vi ska göra någonting i goda tider, som vi var inne på, och
            ha en försäkring för framtiden är det väl nu vi ska göra någonting
            åt ränteavdragen? Läget är alldeles utmärkt. Jakobs hand är utsträckt,
            och det finns också andra partier på den borgerliga sidan som
            vill göra detta. Jag förstår inte varför regeringen inte tar handen
            och säger: Nu gör vi någonting. Vi kan börja med taket, och sedan
            kan vi ta nedtrappningen i nästa steg.
          </note>
          <note type="speaker">
            Anf. 88 Statsrådet PER BOLUND (MP) replik:
          </note>
          <note>
            Fru talman! Vi har hamnat ganska långt bort ifrån själva grundfrågan
            som vi diskuterar här, det vill säga beslut om det ramverk som
            Finansinspektionen ska ha och de lagliga verktyg de ska ha för
            att kunna gå vidare med förslag.
          </note>
          <note>
            Om vi försöker återvända något till detta perspektiv också i
            denna debatt är det detta system vi har kommit överens om väldigt
            brett i svensk politik: Det är Finansinspektionen som har ansvaret
            för att analysera utvecklingen i svensk ekonomi, att fokusera
            på risker, att hitta de risker som finns och att komma med relevanta
            åtgärder för att möta dessa risker. När man gör det ska man också
            göra en bedömning av effekterna på svensk politik och även på
            till exempel bostadsmarknaden. Detta tycker jag att Finansinspektionen
            har gjort i sitt arbete, och jag är full av tillförsikt när det
            gäller att man kommer att göra det även framöver. Det gäller också
            till exempel åtgärder som har införts, som bolånetaket.
          </note>
          <note>
            Jag tycker därför att det är bättre i denna situation att avvakta
            och höra myndighetens analys än att springa före och göra kortsiktiga
            politiska bedömningar som kanske inte alltid är så väl förankrande
            som de skulle behöva vara. Vi har inte alla fakta på bordet.
          </note>
          <note>
            När det gäller ränteavdragen kan vi konstatera att sedan Miljöpartiet
            började driva frågan och lyfte upp den på den politiska arenan
            har det varit flera partier som har anslutit sig efter hand och
            pö om pö. Det tycker jag är en positiv utveckling, för det gör
            att det nu finns en möjlighet att föra denna typ av diskussioner
            långsiktigt. Däremot kan vi konstatera att de två stora partierna
            inte är redo att komma fram med konkreta förslag i det här läget.
            Det säger mig att vi måste fortsätta att driva opinion i frågan
            och fortsätta att diskutera vikten av att vidta ytterligare åtgärder.
          </note>
          <note>
            Jag tycker dock också att det är viktigt att ta ett steg i taget.
            Nu fattar vi ett viktigt beslut i och med att vi ger medgivande
            från regeringens sida till Finansinspektionen att gå fram med
            ett skärpt amorteringskrav. Låt oss nu avvakta och se vilka effekter
            det får när det gäller att hantera skuldsättningen i hushållen
            innan vi går vidare med ytterligare åtgärder. Det ger också det
            lugn och den ro som hushållen behöver för att kunna planera långsiktigt.
          </note>
          <note type="speaker">
            Anf. 89 NIKLAS WYKMAN (M) replik:
          </note>
          <note>
            Fru talman! Det är givetvis mycket svårt att föra någon form
            av rationella skattesamtal med en regering som har drivit upp
            de högsta marginalskatterna på 62–63 procent, mot all expertis
            och alla internationella bedömare. Det finns ingen substans i
            ett samtal med en sådan regering, vilket också har visat sig.
            Det kan ju vara så, fru talman, att den som driver förhandlingarna
            också är den som driver människor ut ifrån dem.
          </note>
          <note>
            Det finns en mycket omfattande oro i Sverige, bland svenska hushåll
            och bland svenska företag, för att vi har en regering som inte
            enligt någon expertmyndighet klarar av det offentliga finansiella
            sparandet i enlighet med det finanspolitiska ramverket. Det finns
            en oro för att vi har minusräntor i högkonjunktur och vad det
            långsiktigt ska få för konsekvenser. De ökade obalanser som under
            denna regering har byggts upp i ekonomin bådar inte gott för framtiden.
            En kraftig rusning på till exempel bostadsmarknaden har vänt till
            något som verkar vara en mycket snar och kraftig nedgång.
          </note>
          <note>
            Fru talman! När vi i dag fattar detta beslut är det relevant
            att göra begripligt vad det handlar om. Per Bolund var själv inne
            på det tidigare, men utan någon form av konkretion. Vilka åtgärder
            ser finansmarknadsminis ­ tern framför sig att detta mandat skulle
            kunna leda till, och hur värderar finansmarknadsministern den
            typen av åtgärder?
          </note>
          <note type="speaker">
            Anf. 90 Statsrådet PER BOLUND (MP) replik:
          </note>
          <note>
            Fru talman! Ibland är det svårt att föra samtal med Niklas Wykman
            eftersom han gärna använder sig av överord och utmålar motståndaren
            som icke ansvarstagande och liknande. Jag tycker inte att det
            finns fog för någon av de bedömningar som Niklas Wykman använder
            sig av.
          </note>
          <note>
            Jag är också något förvånad över att Niklas Wykman säger att
            det inte finns någon möjlighet eller någon substans när det gäller
            att föra samtal till exempel om bostadspolitiken. Då kanske Niklas
            Wykman borde föra ett samtal med sin egen ekonomisk - politiska
            talesperson Elisabeth Svantesson, som tycks ha en annan uppfattning
            i frågan och verkar tycka att det finns en vits med att även fortsätta
            att samtala. Där kanske Moderaterna borde försöka att samordna
            sig lite grann internt innan man går ut med denna typ av omdömen.
          </note>
          <note>
            Jag tycker att det är viktigt att vi ger ett brett mandat till
            Finansinspek ­ tionen, det vill säga att det är Finansinspektionen
            som har expertisen och som har sett till att man har en väl fungerande
            analysförmåga. Finansinspektionen har tentaklerna ute i det ekonomiska
            systemet och möjlighet att analysera om det finns obalanser och
            risker som man behöver hantera. Det är också tydligt i det ramverk
            som vi gemensamt har kommit överens om att det är inspektionen
            som ska ta fram förslag på åtgärder och sedan lägga dem på regeringens
            bord för regeringen att ge sitt medgivande till eller inte. Det
            är så systemet är utformat.
          </note>
          <note>
            Jag väljer att inte i detta läge lyfta upp enskilda förslag som
            kan eller inte kan komma upp i framtiden. Jag tycker att det är
            bättre att det är vår expertmyndighet som får göra analysen och
            får komma med konkreta förslag – detta av respekt för det ramverk
            som vi gemensamt har kommit fram till.
          </note>
          <note>
            Jag vill avsluta med att säga att jag tycker att det finns två
            partier i debatten som utmärker sig. Det är dels Sverigedemokraterna,
            som säger nej till hela förslag, vilket jag tycker är oansvarigt,
            dels Moderaterna, som säger nej till det förstärkta amorteringskravet
            utan att komma med några alternativ. Man föreslår ingenting i
            den andra ändan. Det tycker jag är en politik som handlar om att
            bara blunda och hålla för öronen och inte vilja se riskerna i
            svensk ekonomi. Det skulle jag gärna vilja ha Niklas Wykmans kommentar
            till.
          </note>
          <note type="speaker">
            Anf. 91 NIKLAS WYKMAN (M) replik:
          </note>
          <note>
            Fru talman! Finansmarknadsministern talar om överord, men går
            genast över till billiga angrepp om att blunda och hålla för öronen
            och annat som bara är kvalificerat trams.
          </note>
          <note>
            Dålig faktakunskap kan ibland ersättas med skarp retorik, men
            inte alltid, särskilt inte när man är ett ansvarigt statsråd.
            Det här stämmer inte. Vi har den största respekt för det gemensamma
            beslut som har fattats, nämli gen att det är regeringen som ska
            fatta detta beslut. Vill finansmarknadsministern ha en annan ordning,
            där riksdagen fattar beslutet, får finansmarknadsministern återkomma
            med ett sådant förslag.
          </note>
          <note>
            Finansmarknadsminister Per Bolund anklagade mig för att ta till
            överord. Men underkännandet av hur de offentliga finanserna sköts
            har inte gjorts av mig utan av Riksrevisionen, Finanspolitiska
            rådet och Konjunkturinstitutet. Att en ansvarig minister använder
            den typen av ord mot våra expertmyndigheter är häpnadsväckande.
          </note>
          <note>
            Marginalskatterna har regeringen drivit upp över 60 procent i
            strid med all internationell och nationell expertisrådgivning.
            Det blir apart att disku ­ tera övriga skattehöjningar när det
            inte finns något som helst utrymme för att vilja fatta rationella
            beslut på skatteområdet. Därmed är den diskus ­ sionen avklarad.
            Den gällde en förhandling som redan har ägt rum, inte förhandlingar
            som eventuellt kan komma att äga rum. När man väljer att höra
            fel medvetet gång på gång i debatt efter debatt är det inte man
            själv som vinner utan demokratin som förlorar.
          </note>
          <note>
            Jag har en fråga – inte för att Per Bolund brukar svara på sådana,
            men ändå: Finns det inte någon oro hos regeringen för det långsiktiga
            perspektivet på vad som nu sker? Detta är ändå värt att reflektera
            kring. Det är mycket höga marginalskatter på arbetsinkomster.
            Det är också mycket låga räntor, men på lån som väldigt få kan
            ta. Hur ser regeringen på de eventuella långsiktiga fördelningsriskerna
            med detta?
          </note>
          <note type="speaker">
            Anf. 92 Statsrådet PER BOLUND (MP) replik:
          </note>
          <note>
            Fru talman! Jag kan väl börja med att svara tydligt på den sista
            frågan. Det är klart att det i en lågränteekonomi finns risker
            för att det byggs upp olika typer av tillgångsbubblor. Det är
            risker som vi behöver hantera, och det är därför det är så otroligt
            viktigt att vi ger myndigheterna de verktyg de behöver. Det är
            också det som det här beslutet handlar om.
          </note>
          <note>
            Sedan har vi såklart också fördelningseffekter att ta hänsyn
            till. Där har den regering som nu sitter varit väldigt aktiv och
            sett till att vi kan minska de ekonomiska klyftorna i den svenska
            ekonomin, till skillnad från den förra regeringen, som snarare
            gjorde mer för att öka klyftorna.
          </note>
          <note>
            Jag kan också konstatera att vi har den lägsta statsskulden på
            över 40 år. Vi har väldigt god kontroll över den offentliga ekonomin.
            Det har varit överskott i de offentliga finanserna varje år under
            den här mandatperioden, till skillnad från den förra mandatperioden,
            då man i stället hade underskott varje år.
          </note>
          <note>
            När det sedan gäller vad som har lett fram till den situation
            vi är i nu, med en bostadsmarknad som närmast har skenat med väldigt
            höga prisökningar, är det många bedömare som pekar på beslut som
            fattades under den förra regeringen. Då genomförde man bland annat
            reformer med lägre beskattning på boende och samtidigt en mycket
            högre beskattning vid flyttning, vilket många tror har eldat på
            prisutvecklingen på bostadsmarknaden och därmed också skuldsättningen.
            Jag tycker att det kan finnas vissa skäl för Niklas Wykman att
            även i någon mån vara lite självkritisk när han tittar i backspegeln.
          </note>
          <note>
            Jag tycker att det är bra att vi nu tillsammans tar steg för
            att öka stabiliteten i svensk ekonomi. Jag är glad över att vi
            har en bred samsyn kring att det här ramverket nu ska komma på
            plats. Men jag tycker att man även bör ta ansvar och se att åtgärder
            kan behöva vidtas på kortare sikt. Man har ett ansvar att motverka
            klyftor och ekonomiska risker som uppstår. Där tycker jag fortfarande
            att Moderaterna utmärker sig på den borgerliga sidan. Ni säger
            nej till det förslag som Finansinspektionens experter har tagit
            fram men har inte några andra förslag som skulle kunna minska
            riskerna i svensk ekonomi. Ni intar en särställning. Ni tycker
            inte att det egentligen bör genomföras någonting för att hantera
            riskerna. Det tycker jag inte är ansvarsfullt.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 14.)
          </note>
          <note>
            § 12 Hälsovård, sjukvård och social omsorg
          </note>
          <note>
            Socialutskottets betänkande 2017/18:SoU1
          </note>
          <note>
            Utgiftsområde 9 Hälsovård, sjukvård och social omsorg (prop.
            2017/18:1 delvis)
          </note>
          <note>
            föredrogs.
          </note>
          <note type="speaker">
            Anf. 93 EMMA HENRIKSSON (KD):
          </note>
          <note>
            Fru talman! På få ställen i världen kan man på riktigt mäta sig
            med de medicinska resultat som vi har möjlighet att få del av
            i ett välfärdssystem som dessutom är solidariskt finansierat och
            som var och en kan få del av utifrån vilka behov vi har. Men samtidigt
            som det är värt att vi alltid på ­ minner oss själva om detta
            finns det många områden där vården, den socia ­ la omsorgen och
            funktionshinders- och missbrukspolitiken tampas med stora utmaningar
            och brister, områden där vi faktiskt borde kunna så myck ­ et
            bättre givet de förutsättningar vi har.
          </note>
          <note>
            Eftersom det kristdemokratiska budgetalternativet redan har fallit
            deltar vi inte i beslutet när det gäller fördelningen av medlen
            på ansvarsområdet. Men hade Kristdemokraternas budge t vunnit
            gehör hade vi haft 8,7 miljarder mer på utgiftsområde 9. Det hade
            inneburit mer resurser till välfärdens kärna, det som faktiskt
            spelar störst roll i det offentliga åtagandet. Det är en avsevärd
            skillnad, fru talman.
          </note>
          <note>
            Men trots det menar vi att det inte bara är mer resurser som
            är den stora skillnaden mellan det regeringen har lagt fram i
            sin budget och det Kristdemokraterna föreslår. Knutet till våra
            budgetsatsningar finns inte mindre än 53 olika yrkanden. Det är
            ett stort antal förslag som vart och ett syftar till att återupprätta
            välfärdslöftet.
          </note>
          <note>
            Vi måste bryta den utveckling som gör att vårdköerna nu åter
            växer. Vi måste öka tryggheten för den som efter ett långt liv
            blir beroende av andras stöd. Vi måste finnas där för den som
            har svårt att finna glädjen i att leva. Och vi måste säkra möjligheten
            att leva ett liv som andra för alla, oavsett våra funktionsvariationer.
          </note>
          <note>
            För den som längtar efter att få ta del av visioner och konkreta
            förslag på hur vård och omsorg ska reformeras för att möta både
            de behov som vi har i dag och inte minst de behov vi står inför
            i morgon rekommenderar jag varmt en läsning av hela den del av
            Kristdemokraternas budgetmotion som gäller utgiftsområde 9. Men
            jag vill i debatten lyfta fram några av våra prioriteringar.
          </note>
          <note>
            För att fortsätta utvecklingen av de goda medicinska framstegen,
            som kan öka livskvaliteten och göra att vi botar fler sjukdomar
            och att vi lägger fler friska år till våra liv, och för att vi
            ska ta vara på medborgarnas resurser bättre behöver hela vårdens
            funktionssätt ställas om. Mer vård behöver finnas tillgänglig
            nära patienten genom mer stöd till egenvård och en primärvård
            som åtnjuter förtroende för att den kan möta stora delar av vårdbehovet.
            Det kan frigöra resurser för den avancerade och specialiserade
            vård som några behöver – den behövs ganska sällan, men då är den
            helt avgörande.
          </note>
          <note>
            Men en sådan omställning handlar inte bara om att ge mer resurser
            till primärvården. En ekonomisk satsning på primärvården måste
            åtföljas av reformer som ökar tillgängligheten och ser till att
            mer aktivt förebyggande arbete genomförs. En nyckel till det här
            är en arbetsmiljö som gör att medarbetare orkar och vill stanna,
            så att vi når den kontinuitet som behövs för att upprätthålla
            förtroendet för primärvården. Att då som regeringen gör ta bort
            incitament som har fungerat och i stället utan krav på resultat
            göra satsningar som vi faktiskt vet inte fungerar leder till minskat
            förtroende för vården.
          </note>
          <note>
            Vi kan dessutom se att det leder till minskade klyftor. Vem man
            är spelar roll. Det spelar allt större roll för vilken vård man
            får tillgång till. Det är till och med så att chansen att överleva
            beror på var man bor. Hur lång utbildning man har påverkar vilken
            möjlighet man har att få den bästa behandlingen.
          </note>
          <note>
            Ska vi komma till rätta med det och se till att klyftorna minskar
            i stället för ökar duger det inte att göra satsningar som låter
            bra eller satsningar som har rätt motiv, utan vi måste göra satsningar
            som fungerar.
          </note>
          <note>
            Fru talman! Låt mig ta ett exempel. Möjligheten att överleva
            bröstcancer är beroende på vilken utbildningsbakgrund du har,
            vilken socioekonomisk status du har och framför allt hur tidigt
            din bröstcancer upptäcks. Det är därför vi har screeningprogram
            och mammografi.
          </note>
          <note>
            Vi vet att kvinnor med låg utbildning och låg socioekonomisk
            status i mindre utsträckning följer screeningprogrammet. I regeringens
            budget har vi nu ännu en gång sett satsningar i hundramiljonersklassen
            på att ta bort avgiften för screening med mammografi och nyheten
            här med cellprovtagning. Det är en satsning som låter bra. Det
            är självklart att ingen av ekonomiska skäl ska behöva avstå från
            screening för att upptäcka en cancer. Men vi vet att det inte
            fungerar.
          </note>
          <note>
            Det senaste exemplet är från Sörmland. Där har man i två års
            tid haft avgiftsfri screening för mammografi och konstaterar att
            det inte ger någon skillnad. Det gör inte att fler i de grupper
            som har ökad risk att dö för att man inte upptäcker cancern i
            tid kommer till screeningen. De hundratals miljoner som satsas
            är rätt. Vi vill också satsa dem. Men det är inte rätt när man
            satsar dem fel. Då är det slöseri.
          </note>
          <note>
            Fru talman! Vi har ett politiskt ansvar att värna de förutsättningar
            som krävs för att fler verksamheter ska kunna bli ännu bättre
            oavsett vilken typ av utförare som står för vården. Därför vill
            Kristdemokraterna satsa på att också ideella aktörer ska få bättre
            förutsättningar. Vi värnar alla aktörer i vården. Därför är det
            viktigt att det finns med ännu ett tillkännagivande som utskottets
            majoritet står bakom om att regeringen ska ställa samma krav på
            offentliga som privata utförare.
          </note>
          <note>
            Fru talman! Vi vill också satsa 3 miljarder mer än regeringen
            på de äldre. Jag kan räkna upp några av våra satsningar: värdighetsgaranti,
            äldreboendegaranti, omvårdnadslyft, måltidslyft, nationell demensplan,
            hemtagningsteam, utbildningslyft för chefer i äldreomsorgen, demenscentrum
            och personalgaranti för att den som är beroende av hemtjänst inte
            ska behöva möta så många olika personer.
          </note>
          <note>
            Ett av de viktigaste områdena för oss som ansvariga politiker
            handlar om de unga. Det skulle jag vilja påstå är ett område där
            samhällets svek kanske är som störst. Jag tror att vi alla i denna
            kammare skulle önska att vi kunde ge ett tydligt löfte att aldrig
            mer ska en ung person i samhällets vård behöva ta sitt liv.
          </note>
          <note>
            Aldrig mer ska ett litet barn, ett barn som inte ens har blivit
            tonåring, placeras i en omsorgsform som inte ens har förutsättningar
            att ge det stöd som barnet behöver. Aldrig mer ska ett barn i
            samhällets vård placeras på ett ställe där det utsätts för samma
            typ av övergrepp som det var meningen att vi skulle skydda barnet
            ifrån.
          </note>
          <note>
            Jag vågar inte ge det löftet här i dag. Jag önskar att jag kunde
            det. Men våra brister på området är i dag för stora för att jag
            ska våga ge det löftet i dag. Vi har många satsningar i vår budget
            för att avhjälpa de brister vi ser i dag.
          </note>
          <note>
            Vi vill göra en rejäl satsning på barn- och ungdomspsykiatrin,
            för övergången till vuxenpsykiatrin, för att stärka barn- och
            ungdomshälsan och på en nationell krissocialjour för att stötta
            kommunerna där uppgiften blir för svår för en del kommuner.
          </note>
          <note>
            Vi vill ge bättre förutsättningar för socialtjänsten att inte
            göra placeringar som leder till uppbrott och att säkra en tillräcklig
            kompetens på behandlingsassistenterna på SIS.
          </note>
          <note>
            Inte minst vill vi göra satsningar för att stärka föräldrarna.
            Det är en tuff uppgift att vara förälder, och det är en otroligt
            viktig uppgift. Det vi kan lova är att vi kristdemokrater aldrig
            kommer att sluta kämpa för att varenda unge ska kunna växa upp
            i trygghet.
          </note>
          <note>
            Fru talman! Jag har överskridit min talartid, inser jag. Jag
            kommer inte att kunna berätta om alla Kristdemokraternas förslag.
            Jag vill ändå avsluta med att påminna inte minst regeringspartierna
            om att det är här i riksdagen som vi har ansvaret och möjligheten
            att ändra lagar. Det behövs för att återupprätta LSS.
          </note>
          <note>
            (Applåder)
          </note>
          <note type="speaker">
            Anf. 94 ANNA-LENA SÖRENSON (S):
          </note>
          <note>
            Fru talman! För oss socialdemokrater är det viktigt att Sverige
            ska hålla ihop och att vi ska framtidssäkra det gemensamma samhällsbygget.
            Det är så vi ska skapa hopp, trygghet och framtidstro. I tre år
            har den socialdemokratiska regeringen lyckats vända ett underskott
            till överskott. Vi står på en stark ekonomisk grund. Vi amorterar
            på statsskulden, och vi investerar i vårt gemensamma samhällsbygge.
          </note>
          <note>
            Vi vet att jämlikhet och ekonomisk utveckling hör ihop. Därför
            behöver Sverige ett samhällsbygge som är rättvist, med reformer
            som minskar klyftorna och skapar fler möjligheter för att alla
            ska kunna bidra. Det är så vi bygger samhället. Vi vill utveckla
            den svenska modellen, inte avveckla den.
          </note>
          <note>
            Det märks inte minst i de satsningar som regeringen föreslår
            när det gäller vårt utgiftsområde 9, Hälsovård, sjukvård och social
            omsorg. Det präglas av mycket stora ambitioner att starka välfärden.
            Enbart inom hälso- och sjukvården görs en rekordstor och unik
            satsning som aldrig tidigare har gjorts, på 5 ½ miljard kronor
            bara under 2018.
          </note>
          <note>
            En stor och viktig del av detta satsas på att komma till rätta
            med köerna i vården. Vi vet att tillgänglighet till hälso- och
            sjukvården är väldigt viktig inte minst för dem som väntar på
            att få komma till sjukvården och få sin behandling men också för
            att vi ska upprätthålla tilltron till och förtroendet för hälso-
            och sjukvården.
          </note>
          <note>
            I regeringens budget satsas 1 miljard på det vi kallar för en
            patientmiljard som ska bidra till att vi får en snabbare vård
            för patienterna. Det handlar om att korta köerna till primärvården
            och att kunna samordna de olika insatserna i vården.
          </note>
          <note>
            Vi talar om en patientmiljard som ska skapa bättre tillgänglighet
            i primärvården. Man ska också kunna satsa på patientkontrakt mellan
            vården och patienterna så att patienternas ställning ska kunna
            stärkas, och man ska också ha en bättre samordning mellan olika
            vårdinsatser.
          </note>
          <note>
            Regeringen satsar också 2 miljarder på sjukvårdens personal förutom
            det som redan är satsat. Dessa medel ska användas för att förbättra
            personalsituationen och utveckla vårdens verksamheter. Det handlar
            om att förbättra anställningsvillkor, kompetensutveckling, ökad
            bemanning och förändrade arbetssätt.
          </note>
          <note>
            Inom förlossningsvården satsar regeringen 1 miljard med syfte
            att stärka personaltätheten samt att förbättra arbetsmiljön inom
            förlossningsvården och neonatalvården. Pengarna kan också användas
            till barnhälsovård för att förstärka den.
          </note>
          <note>
            Cancersjukvården är ett viktigt område inom hälso- och sjukvården.
            Där fäster regeringen stor vikt vid att åstadkomma en jämlik och
            tillgänglig vård av hög kvalitet. Här satsas 2 miljarder under
            2015–2018. Till detta kommer de överenskommelser som görs mellan
            staten och Sveriges Kommuner och Landsting. Överenskommelserna
            tar sin utgångspunkt i den överenskomna cancerstrategin, som har
            tydlig inriktning på att korta väntetiderna och förbättra kvaliteten
            i cancervården.
          </note>
          <note>
            Precis som föregående talare menar vi och regeringen att sjukvården
            också måste förändras långsiktigt i sina strukturer. Med dessa
            statliga satsningar och strukturella förändringar – det handlar
            bland annat om att införa en ny beslutsprocess för var den nationella
            högspecialiserade vården ska bedrivas – skapas det förutsättningar
            för den utveckling och den förändring som vården behöver för att
            kunna möta framtidens krav på en jämlik hälso- och sjukvård av
            hög kvalitet.
          </note>
          <note>
            Samtidigt behöver en förflyttning ske från sjukhusen till den
            mer patientnära vården. Regeringen kommer därför att föreslå en
            ny bestämmelse i hälso- och sjukvårdslagen om att landstingen
            ska organisera hälso- och sjukvården så nära befolkningen som
            möjligt.
          </note>
          <note>
            Vidare föreslår regeringen i samma proposition att vårdgarantin
            inom primärvården ska stärkas. Enligt det nya förslaget skärps
            tiden för en medicinsk bedömning från sju dagar till tre dagar.
            Den bedömningen kan också göra av andra professioner inom primärvården.
            På det viset frigör man naturligtvis resurser, och patienterna
            får snabbare en bedömning.
          </note>
          <note>
            Psykiatrin behöver mer satsningar. Psykisk ohälsa är som bekant
            ett av vår tids stora gissel. Det sker en omfattande förstärkning
            i den psykiatriska vården för barn. Det är en del i den fleråriga
            satsningen. Barn- och ungdomspsykiatrin förstärks med 100 miljoner
            kronor.
          </note>
          <note>
            Även den sociala barn- och ungdomsvården förstärks. Situationen
            inom socialtjänsten är fortfarande ansträngd – den har varit det
            under en lång tid. Regeringen föreslår att 250 miljoner kronor
            avsätts till detta område.
          </note>
          <note>
            Statens institutionsstyrelse behöver också ett nytt anslag. De
            kommer att få ett anslag på 40 miljoner kronor, enligt förslaget.
          </note>
          <note>
            Det görs satsningar på tandvården genom ett fördubblat tandvårdsbidrag.
            Det är ett viktigt grundstöd och incitament för regelbundna besök
            hos tandvården. Den avgiftsfria tandvården för unga vuxna byggs
            successivt ut.
          </note>
          <note>
            När det gäller funktionshinderspolitiken föreslår regeringen
            att schablonbeloppet för assistansersättning räknas upp med 1
            ½ procent. Det är för att man ska kunna teckna bra kollektivavtal
            och skapa bra förutsättningar för de personliga assistenterna
            och därmed naturligtvis också en bättre kvalitet för brukarna.
            Regeringen har också aviserat ett åtgärdspaket som bland annat
            ska garantera att assistans ska ges för väntetid och beredskap
            samt att bestämmelsen om tvåårsomprövning tillfälligt ska tas
            bort. Syftet med regeringens åtgärder är att de grundläggande
            syftena med assistansreformen ska värnas.
          </note>
          <note>
            Regeringen kommer från 2018 att införa ett bidrag med 350 miljoner
            kronor för att stödja kommunerna i deras arbete med att stimulera
            den dagliga verksamheten. Det är den så kallade habiliteringsersättningen.
            Tilläggas kan att den pågående LSS-utredningen har fått ett tilläggsdirektiv
            att utreda om man kan skapa en större likformighet när det gäller
            utformning ­ en av habiliteringsersättningen inom kommunerna.
          </note>
          <note>
            När det gäller socialtjänsten föreslår man att 250 miljoner kronor
            årligen ska avsättas för att kommunerna ska kunna erbjuda avgiftsfria
            aktiviteter under skollov för barn och unga. Det är en viktig
            satsning för att barn även i utsatta områden ska kunna ha en meningsfull
            och bra fritid. Detta kommer till utöver den redan befintliga
            sommarlovssatsningen på 200 miljoner kronor per år. Regeringen
            avser också att ge stöd med 300 miljoner kronor för att årligen
            göra det möjligt för kommunerna att anordna avgiftsfri simskola.
          </note>
          <note>
            När det gäller äldrevården fortsätter under 2018 den satsning
            som regeringen tidigare har påbörjat med 2 miljarder kronor per
            år för att öka bemanningen och därmed också tryggheten och kvaliteten
            inom åldringsvården. Viktigt är också att framhålla att regeringen
            kommer att lägga fram ett förslag om ett förenklat beslutsfattande
            inom hemtjänsten, ett så kallat förenklat biståndshandläggande.
            Det handlar helt enkelt om att göra det enklare för äldre människor
            att få hjälpinsatser hemma och att få det tidigare. Därmed kanske
            man kan skjuta upp tyngre insatser.
          </note>
          <note>
            Mot vår politik för att framtidssäkra välfärden står oppositionens
            förslag som handlar om skattesänkningar, med stora nedskärningar
            i vår gemensamma välfärd som följd. Den politiken märks tydligt
            i de borgerliga partiernas prioriteringar inom vårt utgiftsområde.
            Man säger nej till angelägna satsningar på 5 ½ miljard för att
            återinföra en kömiljard. Vi vet att den fungerade till en början.
            Men mot slutet kunde vi se att den egentligen hade spelat ut sin
            roll. Vi har sett detta. Vi vill gå till botten med de problem
            som vi ser inom hälso- och sjukvården, som handlar om brist på
            personal och om kompetensförsörjning. Därför satsar regeringen
            flera miljarder på att kompetensförsörja vården.
          </note>
          <note>
            Faktum är att vi ser en splittrad borgerlig opposition. Kristdemokraterna
            vill skrota det mesta av de generella stöden och bara göra specialdestinerade
            insatser, medan till exempel Centerpartiet tvärtom motsätter sig
            de mest specialiserade statliga stöden för att till en del kompensera
            kommuner och landsting med generella bidrag. Man kan fråga sig:
            Hur ska detta gå ihop? Jag tror att det blir svårigheter med det.
          </note>
          <note>
            Fru talman! I lördags frågade Anna Dahlberg i en ledarkrönika
            i Expressen om Alliansen tänker ta en springnota efter valet.
            Frågan är befogad. Man kan inte på allvar kritisera alla de brister
            som finns i välfärden, föreslå några futtiga nålpengar som finansiering
            och därtill göra skattesänkningar i mångmiljardklassen och samtidigt
            påstå att man klarar att åtgärda alla de problem som finns inom
            sjukvården, LSS och äldreomsorgen.
          </note>
          <note>
            Fru talman! Jag har överskridit min talartid med några minuter.
            Jag vill yrka bifall till utskottets förslag i betänkandet avseende
            punkt 1 och bifall till vår reservation avseende punkt 2 om tillståndsplikt.
          </note>
          <note>
            (Applåder)
          </note>
          <note type="speaker">
            Anf. 95 EMMA HENRIKSSON (KD) replik:
          </note>
          <note>
            Fru talman! Det är många välavvägda beskrivningar av vårdens
            behov i regeringens budget. Det är också en hel del satsningar
            i form av olika miljarder hit och dit. Men det räcker inte med
            att tala väl och ha goda ambitioner, för effekten av regeringens
            politik är faktiskt att förtroendet för vården sjunker och att
            köerna växer.
          </note>
          <note>
            Vi kan se på köerna till ett första besök. Vi kan se på köerna
            till operationer och åtgärder. Jag kan ge ett väldigt konkret
            exempel. Vi hör om satsningarna på barn- och ungdomspsykiatrin.
            Men detta är effekten av några år med den nuvarande regeringen:
            Förut var det 13, 14 eller 15 landsting – det beror på vilket
            år man tittar på – som klarade av att erbjuda ett första besök
            inom en månad till de barn och ungdomar som mådde så dåligt att
            de bedömts ha behov av att komma till barn- och ungdomspsykiatrin.
            Nu har det sjunkit – det är bara ett enda landsting som klarar
            den nivån.
          </note>
          <note>
            Min fråga till Anna-Lena Sörenson, som representerar regeringen
            eftersom vårdministern inte är här, är: På vilket sätt har ert
            sätt att fördela ut resurserna faktiskt haft de effekter som ni
            har önskat?
          </note>
          <note type="speaker">
            Anf. 96 ANNA-LENA SÖRENSON (S) replik:
          </note>
          <note>
            Fru talman! Jag instämmer med Emma Henriksson i att det är besvärande
            med långa väntetider i vården. Som jag sa i mitt anförande tär
            detta inte minst på förtroendet för hälso- och sjukvården.
          </note>
          <note>
            Jag tror inte, som Alliansen verkar tro, att det räcker med en
            kömiljard och att de landsting som faktiskt har de bästa förutsättningarna
            får mer resurser. Detta är en pågående kris. Den har pågått i
            många årtionden, skulle jag vilja säga. Det handlar om strukturerna
            i vården.
          </note>
          <note>
            Vi behöver i stället se till att vi har en ordentlig kompetensförsörjning,
            att vi förändrar strukturerna så att man kan möta detta tidigt
            och att vi arbetar med förebyggande åtgärder så att våra ungdomar
            och barn inte växer upp med dessa psykiska besvär. Det är i skolan
            och i primärvården vi ska möta detta. Där behöver vi satsa pengar,
            och det är det som regeringen gör.
          </note>
          <note>
            Vi lägger fram långsiktiga förslag om att förändra strukturerna
            i vården. Vi tar de första stegen nu.
          </note>
          <note>
            Vi satsar 2 miljarder på personalförsörjning, som man under tillit
            och förtroende från vår sida kan använda för att förändra arbetssätt
            och för att förändra strukturerna.
          </note>
          <note>
            Vi satsar en patientmiljard. Den ska användas för att korta väntetiderna
            till primärvården, där man ska kunna möta en stor del av dessa
            problem och många av dessa ungdomar. Man ska också kunna skriva
            patientkontrakt med patienterna, så att patienterna själva får
            inflytande över detta.
          </note>
          <note>
            Det är så vi ska förändra vården, och det är så vi ska möta bristerna
            i vården.
          </note>
          <note type="speaker">
            Anf. 97 EMMA HENRIKSSON (KD) replik:
          </note>
          <note>
            Fru talman! Precis som jag sa i mitt anförande, och precis som
            det står i Kristdemokraternas budget, är vi fullt medvetna om
            att det inte bara handlar om pengar. Det handlar framför allt
            om hur de resurser som vi satsar används.
          </note>
          <note>
            Där har vi ett stort grundläggande problem i svensk hälso- och
            sjukvård – den är över huvud taget inte anpassad för att möta
            de behov vi har i dag och de behov vi står inför i morgon.
          </note>
          <note>
            Vi behöver en vårdstruktur där vi sätter patienterna i fokus
            på ett helt annat sätt och där vi stärker patienterna och ger
            dem mer makt att vara delaktiga i sin vård.
          </note>
          <note>
            Vi behöver också organisera om svensk hälso- och sjukvård på
            ett ändamålsenligt sätt. Var i landet man bor ska inte spela någon
            roll för vilken vård man har tillgång till eller vilken chans
            man har att över huvud taget överleva.
          </note>
          <note>
            Men det var inte detta som var min fråga till Anna-Lena Sörenson.
            Min fråga var: På vilket sätt har det ni gör gett resultat? Nu
            har ni haft ett antal år på er. Ni har ansvaret för den utveckling
            som vi ser i svensk hälso- och sjukvård i dag.
          </note>
          <note>
            Det som händer nu är att köerna växer – de har inte bara slutat
            att minska, utan de växer. Effekten är alltså motsatsen till det
            ni säger att ni vill uppnå. Ge ett enda exempel där era satsningar
            har gett resultat! Jag har gett exempel där de inte har gett resultat.
          </note>
          <note>
            Satsningen på att ta bort avgiften för gynekologisk cellprovtagning
            uppgår till 140 miljoner, tror jag. Det är i samma storleksordning
            som vår satsning på att ta bort avgiften för mammografi. Satsningen
            gav inte resultat. Vi visste att den inte skulle ge resultat,
            för det hade redan prövats.
          </note>
          <note>
            Det räcker inte att satsa pengar, för om man satsar dem fel är
            det resursslöseri. Ge ett exempel där er satsning faktiskt har
            lett till bättre resultat!
          </note>
          <note type="speaker">
            Anf. 98 ANNA-LENA SÖRENSON (S) replik:
          </note>
          <note>
            Fru talman! Det är stora ord för att komma från en person vars
            företrädare hade hand om detta område i den förra regeringen.
            Åtta år hade man på sig att försöka vända den här skutan. Detta
            är, som jag sa tidigare, ett långsiktigt strukturproblem i vården.
            Ska vi fixa det på tre och ett halvt år?
          </note>
          <note>
            Vi har tagit de första stegen, och vi kommer att fortsätta. Vi
            tittar, som sagt, på grundproblemen i sjukvården. Det handlar
            inte om piska eller morot. Det är inte något som man kan fixa
            med en kömiljard, utan det handlar om mer djupgående strukturer.
          </note>
          <note>
            Vi har tagit de första stegen. Det kommer nu propositioner –
            det ligger en på riksdagens bord, och det kommer att komma fler.
            Vi finansierar dessutom det hela.
          </note>
          <note>
            Jag måste ställa en motfråga till Emma Henriksson. Hon pratar
            om hur man ska komma till rätta med bristerna, problemen och utmaningarna
            i vården. Jag skulle vilja veta vad hon själv föreslår, förutom
            en kömiljard, som hade spelat ut sin roll när den fanns.
          </note>
          <note>
            Man talar om en statlig tillståndsgivning som i förlängningen
            handlar om att man vill ha fler privata alternativ i vården. Man
            förslår skattesänkningar på 33,6 miljarder. Vilken är förebilden
            för den alliansledda sjukvården – Stockholms läns landsting? Jag
            tror inte att jag behöver säga mer.
          </note>
          <note>
            (Applåder)
          </note>
          <note>
            (forts. § 15)
          </note>
          <note>
            Ajournering
          </note>
          <note>
            Kammaren beslutade kl. 15.54 på förslag av tredje vice talmannen
            att ajournera sammanträdet till kl. 16.00, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 13 Beslut om ärenden som slutdebatterats den 12 december
          </note>
          <note>
            MJU1 Utgiftsområde 20 Allmän miljö- och naturvård
          </note>
          <note>
            Punkt 1 (Anslag inom utgiftsområde 20)
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            140 för utskottet
          </note>
          <note>
            41 för res.
          </note>
          <note>
            122 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 99 S, 20 MP, 20 V, 1 -
          </note>
          <note>
            För res.: 39 SD, 1 MP, 1 -
          </note>
          <note>
            Avstod: 73 M, 19 C, 14 L, 16 KD
          </note>
          <note>
            Frånvarande: 14 S, 10 M, 7 SD, 3 MP, 3 C, 1 V, 5 L, 3 -
          </note>
          <note>
            Esabelle Dingizian (MP) anmälde att hon avsett att rösta ja men
            markerats ha röstat nej.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            UU3 Riksrevisionens rapport om exportkontrollen av krigsmateriel
          </note>
          <note>
            Kammaren biföll utskottets förslag.
          </note>
          <note>
            § 14 Beslut om ärenden som slutdebatterats vid dagens sammanträde
          </note>
          <note>
            AU2 Utgiftsområde 14 Arbetsmarknad och arbetsliv
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            141 för utskottet
          </note>
          <note>
            40 för res.
          </note>
          <note>
            122 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 99 S, 21 MP, 20 V, 1 -
          </note>
          <note>
            För res.: 39 SD, 1 -
          </note>
          <note>
            Avstod: 73 M, 19 C, 14 L, 16 KD
          </note>
          <note>
            Frånvarande: 14 S, 10 M, 7 SD, 3 MP, 3 C, 1 V, 5 L, 3 -
          </note>
          <note>
            AU4 Arbetsmarknadspolitik och arbetslöshetsförsäkringen
          </note>
          <note>
            Punkt 1 (Stärkta drivkrafter för arbete)
          </note>
          <note>
            1. utskottet
          </note>
          <note>
            2. res. 1 (M, C, L, KD)
          </note>
          <note>
            Votering:
          </note>
          <note>
            180 för utskottet
          </note>
          <note>
            122 för res. 1
          </note>
          <note>
            47 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 99 S, 38 SD, 21 MP, 20 V, 2 -
          </note>
          <note>
            För res. 1: 73 M, 19 C, 14 L, 16 KD
          </note>
          <note>
            Frånvarande: 14 S, 10 M, 8 SD, 3 MP, 3 C, 1 V, 5 L, 3 -
          </note>
          <note>
            Punkt 2 (Fler vägar till arbete)
          </note>
          <note>
            1. utskottet
          </note>
          <note>
            2. res. 2 (M)
          </note>
          <note>
            3. res. 3 (C)
          </note>
          <note>
            Förberedande votering:
          </note>
          <note>
            73 för res. 2
          </note>
          <note>
            19 för res. 3
          </note>
          <note>
            209 avstod
          </note>
          <note>
            48 frånvarande
          </note>
          <note>
            Kammaren biträdde res. 2.
          </note>
          <note>
            Huvudvotering:
          </note>
          <note>
            211 för utskottet
          </note>
          <note>
            73 för res. 2
          </note>
          <note>
            19 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 9 S, 39 SD, 21 MP, 20 V, 14 L, 16 KD, 2 -
          </note>
          <note>
            För res. 2: 73 M
          </note>
          <note>
            Avstod: 19 C
          </note>
          <note>
            Frånvarande: 14 S, 10 M, 7 SD, 3 MP, 3 C, 1 V, 5 L, 3 -
          </note>
          <note>
            Punkt 7 (Övriga arbetsmarknadspolitiska program)
          </note>
          <note>
            1. utskottet
          </note>
          <note>
            2. res. 10 (SD)
          </note>
          <note>
            3. res. 13 (KD)
          </note>
          <note>
            Förberedande votering:
          </note>
          <note>
            40 för res. 10
          </note>
          <note>
            16 för res. 13
          </note>
          <note>
            247 avstod
          </note>
          <note>
            46 frånvarande
          </note>
          <note>
            Kammaren biträdde res. 10.
          </note>
          <note>
            Huvudvotering:
          </note>
          <note>
            214 för utskottet
          </note>
          <note>
            40 för res. 10
          </note>
          <note>
            49 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 99 S, 73 M, 21 MP, 20 V, 1 -
          </note>
          <note>
            För res. 10: 39 SD, 1 -
          </note>
          <note>
            Avstod: 19 C, 14 L, 16 KD
          </note>
          <note>
            Frånvarande: 14 S, 10 M, 7 SD, 3 MP, 3 C, 1 V, 5 L, 3 -
          </note>
          <note>
            Punkt 8 (Överutnyttjande av subventionerade anställningar)
          </note>
          <note>
            1. utskottet
          </note>
          <note>
            2. res. 14 (V)
          </note>
          <note>
            Votering:
          </note>
          <note>
            283 för utskottet
          </note>
          <note>
            20 för res. 14
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 9 S, 73 M, 39 SD, 21 MP, 19 C, 14 L, 16 KD,
            2 -
          </note>
          <note>
            För res. 14: 20 V
          </note>
          <note>
            Frånvarande: 14 S, 10 M, 7 SD, 3 MP, 3 C, 1 V, 5 L, 3 -
          </note>
          <note>
            Punkt 10 (Arbetslöshetsförsäkringen)
          </note>
          <note>
            1. utskottet
          </note>
          <note>
            2. res. 17 (SD)
          </note>
          <note>
            Votering:
          </note>
          <note>
            243 för utskottet
          </note>
          <note>
            40 för res. 17
          </note>
          <note>
            20 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 9 S, 73 M, 21 MP, 19 C, 14 L, 16 KD, 1 -
          </note>
          <note>
            För res. 17: 39 SD, 1 -
          </note>
          <note>
            Avstod: 20 V
          </note>
          <note>
            Frånvarande: 14 S, 10 M, 7 SD, 3 MP, 3 C, 1 V, 5 L, 3 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            FiU3 Utgiftsområde 25 Allmänna bidrag till kommuner
          </note>
          <note>
            Kammaren biföll utskottets förslag.
          </note>
          <note>
            FiU19 Ytterligare verktyg för makrotillsyn
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Amorteringskravets tillämpning och Finansinspektionens
            mandat)
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            261 för utskottet
          </note>
          <note>
            40 för res.
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 99 S, 72 M, 21 MP, 19 C, 20 V, 13 L, 16 KD, 1
            -
          </note>
          <note>
            För res.: 39 SD, 1 -
          </note>
          <note>
            Frånvarande: 14 S, 11 M, 7 SD, 3 MP, 3 C, 1 V, 6 L, 3 -
          </note>
          <note>
            § 15 ( forts. från § 12) Hälsovård, sjukvård och social omsorg
            (forts. SoU1)
          </note>
          <note type="speaker">
            Anf. 99 CAMILLA WALTERSSON GRÖNVALL (M):
          </note>
          <note>
            Fru talman! Inledningsvis vill jag säga att eftersom vårt budgetalternativ
            har fallit kommer vi inte att delta i det beslutet. Men jag vill
            med emfas tillstyrka och yrka bifall till det tillkännagivande
            som innebär att vi vill ställa samma krav på tillståndsplikt för
            alla utförare inom socialtjänstens verksamheter och förväntar
            oss att regeringen skyndsamt återkommer med förslag om detta.
          </note>
          <note>
            Fru talman! Det är kolossalt glädjande att vi befinner oss i
            ett land där vi har en av världens friskaste befolkningar och
            därtill en hälso ‑ och sjukvård i internationell medicinsk toppklass.
            Det är någonting som vi ska vara glada för och fortsätta att utveckla.
          </note>
          <note>
            Samtidigt finns det utmaningar, problem och möjligheter som är
            både stora och omfattande inom vården och omsorgen. Några av de
            utmaningarna vill jag nämna här i dag, och jag börjar med den
            som jag personligen är absolut mest orolig för, nämligen
          </note>
          <note>
             de växande vårdköerna, som har fördubblats de senaste tre åren
          </note>
          <note>
             personalflykt från vården, som innebär att kompetens ‑ och
            personalförsörjningen är hotad inom såväl vård och äldreomsorg
            som socialtjänst
          </note>
          <note>
             brist på bland annat specialistsjuksköterskor, allmänläkare,
            psykiatriker och patologer
          </note>
          <note>
             bristande kontinuitet i bemanningen i vården
          </note>
          <note>
             att patientsäkerheten stundtals är hotad
          </note>
          <note>
             stora regionala skillnader avseende vårdens kvalitet och väntetider
          </note>
          <note>
             att den högspecialiserade vården inte är tillräckligt koncentrerad,
            vilket medför lägre kvalitet och sämre patientsäkerhet
          </note>
          <note>
             det faktum att våra barn och unga mår allt sämre samtidigt
            som psykia ­ trin går på knäna – inte minst just barn ‑ och ungdomspsykiatrin,
            BUP
          </note>
          <note>
             digitaliseringens utmaningar men också stora möjligheter
          </note>
          <note>
             vårdföretag som lever under hot om vinsttak och vinstförbud.
          </note>
          <note>
            Och detta var bara den korta listan på utmaningar. Det finns
            oändligt många fler.
          </note>
          <note>
            Fru talman! Patienten och patientsäkerheten ska alltid sättas
            främst. Alltid. Detta ska styra våra prioriteringar och vilka
            reformer som ska genomföras.
          </note>
          <note>
            Men ett problem sticker ut framför alla andra och måste lösas
            nu. Det växer vecka för vecka, månad för månad, år för år. Det
            är vårdköerna.
          </note>
          <note>
            Vårdköerna har fördubblats på bara tre år. Även lågt räknat är
            det mer än 100 000 människor som just nu står i vårdköer.
          </note>
          <note>
            Sverige har, tillsammans med Polen och Irland, Europas allra
            längsta väntetider i vården.
          </note>
          <note>
            Därtill har vi stora regionala skillnader, och de växer. Enligt
            den senaste uppföljning jag sett av väntetiderna får 94 procent
            av patienterna i moderatledda Halland sin operation utförd inom
            utlovad tid. I röda Västerbotten och Västernorrland är det bara
            drygt hälften av patienterna som får sin operation genomförd enligt
            den vårdgarantin. Totalt är det nästan var tredje patient som
            inte får sin operation utförd inom rimlig tid. Det är helt oacceptabelt.
          </note>
          <note>
            Vi moderater är dock hoppfulla om att det här går att vända.
            Vi i Alliansen har visat förut att vi kan göra det, och vi kommer
            att göra det igen.
          </note>
          <note>
            Fru talman! Situationen och utvecklingen inom barn ‑ och ungdomspsykiatrin,
            BUP, är om möjligt ännu värre. Köerna och väntetiderna växer.
            Ett enda landsting, det i Kalmar, lever upp till den utlovade
            vårdgarantin om en första bedömning inom 30 dagar gällande BUP.
            I ett annat landsting, Uppsala, får endast 14 procent av barn
            och unga det stöd som utlovats, alltså ett barn av sju. Det är
            helt oacceptabelt. Gotland och Stockholm klarar av att se till
            att fler än nio av tio barn får det stöd de behöver inom utlovad
            tid. Men i Västerbotten och Dalarna är det, återigen lågt räknat,
            färre än vart tredje barn som får stöd av BUP i tid.
          </note>
          <note>
            Det här duger inte. Det måste vändas, och det måste vändas nu.
            Patienterna ska inte sitta i väntrummet. De ska få vård i rätt
            tid, på rätt plats och av hög kvalitet oavsett om det handlar
            om operationer eller hjälp genom BUP.
          </note>
          <note>
            Fru talman! Utmaningarna och möjligheterna är stora. Det är därför
            tråkigt att behöva konstatera att den här mandatperioden till
            stora delar är fyra förlorade år för svensk hälso ‑ och sjukvård.
          </note>
          <note>
            Vi hörde här före voteringen att kömiljarden har spelat ut sin
            roll. Det är ganska stora och svulstiga ord från en regering som
            på bara tre och ett halvt år har lyckats dubblera kötiderna, som
            2006 var oerhört långa men som vi lyckades halvera under våra
            år. Kömiljarden var alltså effektiv på många sätt, och i det förslag
            vi nu lägger fram har vi analyserat den och förbättrat den ytterligare
            för att möta de behov som vi såg att den inte fullt ut mötte.
          </note>
          <note>
            Regeringens saktfärdighet under den här mandatperioden är anmärkningsvärd.
          </note>
          <note>
            Regeringen har inte lagt fram någon proposition om att korta
            patienternas väntetider. Den har i stället med sin förda politik
            på tre år fördubblat vårdköerna, bland annat genom det medvetna
            beslutet att avskaffa den fungerande kömiljarden.
          </note>
          <note>
            Regeringen har heller inte lagt fram någon proposition om att
            öka tillgängligheten och kvaliteten i den nära vården.
          </note>
          <note>
            Regeringen har helt enkelt inte klarat av att ta fram några viktiga,
            avgörande, långsiktiga strukturella reformer gällande vården.
          </note>
          <note>
            Regeringen har i stället valt att försöka avskaffa lagen om fritt
            vårdval i primärvården och misslyckats.
          </note>
          <note>
            Regeringen har försökt skapa storregioner och misslyckats.
          </note>
          <note>
            Regeringen har försökt begränsa möjligheten till alternativa
            driftsformer av universitetssjukhus och misslyckats.
          </note>
          <note>
            Regeringen har försökt försvåra användandet av privata sjukvårdsförsäkringar
            och misslyckats.
          </note>
          <note>
            Nu tänker regeringen försöka införa vinsttak i vården och omsorgen.
            Även med detta ska vi se till att den misslyckas.
          </note>
          <note>
            Fru talman! Moderaterna har en tydlig nationell hälso- och sjukvårdsagenda.
            Vårt främsta mål är att vårdköerna skyndsamt ska halveras och
            därefter tas ned till ett minimum. Alla patienter som så önskar
            ska ha en fast vårdkontakt, med början i den nära vården – en
            vård som behöver byggas ut och bli mer tillgänglig. Äldre multisjuka
            och alla andra med kroniska sjukdomar, till exempel de med kronisk
            cancer, ska ha tillgång till en mer samlad och nära vård. Framtidens
            politik för hälso- och sjukvården sätter fokus på kvalitet och
            resultat. Patienten och patientsäkerheten ska – jag upprepar det
            – alltid sättas allra främst.
          </note>
          <note>
            Fru talman! Vi tänker göra följande. För det första tänker vi
            korta patienternas väntetider genom att återinföra en utvecklad
            kömiljard. Vi satsar 3 miljarder kronor per år på en mer heltäckande,
            prestationsbunden och förstärkt kömiljard. Den ska till skillnad
            från tidigare utformning exempelvis innehålla även röntgen, psykiatri
            och laboratorietester. Denna tredubblade kömiljard ska bidra till
            att skyndsamt halvera vårdköerna.
          </note>
          <note>
            För det andra vill vi utveckla den nära vården med fast vårdkontakt
            – en primärvårdsreform. Vi satsar 1 miljard per år i syfte att
            bygga ut den nära vården, med primärvården som bas. Det innebär
            också på lite sikt att resurser behöver flyttas från sjukhusen
            till den nära vården. Syftet med att stärka den samlade nära vården
            och dess kvalitet är att den blir det naturliga förstahandsvalet
            för de allra flesta patienter.
          </note>
          <note>
            För det tredje vill vi förstärka och trygga en säker förlossningsvård.
            Att bli förälder och bilda familj ska vara en lycklig och positiv
            del av livet. Ingen ska behöva känna sig otrygg inför mötet i
            mödravården eller förlossningsvården. Tyvärr är det inte så i
            dag. Förlossningsvården har blivit sämre – fler nyförlösta måste
            återinskrivas akut, och andelen förlossningsskador ökar. Därför
            satsar vi 1 miljard kronor i syfte att förstärka den samlade vårdkedjan
            av mödravård, förlossningsvård och eftervård.
          </note>
          <note>
            Därtill vill vi – jag upprepar bara några av våra förslag – stärka
            patientsäkerheten, koncentrera den högspecialiserade vården och
            öka valfriheten i slutenvården. Vi vill prioritera vårdkedjan
            för de mest sjuka äldre. Vi vill stimulera och samordna digitaliseringen
            inom vården och genomföra satsningar med fokus på kvalitet och
            resultat. Vi satsar därför 100 miljoner per år i syfte att stärka
            kvaliteten i vården genom införande av natio ­ nella krav och
            kvalitetskontrakt. Dessutom lägger vi 80 miljoner kronor per år
            för att stärka tillsyn och uppföljning hos Inspektionen för vård
            och omsorg, IVO.
          </note>
          <note>
            Vi behöver valfrihet inom vården och omsorgen, men det kräver
            att vi har en strukturerad uppföljning och höga kvalitetskrav
            – allt i syfte att just stärka patienten och patientsäkerheten.
            Därför är vi moderater extra glada för att vi i dagens betänkande
            har ett tillkännagivande som innebär att krav på tillstånd inom
            socialtjänstens alla verksamheter ska gälla alla utförare.
          </note>
          <note>
            Fru talman! Slutligen: Sverige behöver en ny regering. Vi behöver
            en regering som tar vårdens utmaningar på allvar och har genomtänkta
            reformer som kan lösa bland annat de växande vårdköerna. Vi behöver
            en regering som ser de mest sjuka äldres behov av en mer samordnad
            vård med fast vårdkontakt. Vi behöver en regering som inte accepterar
            att mer än vart fjärde barn inte får det stöd de behöver i tid
            av barn- och ungdomspsykiatrin. Det är dags att sätta patienterna
            främst i vården. De ska inte sitta i väntrummet.
          </note>
          <note>
            Vi tar vårdköerna på allvar. Vi vill få möjligheten att göra
            någonting åt dem – helst nu direkt, men vi lovar att ta itu med
            dem allra senast efter valet nästa år.
          </note>
          <note>
            (Applåder)
          </note>
          <note type="speaker">
            Anf. 100 ANNA-LENA SÖRENSON (S) replik:
          </note>
          <note>
            Fru talman! Camilla Waltersson Grönvall ägnar en stor del av
            sitt anförande åt vårdköerna och den bristande tillgängligheten.
            Vi är ju överens där – det är ett stort bekymmer och en stor utmaning
            som vi behöver möta på alla möjliga sätt.
          </note>
          <note>
            Camilla Waltersson Grönvall räknar också upp en rad landsting
            där man har problem med växande vårdköer, men vi kunde allihop
            notera att Camilla Waltersson Grönvalls eget landsting inte kom
            med i den beskrivningen. Det är alltså den stora Västra Götalandsregionen,
            som inte intar någon särskilt hedrande plats när det gäller att
            komma till rätta med vårdköerna och förbättra tillgängligheten.
          </note>
          <note>
            Det som dock var positivt i Camilla Waltersson Grönvalls inlägg
            var att hon kopplade ihop de växande vårdköerna med kompetensflykt
            och bristfälliga strukturer i hälso- och sjukvården. Det är precis
            den analys som även regeringen och vi gör. Jag tycker att det
            är intressant; man kanske skulle kunna komma framåt med konstruktiva,
            gemensamma ansträngningar för att möta vårdens utmaningar.
          </note>
          <note>
            Min fundering handlar dock om hur detta ska gå till, för jag
            hörde inte riktigt hur Moderaterna tänker sig att detta ska vändas
            utan bara att det ska vändas omedelbart. Inte minst undrar jag
            med tanke på att det i budgetför ­ slaget finns 1 ½ miljard mindre
            i anslag till utgiftsområdet. Dessutom fö ­ reslår man ju skattesänkningar
            på 32,5 miljarder. Ska man utöver det re ­ gera med andra allianspartier
            kommer förslaget om skattesänkningar att gälla betydligt mer än
            32,5 miljarder. Hur ska man alltså klara den ekva ­ tionen?
          </note>
          <note type="speaker">
            Anf. 101 CAMILLA WALTERSSON GRÖNVALL (M) replik:
          </note>
          <note>
            Fru talman! Jag tycker att det är bra att Socialdemokraterna
            och Anna-Lena Sörenson studerar det moderata budgetalternativet.
            Det borde de faktiskt göra oftare. Men det blir ju så dumt när
            man inte läser riktigt rätt – eller har dunkla, kortsiktiga politiska
            syften, som att misskreditera sina politiska motståndare.
          </note>
          <note>
            Sanningen är ju följande, vilket man ser om man läser innantill:
            Moderaterna satsar i sitt budgetalternativ mer resurser på vården
            än vad Socialdemokraterna gör. Vi lägger 595 miljoner mer än regeringen
            i satsningar på vården. Därtill lägger vi 75 miljoner mer till
            Socialstyrelsen för utbyggnad av högspecialiserad vård och 80
            miljoner mer än regeringen till Inspektionen för vård och omsorg
            i syfte att förstärka tillsynen och uppföljningen av vården.
          </note>
          <note>
            Det som bekymrar mig är att antalet människor som står i vårdköer
            har ökat så drastiskt under den rödgröna regeringen. Det fortsätter
            också att öka. Det är ju fyra förlorade år för svensk sjukvård
            när vi ser till hur många människor som i dag lider i vårdköerna.
            Då tycker jag att det är något anmärkningsvärt att Anna-Lena Sörenson
            inte i större utsträckning kan svara på vad man faktiskt har gjort
            för att möta detta. Man har varit handlingsförlamad inför en situation
            som bara har eskalerat.
          </note>
          <note>
            Människor lider, och de blir allt sämre. Otryggheten är stor.
            Varför händer det ingenting, och varför blir situationen bara
            värre? Var det inte ett stort misstag att avskaffa alliansregeringens
            kömiljard? Jag vill ta vid efter min kollega Emma Henriksson och
            fråga: Kan vi få ett enda konkret exempel på hur regeringen har
            lyckats möta problematiken runt våra vårdköer?
          </note>
          <note type="speaker">
            Anf. 102 ANNA-LENA SÖRENSON (S) replik:
          </note>
          <note>
            Fru talman! Om Camilla Waltersson Grönvall studerade effekterna
            av kömiljarden lite närmare skulle hon se precis det vi har sett,
            nämligen att effekten av den klingade ut i slutet av den förra
            mandatperioden. Effekten av det stimulansbidrag som till att börja
            med fungerade klingade så småningom ut. Det var likadant på 90-talet
            när vi hade en vårdgaranti. Det beror, vilket vi allihop förstår
            om vi funderar ett ögonblick, på att det är strukturerna i vården
            vi måste åt. Det är ett grundproblem som gör att vi får växande
            vårdköer trots de stimulansåtgärder vi försöker vidta.
          </note>
          <note>
            Den här regeringen gör därför det som den förra regeringen undvek
            att göra, nämligen tar ett nappatag gällande detta och tittar
            på vad grundproblemet är. Ett problem är naturligtvis kompetensförsörjningen
            – precis det Camilla Waltersson Grönvall inledde sitt anförande
            med att säga. Därför anslår regeringen en professionsmiljard.
            Man har omvandlat kömiljarden till en professionsmiljard som faktiskt
            kan användas till att förändra arbetssätt, effektivisera, anställa
            och hindra kompetensflykten.
          </note>
          <note>
            I årets förslag, alltså i 2018 års budget, föreslår man dessutom
            ytterligare 2 miljarder just för att kunna börja förändra vårdens
            strukturer – anställa, utveckla arbetssätt och så vidare.
          </note>
          <note>
            Det är att ta problemen på allvar. Det är att försöka vända skutan.
            Dessutom läggs propositioner fram; det måste väl ändå Camilla
            Waltersson Grönvall ha uppmärksammat. Nu ligger en proposition
            med första steget att förändra grundstrukturerna i vården – det
            som bygger på Anna Nergårdhs utredning om en god och nära vård.
          </note>
          <note type="speaker">
            Anf. 103 CAMILLA WALTERSSON GRÖNVALL (M) replik:
          </note>
          <note>
            Fru talman! Detta är fakta: När alliansregeringen tog över 2006
            hade Sverige svåra, och jag betonar svåra , problem med växande
            vårdköer. Dessa vårdköer halverades under vår regeringstid med
            hjälp av kömiljarden. Den rödgröna regeringen avskaffade denna
            reform. Konsekvenserna av det ser vi nu: Köerna växer fortfarande,
            och det är sjuka människor som får betala priset för detta.
          </note>
          <note>
            Våra patienter ska inte behöva sitta i väntrummet. De ska få
            vård, och de ska få det i tid. De ska inte slussas runt och få
            vänta på både bedömning och operation. Man har verkligen inte
            en jämlik vård i Socialdemokraternas Sverige, utan skillnaderna
            är stora mellan landstingen och regionerna i landet.
          </note>
          <note>
            Det som däremot är tydligt är att det är i de moderatledda landstingen
            och regionerna som det jobbas betydligt mer med dessa frågor.
            Det jobbas mer framgångsrikt med att sätta patienterna i centrum
            och att korta deras väntan.
          </note>
          <note>
            Statistiken i de röda, socialdemokratiskt styrda landstingen
            och regionerna är riktigt dyster. Den talar sitt tydliga språk.
            Jag har här i handen en redovisning av hur väntetiderna ser ut.
            Det är bara att konstatera att de moderatledda regionerna är i
            topp, medan vi i botten hittar en mängd av de röda, socialdemokratiskt
            styrda, landstingen.
          </note>
          <note>
            Därtill vet vi inte hur det ser ut – ska vi lyssna på Shekarabi
            eller på Strandhäll? Jag vill lyfta fram de privata vårdgivarna.
            Jag är mycket väl medveten om att Anna-Lena Sörenson inte har
            möjlighet att svara på denna fråga i dag, men vi kommer att ställa
            den igen. För oss är det viktigt att vårdköerna ska bort och att
            människor ska få vård i tid. Vi har gjort det förut, och vi kommer
            att göra det igen efter september nästa år.
          </note>
          <note>
            (Applåder)
          </note>
          <note type="speaker">
            Anf. 104 PER RAMHORN (SD):
          </note>
          <note>
            Fru talman! I valrörelsen 2014 förklarade Stefan Löfven att någonting
            håller på att gå sönder i Sverige. Det har gått mer än tre år
            sedan dess, och den negativa utvecklingen inom flera välfärdsområden,
            bland annat sjukvården, fortsätter.
          </note>
          <note>
            Sjukvården är ett område som svenska folket prioriterar högt.
            Man är villig att betala en tämligen hög skatt så länge man vet
            att man får en tillgänglig sjukvård av hög kvalitet. Traditionellt
            sett har svensk sjukvård varit ett föredöme för omvärlden. Men
            på grund av regeringens oförmåga att ta itu med de kroniskt långa
            vårdköerna är det tyvärr inte så längre.
          </note>
          <note>
            Vi har Europas längsta vårdköer, som vi har hört här tidigare.
            Det är 50 000 patienter som har väntat längre än v ad som är tillåtet
            enligt hälso ‑ och sjukvårdslagen. Det är alltså var tredje patient
            i operationskön som har väntat längre än vad vårdgarantin tillåter.
          </note>
          <note>
            Detta innebär naturligtvis ett stort mänskligt lidande för patienterna,
            men också för deras anhöriga. Det har till och med gått så långt
            att cancerpatienter dör i vårdköerna. Och det är inte bara jag
            som säger det, utan det är både professionen och patientorganisationerna.
            Jag har med mig här en debattartikel från Palema. Där står: Människor
            med cancer dör för att de tvingas vänta.
          </note>
          <note>
            Tänk er själva in i situationen: Man sitter en försommardag hos
            sin doktor eftersom man har haft diffusa obehagssymtom under en
            längre tid. Man har genomgått en del undersökningar, och doktorn
            säger: Vi har kommit fram till att ni har drabbats av cancer i
            bukspottkörteln, och den enda chansen till bot är operation. Men
            tyvärr kan vi inte operera dig förrän i slutet på augusti.
          </note>
          <note>
            Vad skulle just du tänka och känna då? Hur kommer du och dina
            närmaste att känna denna sommar? Detta är verkligheten för många
            patient runt om i vårt land.
          </note>
          <note>
            Vi är i ett läge i svensk sjukvård i dag där vårdkrisen slår
            även mot de yngsta. På landets två största barncancercentrum larmar
            man om att det råder brist på tid, personal och vårdplatser. Detta
            innebär att operationer och behandlingar ställs in. I somras gick
            28 barnläkare ut och varnade för en havererande barnsjukvård.
            De föreslog till och med då att man skulle tillsätta en haverikommission.
            De berättar att operationer och undersökningar ställs in på grund
            av brist på vårdplatser, om barn som vårdas i undersökningsrum,
            ibland under flera dygn, i väntan på en ledig plats på avdelningen.
          </note>
          <note>
            Jag kan bara instämma i barnläkarnas slutsats: Detta är ett totalt
            sjukvårdshaveri. Det är naturligtvis fullständigt oacceptabelt
            och direkt omänskligt av ett land som vi ska kalla ett välfärdsland.
          </note>
          <note>
            Fru talman! För ett par veckor sedan hade vi Myndigheten för
            vård- och omsorgsanalys på besök hos oss i socialutskottet. Myndigheten
            har jämfört vården i Sverige med vården i tio jämförbara länder.
            Resultatet är nedslående. Bara en tredjedel av svenskarna anser
            att sjukvården fungerar bra i Sverige i dag. Det är en minskning
            med 13 procent jämfört med 2010. Därmed placerar sig Sverige näst
            sist bland jämförbara länder – näst sist!
          </note>
          <note>
            I undersökningen konstateras också att patienterna i Sverige
            i många avseenden har sämre erfarenheter av vården än patienter
            i andra länder. Det här duger inte, fru talman. Det duger verkligen
            inte, men det skulle inte behöva vara så här. Det går att förändra.
          </note>
          <note>
            Vi behöver bara titta på vårt grannland Danmark. Där har man
            lyckats. Men då måste man också ha en sjukvårdspolitik som på
            ett strategiskt och målmedvetet sätt fokuserar på att korta väntetiderna.
            Det är också viktigt att ta fram en nationell plan för de patienter
            som i dag har fastnat i de kroniskt långa vårdköerna. Människor
            dör i dag i vårdköerna i Sverige. Detta får inte fortgå.
          </note>
          <note>
            Även om sjukvården, som vi alla vet, är en landstingsfråga har
            vi ett ansvar på nationell nivå; det varken kan eller ska vi blunda
            för.
          </note>
          <note>
            Därför föreslår Sverigedemokraterna i vår budget en ny sjukvårdsreform,
            där vi till stora delar hämtar inspiration från våra nordiska
            grannländer. Vi har besökt dem under i princip hela mandatperioden
            och sett vilka lösningar man kan hitta där. Det gäller då främst
            Danmark.
          </note>
          <note>
            Där hade man tidigare liknande problem som vi har i dag med långa
            vårdköer, men man lyckades vända utvecklingen. Det innebär att
            man i Danmark i dag klarar tidskravet på en så kallad månadsgaranti
            för så gott som samtliga patienter. Man diskuterar sällan långa
            väntetider i Danmark numera.
          </note>
          <note>
            Den patienträttsgaranti som vi föreslår i vår budget är en riktig
            garanti med både livrem och hängslen. Den garanterar att patienterna
            får den vård som de har rätt till enligt hälso- och sjukvårdslagen.
            För detta avsätter vi 4,5 miljarder under en treårsperiod. Vi
            gör detta för att kunna vända den negativa spiral som svensk sjukvård
            befinner sig i.
          </note>
          <note>
            Fru talman! Det här är viktigt, och här vill jag vara väldigt
            tydlig: Vi kan aldrig acceptera den situation som rådde i somras
            här i Stockholm, där 20 cancerpatienter opererades för sent för
            att köerna var för långa. Detta har inneburit ett stort mänskligt
            lidande för patienterna och för deras anhöriga. IVO utreder nu
            två dödsfall som har samband med de långa vårdköerna.
          </note>
          <note>
            Fru talman! Vi sverigedemokrater ser tillgängligheten och bristen
            på vårdplatser i sjukvården som den absolut viktigaste frågan
            att komma till rätta med. Den bristande tillgängligheten har flera
            orsaker, men som en röd tråd kan man konstatera att problemet
            med stängda vårdplatser oftast beror på brist på utbildad vårdpersonal.
            Här behöver man sätta in kraftfulla insatser och riktade åtgärder
            dels för att behålla befintlig personal, dels för att locka tillbaka
            personal som av någon anledning har slutat.
          </note>
          <note>
            Fru talman! Därför gör vi stora satsningar i vår budget som alla
            syftar till att förbättra arbetssituationen för personal inom
            vården, vilket i förlängningen kommer att innebära kortare vårdköer
            för patienterna. Bristen på specialistsjuksköterskor är ett stort
            problem, vilket starkt bidrar till de långa väntetiderna. Antalet
            specialistsjuksköterskor har minskat över tid trots att vårdbehoven
            ökar. Flera landsting har visserligen erbjudit lön under heltidsstudier,
            men nivån var uppenbarligen inte tillräckligt hög. Därför öronmärker
            vi 250 miljoner årligen för att ge sjuksköterskor möjlighet att
            bli specialister med studielön.
          </note>
          <note>
            En annan viktig grupp inom vården är undersköterskorna. Vi menar
            att det är dags att införa en gemensam nationell utbildning för
            undersköterskor. Det skulle kvalitetssäkra yrket och leda till
            legitimation. I merparten av länderna i Europa och samtliga nordiska
            grannländer är undersköterska ett legitimationsyrke. Det handlar
            om att förbättra patientsäkerheten och att öka kvaliteten inom
            sjukvården. Men det skulle också bli mer attraktivt att utbilda
            sig till undersköterska.
          </note>
          <note>
            Fru talman! Sammanfattningsvis satsar Sverigedemokraterna 11
            miljarder mer på hälso- och sjukvården än regeringen gör under
            en treårsperiod. Men det viktigaste av allt är att vi har en tydlig
            strategi och vision för svensk sjukvård. Vi ska ha en sjukvård
            i internationell toppklass och där patienterna ska kunna känna
            sig säkra på att få vård i rätt tid och av högsta kvalitet. Och
            inga patienter ska riskera att dö i väntan på vård.
          </note>
          <note type="speaker">
            Anf. 105 ANNA-LENA SÖRENSON (S) replik:
          </note>
          <note>
            Fru talman! Jag hade inte tänkt begära replik på Per Ramhorns
            inlägg. Men jag hörde alldeles för många skräckskildringar av
            den svenska sjukvården. Självklart ska vi ta den bristande tillgängligheten
            och köerna på allvar. Men jag tror inte att svenska folket, patienterna
            eller sjukvården är betjänta av sådana skräckskildringar och överdrivna
            skildringar som Per Ramhorn ägnar sig åt.
          </note>
          <note>
            Alla andra brukar, om vi ska vara rättvisa, börja sina anföranden
            med att säga att svensk sjukvård håller väldigt hög kvalitet.
            Vi har väldigt fina medicinska resultat. Vi har också relativt
            god jämlikhet och tillgång till hälso- och sjukvården.
          </note>
          <note>
            Sedan finns det brister. Ja, vi har köer till vården. Men det
            är inte de högst prioriterade patienterna som är där. Det ska
            vi veta. Man ska absolut inte vänta för länge på vård ändå. Men
            de högst prioriterade patienterna får sin vård.
          </note>
          <note>
            Det har skett saker som inte bör ske. Och det skedde i det landsting
            där Per Ramhorns parti stöder det borgerliga styret, nämligen
            i Stockholm. Med annan styrning hade man kunnat hänvisa de patienterna
            till andra landsting som hade kunnat ta hand om dem. Vi vet dessutom
            att den gamla kömiljarden ledde till utträngningseffekter av de
            patienter och medborgare som har det kanske absolut största behovet
            av sjukvård, nämligen kronikerna och de multisjuka äldre.
          </note>
          <note>
            Man kan inte annat än tro att skräckskildringarna ska leda till
            att människor ska rösta på ett parti som står för en högerpopulistisk,
            främlingsfientlig och löntagarfientlig politik. Den riskerar dessutom
            den svenska säkerhetspolitiken.
          </note>
          <note type="speaker">
            Anf. 106 PER RAMHORN (SD) replik:
          </note>
          <note>
            Fru talman! Tack, Anna-Lena Sörenson!
          </note>
          <note>
            När det gäller att det jag läste upp skulle vara skräckpropaganda
            vill jag meddela att det är statistik från Vårdanalys och Socialstyrelsen.
            För två veckor sedan hade vi besök av Vårdanalys som tog med den
            här rapporten som jag visar för kammarens ledamöter. Den heter
            Löftesfri garanti och handlar om vårdgarantin, som ni tycker är
            så bra. Det står bland annat att ”allt fler väntar allt längre”
            och att antalet som har väntat i mer än 90 dagar på operation
            har ökat med drygt 100 procent. I år är det nästan 4 000 patienter
            som har väntat på operation i mer än ett år.
          </note>
          <note>
            Detta är ingen skräckpropaganda. Är det bättre att tysta ned
            det och tro att man ska glömma det? Det handlar om patienter,
            och patienter dör i vårdköer i dag. Vi ligger sämst till i Europa,
            och regeringen har inget svar.
          </note>
          <note>
            Jag måste fråga: Vilka konkreta åtgärder vidtar regeringen för
            att dessa patienter, som står i kö i dag, ska få snabbare vård?
            Just nu, när vi står här i kammaren, står mellan 40 000 och 50
            000 patienter i kö. Då hjälper det inte att säga att man håller
            på att öka resurserna till primärvården och att man lägger fram
            förslag om en patientmiljard för att öka tillgängligheten. Det
            är bra. Men det hjälper inte de m som står i kö till specialistvården.
            Där har ni inga förslag över huvud taget.
          </note>
          <note>
            Ni har bra förslag i fråga om att öka antalet platser på sjuksköterskeutbildningarna
            och för att stimulera att folk ska börja jobba inom vården. Det
            är bra. Men det hjälper inte de m som står i kö i dag. Och det
            är inga utmaningar. Det är ingen utmaning att stå i kö; det är
            en ren kris, helst när det gäller cancersjukvården.
          </note>
          <note type="speaker">
            Anf. 107 ANNA-LENA SÖRENSON (S) replik:
          </note>
          <note>
            Fru talman! Regeringen föreslår ett antal åtgärder för att komma
            till rätta med den bristande tillgängligheten. Det ligger förslag
            på strukturförändringar på regeringens bord. 5 ½ miljard tillförs
            vården. Det är en unik satsning. Det har aldrig satsats så mycket
            tidigare.
          </note>
          <note>
            Vi försöker dock angripa även roten till det onda, det vill säga
            kompetensflykt och strukturförändringar. Dessutom finansierar
            vi det hela.
          </note>
          <note>
            Om man tittar närmare på Sverigedemokraternas budget kan man
            se att det uppstår ett underskott till kommuner och landsting
            på mer än 20 miljarder. Man tar med den ena handen och ger med
            den andra. Det är helt och hållet ofinansierat.
          </note>
          <note>
            Återigen – vem gagnar det att inte balansera beskrivningen av
            den i grunden goda hälso- och sjukvård som finns i Sverige i dag?
            Den ger oss den sjukvård som de allra flesta behöver. Den ges
            på ett jämlikt sätt och med hög kvalitet. Vi har problem med köer
            – ja. Men det är roten till det onda vi ska angripa. Och regeringen
            har ett antal väl beskrivna och väl finansierade förslag för det.
          </note>
          <note>
            Sverigedemokraterna har inte finansierat de satsningar de gör
            i sin budget utan snarare precis tvärtom. De har ett underskott
            på 20 000 986 000 kronor.
          </note>
          <note type="speaker">
            Anf. 108 PER RAMHORN (SD) replik:
          </note>
          <note>
            Fru talman! När det gäller angreppet på vår budget kommer jag
            inte att lägga tid på att förklara hur man ska läsa en budget.
            Det får jag nämligen göra varje gång.
          </note>
          <note>
            Återigen – ni har inget förslag för de patienter som står i vårdkö
            i dag, Anna-Lena Sörenson. Tänk dig själv att du eller dina anhöriga
            hade stått i kö! Att ni nu försöker bygga upp något helt nytt
            från grunden är bra. Men man måste hålla två saker i huvudet samtidigt.
            Bara för att ni bygger upp det från grunden och gör en omstrukturering
            kan ni inte lämna de 50 000 som står i kö i dag åt vargarna. Ni
            måste ha en plan för dem.
          </note>
          <note>
            Vad säger du till dem som står i kö? Och det är inte bara i Stockholm.
            Det ser likadant ut i hela landet. Jag vet att Anna-Lena Sörenson
            inte har mer talartid och därför inte kan svara.
          </note>
          <note>
            Det gör mig frustrerad och orolig att man inte har någon plan
            för de patienterna utan bara släpper dem till vargarna. Det innebär
            att människor i stället måste ta privata sjukförsäkringar för
            att få vård. Är det ett sådant samhälle vi vill ha? Nej, det är
            det inte.
          </note>
          <note>
            Regeringen borde visa ledarskap och att man kan hålla två bollar
            igång samtidigt: förändra primärvården – och det behövs – men
            också ta ansvar för våra medborgare, de 50 000 som står i kö i
            dag. Tyvärr gör man inte det.
          </note>
          <note>
            I detta anförande instämde Heidi Karlsson (SD).
          </note>
          <note type="speaker">
            Anf. 109 JAN LINDHOLM (MP):
          </note>
          <note>
            Fru talman! Åhörare, tittare och lyssnare! Den rödgröna feministiska
            regeringen arbetar, som ni numera alla vet, långsiktigt och målmedvetet
            med att utveckla och förstärka välfärdspolitiken. Den ambitionen
            sätter tydliga spår på utgiftsområde 9. Innan jag går vidare måste
            jag tyvärr meddela att jag inte kommer att klara av att hålla
            mig inom den anmälda tiden. Som flera andra tidigare talare kommer
            jag att dra över tiden en hel del.
          </note>
          <note>
            Hälsovård, sjukvård och social omsorg är tillsammans med föräldraförsäkringen,
            sjukvårds- och arbetslöshetsförsäkringarna kärnan i den svenska
            välfärdspolitiken. Det märks också mycket tydligt i regeringens
            budget på samtliga dessa politikområden. Men tydligast märks det
            nog på utgiftsområde 9.
          </note>
          <note>
            Den enskilt största satsningen på det budgetområde som vi nu
            diskuterar gör regeringen på hälso- och sjukvårdsområdet. Anslaget
            ökas från 37,7 miljarder förra året till 44,1 miljarder i den
            budget som nu ska antas. Det är alltså en ökning med 6,4 miljarder.
            Det innebär en ökad statlig satsning med 19 procent. Så huvuddelen
            av årets satsning på utgiftsområde 9 går till hälso- och sjukvården.
          </note>
          <note>
            Vi har upprepade gånger hört företrädare för allianspartierna
            från den här talarstolen påpeka att de under sina år vid makten
            ökade satsningarna på hälso- och sjukvården med historiskt höga
            siffror. Det är ju inte den bild som medborgarna har haft av Alliansens
            åtta år vid makten. Det är inte heller den bild som alla som har
            fått det mycket tuffare på jobbet inom vården har fått. Där ser
            man på det hela på ett annat sätt.
          </note>
          <note>
            Hur var det då med allianspartiernas satsningar på utgiftsområde
            9 under deras åtta år? Tittar man på de budgetar som antogs är
            det lätt att räkna ut att den genomsnittliga ökningen av resurser
            till utgiftsområde 9 per år uppgick till 1 906 909 880 kronor.
          </note>
          <note>
            Jämför man det med vad den nuvarande regeringen genomför har
            ökningen inom utgiftsområde 9 i budgeten i stället varit drygt
            det dubbla, eller 3 883 810 750 kronor per år i genomsnitt.
          </note>
          <note>
            Om alliansregeringen under sina år vid makten gjorde historiskt
            stora satsningar mer än dubblerar alltså den rödgröna regeringen
            den satsningen under våra år så här långt.
          </note>
          <note>
            Det finns de som försöker att slå hål på den här bilden av verkligheten
            genom att påstå att befolkningen under de senaste åren har ökat
            så kraftigt att det är därför som en så stor utgiftsökning är
            nödvändig.
          </note>
          <note>
            Visst är det sant att befolkningen ökar snabbare under ett rödgrönt
            styre än under ett mörkblått konservativt styre. Människor väljer
            ju själva om de vill flytta till ett land på väg framåt mot hållbar
            utveckling eller om de vill flytta från ett land på väg ner i
            koloset.
          </note>
          <note>
            Men skillnaderna i befolkningsökning är inte så stora som många
            tror. Under Alliansens åtta år vid makten ökade landets befolkning
            med i genomsnitt 83 536 personer årligen.
          </note>
          <note>
            Under de hittillsvarande tre år som vi rödgröna har styrt landet
            mot en hållbarhet har ökningen varit i genomsnitt 86 650 personer
            per år. Visst är det en ökning, men bara med 3 114 personer mer
            per år än genomsnittet under de två föregående mandatperioderna.
          </note>
          <note>
            Man kan knappast hävda att det är på grund av den tämligen marginella
            takten på befolkningsökningen i landet som den rödgröna regeringen
            väljer att årligen dubblera de så kallat historiskt stora satsningarna
            under alliansåren. Nej, fru talman, vi gör det helt enkelt därför
            att vi har ambitioner med välfärden.
          </note>
          <note>
            Många journalister brukar hävda att väljarna vill ha klara besked:
            Vilka är alternativen i svensk politik?
          </note>
          <note>
            När det gäller hälso- och sjukvårdsområdet, socialvård och social
            omsorg är det rödgröna alternativet tydligt. Här handlar det om
            satsningar, att bygga ut och förstärka, att förbättra såväl för
            patienter som för brukare och personal. Vi har ambitionen att
            höja kvaliteten och göra yrken inom vård och omsorg mer attraktiva.
          </note>
          <note>
            Tittar man på de så kallade allianspartierna utgör de knappast
            ett reger ­ ingsdugligt alternativ när det gäller frågor som har
            med vård och omsorg att göra.
          </note>
          <note>
            Vi har nu hört två företrädare från allianspartierna prata mycket
            om sina satsningar, men budgetarna spretar. Jag tänkte använda
            mitt anförande till att resonera kring frågan: Finns alternativet
            Alliansen över huvud taget på det här området?
          </note>
          <note>
            Moderaterna lägger sig väldigt nära den rödgröna budgeten. De
            största avvikelserna är att man tar bort 45 procent av statsbidragen
            på funktions ­ hindersområdet. Man tar bort 350 av 767 miljoner,
            det blir 45 procent. Man minskar bidraget till psykiatrin med
            37 procent eller 650 miljoner, vilket inom parentes sagt är väldigt
            märkligt med tanke på att det är den typen av problem som i dag
            växer snabbast. Likaså minskar man bidraget till socialt arbete
            med 38 procent när man skär bort 575 miljoner av reger ­ ingens
            satsning på ungefär 1 ½ miljard.
          </note>
          <note>
            Med undantag av de avvikelser som jag redovisade följer alltså
            M oderaterna den rödgröna regeringen tämligen väl. Däremot spretar
            det väldigt mycket mellan allianspartiernas förslag.
          </note>
          <note>
            Hur ska väljarna tolka ett eventuellt alternativ till den rödgröna
            reger ­ ingen när Moderaterna lägger ytterligare 595 miljoner
            till regeringens satsning på folkhälsa och sjukvård när de tänkta
            samarbetsparterna Centerpartiet och Kristdemokraterna vardera
            vill skära bort över 3 miljarder på sam ­ ma post?
          </note>
          <note>
            Skillnaderna blir i slutändan mer än 50 procent mellan dessa
            partier som ska samarbeta. Moderaterna lägger dubbelt så mycket
            som Centerpartiet och Kristdemokraterna på folkhälsa och sjukvård.
            Liberalerna är lite försiktigare och lägger bara 876 miljoner
            mindre än Moderaterna. Men det är väldigt spretigt. Hur får man
            ihop det?
          </note>
          <note>
            Det finns många fler exempel i allianspartiernas budgetar som
            man kan fundera över. Man kan exempelvis undra hur allianspartierna
            ska kunna enas om ett åtgärdspaket för äldreomsorgen n är Centerpartiet
            vill ta bort 2 miljarder medan Kristdemokraterna vill lägga till
            2,8 miljarder. Moderaterna gör bara en liten justering i förhållande
            till den rödgröna regeringen. De lägger sig på nästan samma belopp,
            men lägger till 152 miljoner. Man kan undra: Vilket regeringsalternativ
            kan man som väljare gissa att det leder till? Kanske den rödgröna
            regeringen ihop med Moderaterna? De övriga allianspartierna ligger
            ju miltals bort.
          </note>
          <note>
            Men, fru talman, vi kanske inte ska gräva ned oss för mycket
            i detaljerna utan gå ned till den sista raden i vårt betänkande.
          </note>
          <note>
            När det spretar väldigt mycket mellan partier som påstår sig
            kunna samarbeta brukar de försvara sig med att man bara lagt pengarna
            i olika poster inom totalen. Det skulle kunna stämma om man tittar
            på Moderaternas möjligheter att samarbeta med den rödgröna regeringen.
          </note>
          <note>
            Även om det procentuellt finns några poster som avviker kraftigt
            i Moderaternas budgetförslag jämfört med den rödgröna regeringens
            är den totala avvikelsen ändå inte så stor. Posterna därutöver
            är så pass små att det borde gå att jämka, tycker jag. Där finns
            det en förutsättning för ett samarbete.
          </note>
          <note>
            Om man i stället tittar på skillnaderna totalt mellan allianspartierna
            är det svårt att förstå hur de över huvud taget ska kunna hitta
            varandra. Centern lägger sig på drygt 6 ½ miljard under Moderaternas
            bud och Kristdemokraterna lägger sig på drygt 10 miljarder högre
            än Moderaterna. Skillnaden mellan det högsta och det lägsta budet
            mellan allianspartierna är alltså hela 16 ½ miljard.
          </note>
          <note>
            Då kanske några av er som lyssnar tänker att det kanske ändå
            inte är så mycket pengar i förhållande till de totala beloppen,
            att det är felräkningspengar. Men det är faktiskt en skillnad
            på över 20 procent av det totala beloppet för utgiftsområde 9.
            Det är sällan som man hör eller ser någonting sådant i den politiska
            debatten, utom förstås Sverigedemokraterna som brukar ha stora
            avvikelser, men på andra politikområden.
          </note>
          <note>
            Man kan fråga sig: Hur ska väljarna kunna veta vad det är för
            politik som man får om man lägger sin röst på allianspartierna
            när det spretar så kraftigt?
          </note>
          <note>
            Fru talman! Jag har inte nämnt Liberalerna så mycket, eftersom
            det är det parti som på totalen ligger närmast regeringen. Men
            tittar man på delposterna ser man att även de spretar på flera
            punkter. Det gäller främst Moderaterna men även de andra två tänkta
            samarbetsparterna. Några av Liberalernas delbelopp avviker kraftigt
            från regeringens.
          </note>
          <note>
            Man kan exempelvis nämna att Liberalerna tar bort 281 miljoner
            från folkhälsa och sjukvård. Där lägger Moderaterna i stället
            till 595 miljoner. Det blir en skillnad på 876 miljoner mellan
            vad de vill där. Liberalerna lägger å andra sidan till 700 miljoner
            när Moderaterna skär bort 152 miljoner på åtgärder inom äldreomsorgen.
            Det är en skillnad på 852 miljoner.
          </note>
          <note>
            Ni hör att det spretar väldigt mycket mellan dessa båda partier.
          </note>
          <note>
            Liberalerna skär ned på psykiatrin, där Centern ökar på. Och
            när Kristdemokraterna ökar på tandvårdsförmånen skär Liberalerna
            ned. Skillnaderna är i och för sig bara drygt 200 miljoner på
            respektive område, men det är ändå ett exempel på att det spretar.
          </note>
          <note>
            Att det skiljer så mycket mellan de borgerliga partiernas budgetförslag
            kan ju ha en helt andra förklaringar än att det bara är en slump.
          </note>
          <note>
            Jag har tidigare sagt att journalister brukar påstå att väljarna
            vill ha klara besked om vilka alternativen är i svensk politik.
            Men det kanske inte är så självklart att väljarna vill ha klara
            besked. Alliansens spinndoktorer har kanske valt en annan taktik:
            Många olika budskap lockar olika väljargrupper, och det är kanske
            inte så viktigt om de förslag som man presenterar över huvud taget
            går att förena till ett regeringsalternativ.
          </note>
          <note>
            Här bjuder man antingen drygt 11 procent upp eller drygt 10 procent
            ned på regeringens förslag på de totala utgifterna. Det utgör
            en skillnad på 16,5 miljarder. Vid några av delposterna skiljer
            det mer än 50 procent mellan vad de borgerliga partierna erbjuder
            väljarna att rösta på.
          </note>
          <note>
            Något av alternativen borde kunna passa nästan alla väljare.
            Kanske är det så man har tänkt. Men hur ska väljarna veta vad
            det resulterar i för slags regeringsalternativ?
          </note>
          <note>
            Vad blir budskapet till väljarna med en spretig röra som detta?
            Det blir helt enkelt att ingen vet vad ett sådant regeringsalternativ
            innebär. Men så är det med lotterier – de flesta drar en nitlott.
          </note>
          <note>
            Fru talman! Jag yrkar bifall till förslaget i betänkandet. När
            det gäller frågan om generell tillståndsplikt yrkar jag bifall
            till den reservationen.
          </note>
          <note>
            Jag tycker att förslaget om att underställa kommunernas lagstadgade
            skyldighet att tillhandahålla välfärdstjänster en tillståndsplikt,
            som det handlar om, är bakvänt. Jag tror att förslaget nog bara
            tillstyrks av arbetslösa advokater som ser ständiga processer
            som ett sätt att skapa fler jobb för sin kår.
          </note>
          <note>
            Det är dock inte det slags jobb vi behöver, utan vi behöver fler
            välutbildade inom vård, skola och omsorg. Det är detta som regeringen
            satsar på.
          </note>
          <note>
            Dåliga lagar och regler skapar onödigt arbete. Bra lagstiftning
            gör att resurserna styrs dit där medborgarnas behov finns.
          </note>
          <note>
            Fru talman! Jag vill avsluta med att önska fru talmannen och
            mina kollegor i riksdagen en god jul och förhoppningsvis ett väldigt
            innehållsrikt valår 2018.
          </note>
          <note>
            (Applåder)
          </note>
          <note type="speaker">
            Anf. 110 EMMA HENRIKSSON (KD) replik:
          </note>
          <note>
            Fru talman! Jag kan lugna ledamoten från Miljöpartiet och alla
            medborgare, vilket kanske är ännu viktigare, om att vi i de fyra
            allianspartierna vet att vi är fyra olika partier. Vi vet att
            vi har olika prioriteringar och lite olika syn och inriktning
            på en del saker. Vi vet dock också att vi har förmågan till ett
            grundmurat ordentligt samarbete som gör att vi alla är väldigt
            trygga med att vi trots olikheterna i våra budgetförslag kommer
            att kunna regera Sverige.
          </note>
          <note>
            Det som fanns med i de anföranden från allianspartierna som hittills
            har hållits – från Kristdemokraterna och Moderaterna – och det
            jag är säker på kommer att finnas med hos företrädarna från Centern
            och Liberalerna är våra visioner om hur vi ska få ut ännu mer
            ur skattebetalarnas pengar. Vi ska få en ännu bättre vård, ännu
            större trygghet i äldreomsorgen och ännu bättre omsorg i alla
            de skeden i livet då vi behöver det.
          </note>
          <note>
            Detta saknades i Miljöpartiets anförande. Det fanns väldigt lite
            om Miljöpartiets visioner.
          </note>
          <note>
            Jag skulle vilja höra vilka prioriteringar Miljöpartiet har gjort.
            När man har varit med och stöttat en budget som säger ”vi har
            40 miljarder att satsa, men vi väljer att inte prioritera de mest
            utsatta i samhället, de som är i behov av stöd och service vid
            en funktionsnedsättning”.
          </note>
          <note>
            I stället är ni beredda att acceptera nedskärning efter nedskärning,
            vilket de facto nu förekommer på grund av att regeringen inte
            tar sitt ansvar. Varför har Miljöpartiet gjort en sådan prioritering?
          </note>
          <note type="speaker">
            Anf. 111 JAN LINDHOLM (MP) replik:
          </note>
          <note>
            Fru talman! Jag ville med mitt anförande visa att när ni berättar
            vad ni vill erbjuda väljarna och tar samma pengar räcker de inte
            till. För det ena partiet vill göra en sak, det andra partiet
            vill göra en annan sak, det tredje partiet vill göra en tredje
            sak och det fjärde partiet vill göra en fjärde sak.
          </note>
          <note>
            När man beskriver den tänkta visionen på detta sätt, med fyra
            olika varianter att disponera medlen, räcker pengarna inte till.
            Man kanske inte måste ha fyra gånger så mycket pengar, men man
            måste kanske ha dubbelt så mycket pengar för att kunna genomföra
            samtliga förslag från er.
          </note>
          <note>
            Jag är säker på att ni kommer att kunna förhandla ihop er och
            kan komma överens om precis vad som helst. Men vad blir det för
            något? Det är ju det väljarna är intresserade av. Väljarna får
            dock inga besked från er, eftersom de får se tre olika visioner.
          </note>
          <note>
            Ingen vet vad resultatet av detta blir. Det kanske inte blir
            någonting av det som Moderaterna vill eller det som Kristdemokraterna
            vill. Om man väger samman dessa poster hamnar ni nästan på varje
            post ungefär där regeringen ligger. Men några vill ha jättemycket
            mer, och några vill ha jättemycket mindre.
          </note>
          <note>
            Det kanske blir en rödgrön politik av er kompromiss efter valet.
            Det är möjligt.
          </note>
          <note>
            Det var detta jag ville förmedla, för jag tycker att debatten
            blir så skev när man berättar om saker som inte alls hänger ihop,
            och det gör inte era budgetförslag. De hänger inte ihop på något
            sätt. Det skiljer 16 ½ miljard mellan det nedersta och det översta
            budet. Att rösta på er är som ett lotteri, tycker jag.
          </note>
          <note>
            Det här var ambitionen med mitt anförande.
          </note>
          <note>
            Det handlar för övrigt inte om 40 miljoner utan om 44,1 miljoner
            som vi disponerar till hälso- och sjukvården. Jag ville bara rätta
            till siffran.
          </note>
          <note>
            Vi tycker att vi har bidragit kraftfullt till att öka resurserna
            till hälso ‑ och sjukvården under mandatperioden. Vi tror att
            det har betydelse hur mycket resurser man lägger på hälso- och
            sjukvården. Vi har för övrigt inte varit med och gjort några neddragningar,
            som Kristdemokraterna påstår.
          </note>
          <note type="speaker">
            Anf. 112 EMMA HENRIKSSON (KD) replik:
          </note>
          <note>
            Fru talman! Jag efterfrågade Miljöpartiets ambitioner. Vad är
            Miljöpartiets ambitioner för att skapa förbättringar inom svensk
            hälso- och sjukvård, svensk omsorg och svensk välfärd i de delar
            som gäller vid de tillfällen i livet då var och en av oss kan
            hamna i en situation då vi är i behov av samhällets stöd?
          </note>
          <note>
            Specifikt frågade jag varför Miljöpartiet i sina satsningar har
            valt att inte göra någonting för de personer som är i behov av
            LSS. Vi ser att det nu kostar miljarder mindre på detta område,
            och regeringen accepterar det.
          </note>
          <note>
            Vi har fått utredning efter utredning från ansvariga myndigheter
            som visar att det här är några av de grupper i samhället som är
            i störst behov av samhällets stöd. Många av dem får över huvud
            taget inte detta stöd. Det är något som Miljöpartiet accepterar.
          </note>
          <note>
            Man kan säga att regeringen inte har tagit ett aktivt beslut
            att ändra lagen. Nej, och det är ett av de stora problemen. Det
            behövs nämligen en lagändring när rättstillämpningen har förflyttats.
            Ni accepterar dock denna förändring, och ni accepterar att det
            blir miljardbesparingar på de mest utsatta.
          </note>
          <note>
            Senast i går kom ytterligare en rapport från Socialstyrelsen.
            Den visar att många av de som har fått indraget stöd från den
            statliga assistansen blir helt utan samhällets stöd. Det pekas
            på riskerna för att möjligheten till delaktighet i samhället och
            att få leva ett liv som andra nu begränsas. Det gäller både barn
            och vuxna.
          </note>
          <note>
            Varför har Miljöpartiet gjort denna prioritering? Varför får
            vi inte höra vad Miljöpartiet vill göra? Eller har Miljöpartiet
            precis som Socialdemokraterna inte några större ambitioner på
            området?
          </note>
          <note type="speaker">
            Anf. 113 JAN LINDHOLM (MP) replik:
          </note>
          <note>
            Fru talman! Det är svårt att bemöta sådan här argumentation,
            som jag tycker saknar verklighetsförankring. Det har inte skett
            några neddragningar. De kostnadsminskningar som har skett har
            skett på grund av tillämpningen.
          </note>
          <note>
            Emma Henriksson tillhör ett parti som satt i regeringen före
            förra valet och inte gjorde någonting åt det här, fastän vi redan
            då visste att den här lagstiftningen var ihålig. Vi visste att
            den var ihålig redan när den antogs 1993. Vi visste att den inte
            skulle funka när den väl skulle bli prövad i domstolar. Sedan
            har just det skett.
          </note>
          <note>
            Vi har satt igång den process som krävs. Vi är inte intresserade
            av att man hastar fram lösningar som inte håller för prövning
            i domstolar. Vi vill ha en lagstiftning för den här gruppen när
            det gäller LSS. Vi vill ha en lagstiftning som håller för prövning
            i domstol, så att man vet att den faktiskt fungerar, och vi har
            satt igång ett arbete för detta. Men det tar tid. Under tiden
            försöker vi reparera de skador som uppstår så gott det går. Vi
            har börjat med det arbetet.
          </note>
          <note>
            Jag tycker att det är lite orättvist att skylla detta på den
            här regeringen, för det är ingenting som är nytt sedan den tillträdde,
            utan det är problem som vi har känt till ända sedan LSS kom till.
            Processen att ta fram en ny lagstiftning som fungerar och håller
            hade man behövt starta för tio år sedan.
          </note>
          <note>
            Sedan frågar Emma Henriksson vad Miljöpartiet vill på det här
            området. Jag inledde med att berätta vad vi vill på området. Vi
            har väldigt höga ambitioner. Vi tror att en av orsakerna till
            att vi har problem i dag är att vi har haft åtta år med alliansregering
            då man inte har satsat på professionen och inte har satsat på
            den utbildning som vi nu lägger pengar på. Orsaken till att vi
            saknar personal är ju att det inte har utbildats personal, och
            det tar en mandatperiod. Det tar fyra fem år att utbilda personal.
            Vi kommer att ha bättre lösningar efter nästa val.
          </note>
          <note type="speaker">
            Anf. 114 STAFFAN DANIELSSON (C):
          </note>
          <note>
            Fru talman! Vi debatterar nu det centrala i svensk välfärd, nämligen
            sjukvård, äldreomsorg, socialtjänst och hur människor med funktionsnedsättning
            ska kunna leva ett liv som andra. Det vi i Sveriges riksdag har
            att besluta om är dock en liten del av detta, nämligen hur statens
            budget påverkar området. De stora delarna handlar om kostnaden
            för receptförskrivna läkemedel och den statliga assistansersättningen.
            Merparten av kostnaderna för detta i Sverige finansieras genom
            att kommuner, landsting och regioner beskattar medborgarnas inkomster.
            Där ligger den stora satsningen från vårt land på det här området.
          </note>
          <note>
            Det viktigaste staten kan göra för att se till att det finns
            pengar till cancersjukvård, hemtjänst och LSS-boenden är att föra
            en ekonomisk politik som leder till ökad tillväxt och att fler
            människor kommer i arbete. Här finns den centrala konflikten mellan
            å ena sidan Centerpartiet och övriga allianspartier och å andra
            sidan de tre vänsterpartierna.
          </note>
          <note>
            Alliansregeringens ekonomiska politik och välfärdspolitik resulterade
            i att resurserna till skola, sjukvård och omsorg med våra nio
            budgetar öka ­ de med mer än 100 miljarder kronor i fasta priser.
            Resurserna ökade per invånare, och antalet läkare, barnmorskor
            och sjuksköterskor per invånare ökade.
          </note>
          <note>
            För vänsterpartierna är inriktningen den motsatta. Höjda skatter
            är den bästa metoden att få pengar till vård, skola och omsorg.
            Hade det varit rätt hade Sverige legat i absolut topp, eftersom
            vi har ett av världens högsta skattetryck. Som om det inte vore
            nog har vänsterregeringen dessutom höjt skatter med 30 miljarder
            kronor.
          </note>
          <note>
            Att Sverige trots detta ännu går som tåget beror främst på Alliansens
            reformer genom nio statsbudgetar fram till och med 2015. I allt
            väsentligt ligger dessa reformer fast, till exempel jobbskatteavdragen.
            Det pratas om att de är dåliga och så, men den rödgröna regeringen
            har låtit alla ligga fast. De finns kvar, och de pengarna går
            ut till medborgarna och sätter fart på Sverige på olika sätt.
          </note>
          <note>
            Den andra stora konflikten på välfärdsområdet handlar om synen
            på att låta privata företag erbjuda hemtjänst, skola, assistans
            och sjukvård. För Centerpartiet är de privata företagen en mycket
            viktig del i att få den svenska välfärden att fungera bättre.
          </note>
          <note>
            Idén om att all välfärd ska drivas i stora offentliga inrättningar
            kom till korta redan under 1980-talet och 1990-talet. Varken patienter,
            omsorgstagare eller välfärdens medarbetare upplevde att de stora
            systemen kunde möta deras förväntningar på kvalitet, tillgänglighet
            och eget inflytande. De reformer som har genomförts sedan dess
            har öppnat för valfrihet och bättre dynamik. Den svenska välfärdsmodellen,
            som bygger på gemensam finansiering och en tydlig möjlighet att
            själv välja utförare, har ett starkt folkligt stöd. Det vill vi
            i Centerpartiet försvara. Därför är det trist och tråkigt att
            se hur vänsterpartierna under den här mandatperioden har bedrivit
            någonting som man skulle kunna kalla häxjakt på privata entreprenörer.
          </note>
          <note>
            Centerpartiet och Alliansen har under hela mandatperioden stått
            med utsträckt hand för att få till en blocköverskridande överenskommelse
            om skarpa kvalitetskrav och skärpt tillsyn i välfärden, oavsett
            huvudman. Det erbjudandet kvarstår. Men tyvärr är det uppenbart
            att regeringen tillsammans med Vänsterpartiet arbetar i en annan
            riktning.
          </note>
          <note>
            Revisionsbyrån PWC gjorde förra hösten en granskning av vad Reepaluutredningens
            förslag skulle innebära i praktiken och var mycket tydlig i sina
            slutsatser: Välfärdsbolagens möjligheter att bedriva sin verk
            ­ samhet blir påtagligt begränsade om utredningens förslag blir
            verklighet. Det faktum att bolagen kommer att ha mycket små möjligheter
            att bygga upp ekonomiska buffertar innebär att verksamheterna
            blir mycket sårbara för ekonomiska störningar. De stryps.
          </note>
          <note>
            Jag är besviken och upprörd över att de tre vänsterpartierna
            nu är beredda att stänga fullt fungerande assistansföretag, äldreboenden
            och hemtjänstutförare i stället för att ta tag i välfärdens riktiga
            problem.
          </note>
          <note>
            I Sverige finns ett stort antal människor med stora funktionsnedsättningar
            som nu får sin assistans indragen. Det finns äldre som inte får
            plats på äldreboenden. Köerna till sjukvården ökar. Att ta tag
            i detta borde vara mycket viktigare än att nu vilja gå fram med
            vad som i praktiken är ett överskottsförbud för de privata utförarna
            i svensk sjukvårdssektor.
          </note>
          <note>
            Svensk vård och omsorg uppvisar i ett internationellt perspektiv
            goda resultat. Men i takt med att vi lever längre och kan behandla
            fler sjukdomar förändras kraven på hälso- och sjukvården. Alliansregeringen
            satsade mer resurser än vad som någonsin tidigare satsats på vården.
            Köerna kortades, antalet vårdcentraler ökade och öppettiderna
            blev generösare. Kvaliteten i sjukvården stärktes, och patienterna
            blev mer nöjda med vården.
          </note>
          <note>
            Tyvärr har utvecklingen nu vänt, vilket framgår av dagens debatt.
            Det är växande köer och försämrad tillgänglighet. De växande köerna
            i sjukvården gör att vården blir mer ojämlik. Skillnaderna i tillgänglighet
            är i dag stora mellan landstingen. Om köerna tillåts växa mer
            kommer vi att hamna i ett läge där bostadsort och ekonomi spelar
            en avgörande roll för vilken vård man kan få och när. För att
            kunna korta köerna och öka tillgängligheten för patienten behöver
            fler aktörer få möjlighet att hjälpa till att utföra vården.
          </note>
          <note>
            Som sagt: Under Alliansens år vid makten minskade köerna, och
            tillgängligheten i vården ökade. Detta uppnåddes genom att en
            mångfald av alternativ släpptes in, samtidigt som kortare köer
            premierades.
          </note>
          <note>
            Sjukvård ska vara tillgänglig för alla människor i hela landet.
            I dag är skillnaderna i tillgång till sjukvården alltför stora,
            bland annat avseende avståndet till sjukvård. Ett exempel är hur
            allt färre har en fast läkarkontakt i primärvården. Störst är
            problemet i vänsterstyrda landsting och regioner.
          </note>
          <note>
            Trots hög läkartäthet fattas det i Sveri ge läkare på vårdcentralerna.
            I vissa landsting är det färre än 30 procent av patienterna som
            har en fast läkarkontakt. Samtidigt arbetar omkring 1 000 stafettläkare
            i den svenska vården, något som kostar landstingen 1 miljard kronor
            per år.
          </note>
          <note>
            Fru talman! Problemen i primärvården går att lösa. Det visar
            inte minst utvecklingen i Norge, som gått från att bara halva
            befolkningen haft en fast läkarkontakt i primärvården till att
            nästan alla har det i dag. Det är ett gott exempel. En av de viktigaste
            förändringarna som gav Norge en stark primärvård handlar om att
            läkare fått möjlighet att driva egna verksamheter i liten skala
            och bli entreprenörer. Det är dags att regeringen tar den akuta
            krisen i primärvården på allvar.
          </note>
          <note>
            Det här är fjärde och förhoppningsvis sista gången på länge som
            vi debatterar vänsterregeringens budgetförslag och brist på reformer.
            Den svenska välfärden står inför stora utmaningar. Lösningen heter
            inte vinstförbud. Det krävs riktiga förändringar som minskar de
            klyftor som vi ser i svensk välfärd. Det är detta som debatten
            fram till valet kommer att handla om.
          </note>
          <note>
            Riksdagens rambeslut är fattat. Centerpartiets budget föll. Därför
            deltar vi inte i riksdagens beslut. Jag hänvisar till vårt särskilda
            yttrande.
          </note>
          <note>
            (Applåder)
          </note>
          <note type="speaker">
            Anf. 115 ANNA-LENA SÖRENSON (S) replik:
          </note>
          <note>
            Fru talman! Jag konstaterar att inte ens Staffan Danielsson klarade
            att hålla sin talartid. Vi skulle behöva två omgångar till våra
            debatter. Vi har mycket att debattera.
          </note>
          <note>
            Många har talat om skillnader mellan Alliansens förslag. Staffan
            Danielsson var själv inne på generella satsningar för att kunna
            ge landsting och kommuner större möjlighet att själva kunna fatta
            sina beslut och lokalt kunna göra demokratiska överväganden. Man
            kan jämföra det med till exempel Kristdemokraternas väldigt hårda
            centralstyrning och väldigt riktade förslag till satsningar. Det
            är intressant.
          </note>
          <note>
            Centerns ställningstagande handlar om att man känner en tillit
            och ett förtroende för att de lokala politikerna ska kunna fatta
            de beslut som de enligt grundlagen ska kunna göra. Det handlar
            också om att vi i Sverige har organiserat oss i kommuner och landsting
            för att vi tror att det är där som kunskapen finns om de lokala
            förhållandena och de lokala behoven.
          </note>
          <note>
            Därför känns det obegripligt att man sätter så stor tillit till
            kravet på en nationell tillståndsgivning. Det innebär enligt vårt
            sätt att se att man flyttar besluten från de lokala politikerna
            till tjänstemän i Stockholm. För mig känns det konstigt att Centerpartiet
            driver en så stark linje för det. Det skulle vara intressant att
            höra en kommentar från Staffan Danielsson om just det ställningstagandet.
          </note>
          <note type="speaker">
            Anf. 116 STAFFAN DANIELSSON (C) replik:
          </note>
          <note>
            Fru talman! Jag vill tacka för Anna-Lena Sörensons varma ord
            om vikten av decentralisering och beslutsfattande i landsting
            och kommuner av politiker som är rotade i verkligheten. Det brinner
            verkligen vi i Centerpartiet för. Men vi är också för att det
            behövs ramlagar och principer som lägger grunden för verksamheten.
          </note>
          <note>
            Det enkla svaret på Anna-Lena Sörensons fråga är att den nationella
            tillståndsgivningen lägger en grund som måste vara utgångspunkten
            när kommunerna jobbar. Utifrån den grunden äger de själva att
            sedan lägga sig högre eller på lite olika sätt, men grunden ska
            ligga fast.
          </note>
          <note>
            Allianspartierna är fyra partier som bevisat sig kunna samarbeta
            i mer än nio budgetar fram till för knappt två år sedan, när den
            sista slutade att gälla. Det är som har sagts här. Vi är olika
            partier, och vi har just nu lite olika tonvikt i våra förslag.
            Det är demokrati.
          </note>
          <note>
            Jag har redovisat Centerpartiets prioriteringar. Mina goda allianskollegor
            har visat sina. Den som undrar var vi landar kan se hur vi landade
            de nio år som har varit. Vi kommer att landa väl även de fyra,
            åtta eller tolv år som väntar.
          </note>
          <note>
            Vänsterpartierna är oslagbara på att höja skatter och sedan fördela
            ut dem i bidrag och försöka få debatten att handla om det. Vi
            vill hela tiden bredda debatten och visa att grunden i Sveriges
            välstånd är vår marknadsekonomi, vårt näringsliv och skatteintäkterna.
          </note>
          <note>
            Är man bättre på att frigöra krafterna hos småföretagen ger det
            bättre resurser till den offentliga sektorn. Det menar vi totalt
            sett är mycket bättre än att bara höja skatter och fördela intäkter.
          </note>
          <note type="speaker">
            Anf. 117 ANNA-LENA SÖRENSON (S) replik:
          </note>
          <note>
            Fru talman! Det förra regeringsinnehavet för Alliansen slutade
            med ganska stora underskott i statsbudgeten och stora hål i välfärden.
            Så myck ­ et var det för de skattesänkningar och privatiseringar
            man gjorde under den perioden.
          </note>
          <note>
            Fru talman! Det är egentligen vad det handlar om för Centerns
            del. Det är viktigare att privatisera offentlig verksamhet än
            att skydda den lokala och kommunala självständigheten. Därför
            kan man också tänka sig att lyfta beslutsfattandet. Det är vad
            det handlar om. Det handlar i det här fallet inte om centrala
            krav på kvalitet utan om tillståndsgivning. Man lyfter beslut
            från den lokala nivån upp till tjänstemän i Stockholm. Det ska
            inte ens vara demokratiskt påverkbart. Det blir det inte i ett
            sådant system.
          </note>
          <note>
            Sedan talar Staffan Danielsson mycket om att de har olika prioriteringar
            och ska lösa det på olika sätt. Det kan man hålla med om. Man
            kan titta på Centerpartiets förslag att finansiera välfärden och
            täppa till de hål och möta de utmaningar Staffan Danielsson beskrev
            i sitt inlägg. Vi ser att det slutar på ett minus för Centerpartiets
            del med lite drygt 315 miljoner kronor. Det tar med den ena handen
            och ger med den andra och föreslår skattesänkningar på sammanlagt
            35,6 miljarder kronor.
          </note>
          <note>
            Fru talman! Vad gäller kravet på att begränsa vinster i välfärden
            tycker svenska folket precis som vi i de rödgröna partierna. Ohemula
            vinster och att lägga svenska skattepengar i utländska skatteparadis
            är inte okej. Jag har inte sett några som helst förslag från Centerpartiet
            på hur man ska kunna begränsa det och få skattepengar att verka
            i Sverige i den offentliga välfärden.
          </note>
          <note type="speaker">
            Anf. 118 STAFFAN DANIELSSON (C) replik:
          </note>
          <note>
            Fru talman! Centerpartiet är med på väldigt mycket för att bekämpa
            skatteflykt, förhindra skatteparadis och så vidare. I den frågan
            uppfattar jag att vi ligger väldigt nära varandra.
          </note>
          <note>
            Vi landar gärna i debatterna i att inte bara diskutera exakt
            hur vi höjer skatter och sedan fördelar ut bidrag i olika riktade
            stöd, och det tycker jag är bra. Det är ändå inte det avgörande.
            Det avgörande är att Sverige går som tåget, att vi får in skattepengar
            och har resurser för en bra sjukvård, äldreomsorg och så vidare
            som i allt väsentligt betalas med kommunala pengar, regionpengar
            och landstingspengar.
          </note>
          <note>
            Där är min bild annorlunda än den som Anna-Lena Sörenson visar
            med att allianstiden med nio budgetar inte var något vidare. Det
            gick med underskott. Vi hade en väldig finanskris att brottas
            med. Vi reformerade den ekonomiska politiken väldigt starkt och
            fick fart på Sverige, och sysselsättningen ökade. Vi kom igenom
            den stora krisen och lade en grund som regeringen har en stor
            nytta av även i dag.
          </note>
          <note>
            Ni har inte ändrat på så mycket. Ni är en svag minoritetsregering
            som inte lägger fram många propositioner. Vi går inte på högfart
            här i riksdagen under den här hösten och våren. Det sprutar inte
            ut förslag och propositio ­ ner från regeringen, vilket jag i
            och för sig är glad för.
          </note>
          <note>
            Visst gör man skada. Visst kommer en del av era förslag att vara
            negativa. Men det mesta som vi genomförde ligger fast. Det handlar
            om att få fart på företag och näringsliv och få resurser till
            omsorg. Det hoppas jag att vi kan sätta fart med igen från Alliansen
            när vi förhoppningsvis kommer till makten 2018.
          </note>
          <note>
            Vi förenas av att vi alla vill ha en bra hälso- och sjukvård.
            Jag är övertygad om att Alliansens och Centerpartiets koncept
            att få fart på Sverige är nummer ett.
          </note>
          <note type="speaker">
            Anf. 119 KARIN RÅGSJÖ (V):
          </note>
          <note>
            Fru talman! Före detta Alliansen, höger n, vill gärna tala om
            att hälso ‑ och sjukvården omedelbart blev sämre när Löfven tillträdde
            som statsminister och när Vänsterpartiet blev förhandlingspart
            till regeringen. Men det är faktiskt landstingen som har ansvaret
            för hälso- och sjukvården lokalt och inte regeringen.
          </note>
          <note>
            Akutavdelningarna på Södersjukhuset och Nya Karolinska underkändes
            av Inspektionen för vård och omsorg förra veckan. Jag tycker att
            ni ska slå en pling till era högerpolitiker i Stockholms läns
            landsting. De har visat vad Centern, KD, Moderaterna, Liberalerna
            och Sverigedemokrater ­ na vill med sjukvården i Sverige.
          </note>
          <note>
            En delad fjärdeplats blev resultatet för svensk sjukvård när
            tillgänglighet och effektivitet jämfördes mellan 195 länder. Svensk
            sjukvård håller världsklass när det gäller att rädda livet på
            patienter med en lång rad diagnoser. Det ska vi inte glömma när
            hela hälso- och sjukvården svartmålas.
          </note>
          <note>
            Detta är en rekordbudget för hälso- och sjukvården. Tillskottet
            i år från regeringen, med Vänsterpartiet som förhandlingspart,
            för hela området är 7 miljarder. Och vårdpaketet, som jag kommer
            att prata om, är 4,7 miljarder per år. Då ska vi inte glömma den
            lilla nätta summan 10 miljarder årligen till kommuner och landsting
            för hela mandatperioden.
          </note>
          <note>
            På ledarsidorna till höger är de inte jätteglada. De suckar.
            Men vi i Vänstern är stolta över att vi har förhandlat fram medel
            för jämlik vård. Ni till höger premierar vinster i välfärden.
            Vi till vänster premierar jämlikhet.
          </note>
          <note>
            Kvinnors hälsa har på många sätt varit eftersatt och inte prioriterats
            lika högt som mäns. Därför är det fantastiskt bra att regeringen
            ihop med oss har presenterat en rad satsningar på kvinnor och
            kvinnors hälsa. Mest stolt är jag faktiskt över att Vänsterpartiet
            tillsammans med regeringen genomfört satsningar på en förstärkt
            förlossningsvård. Det är 1 miljard ytterligare som Vänstern har
            förhandlat fram för att man ska anställa fler inom förlossningsvården.
            Jag säger ”anställa”. Det är en förutsättning att landsting ­
            en gör det. Här snackar vi verkligen jämställdhet. Det gläder
            mig att samtliga partier nu är med på detta. Ni gör tummen upp
            för en vänsterpartireform. Det trodde vi inte.
          </note>
          <note>
            En annan reform som vi i Vänstern har förhandlat fram i budgeten,
            som gynnar jämlikhet och jämställdhet, är fri screening när det
            gäller så kallad cellprovtagning. Cellprovtagning gör att tidiga
            cellförändringar kan upptäckas och behandlas redan innan de utvecklats
            till cancer i livmoderhalsen. Det är också dokumenterat att de
            kvinnor som regelbundet deltar i cellprovtagning sänker sin risk
            för livmoderhalscancer med ca 90 procent. I nuläget är det 6 av
            Sveriges 21 landsting som erbjuder kvinnor fri cell provtagning.
            Det ska nu bli fritt i hela Sverige. Jag har själv haft cellförändringar.
            De upptäcktes i tid. Jag är väldigt glad för att det inte gick
            längre.
          </note>
          <note>
            Jag tror att ni till höger säger nej till denna reform, precis
            som med reformen om fri mammografi. Då vill jag faktiskt rekommendera
            att ni läser den rapport som vi tog fram tillsammans om cancervård
            och cancer. Diverse cancerläkare, professorer och så vidare –
            jag kan ge er exempel på ytterligare läkare – har tydligt skrivit
            att de tycker att fri screening är jättebra, tillsammans med andra
            delar man kan jobba med. Detta är alltså ingenting som vi själva
            har suttit och rört ihop vid skrivbordet, så att säga.
          </note>
          <note>
            Den psykiska ohälsan ökar. Den har ökat i flera år. De psykiska
            diagno ­ serna står för ca 45 procent av alla pågående sjukskrivningar.
            Fler kvinnor än män är sjukskrivna på grund av psykisk ohälsa.
            Det tycker jag att man ska titta lite extra på. Den psykiska ohälsan
            ökar bland personer med kort utbildning och bland unga. Därför
            har vi i Vänsterpartiet varit med och drivit igenom satsningar
            på just psykisk hälsa. Det handlar om självinlägg ­ ningsprojekt,
            den psykiska barn- och ungdomsvården, satsningen på ung ­ domsmottagningar
            och så vidare.
          </note>
          <note>
            Den nya satsningen handlar om 1 miljard. Det behövs mycket mer
            på området psykisk hälsa och ohälsa. Detta är ett stort folkhälsoproblem.
            Med anledning av metoo är det också uppenbart att psykiatrin måste
            kunna härbärgera alla de flickor och kvinnor som på olika sätt
            blivit utsatta för övergrepp som har varit traumatiserande och
            skadat dem för livet. Det gäller i dag och i morgon. Det är en
            självklarhet.
          </note>
          <note>
            Barnens hälsa speglas av föräldrarnas. Detta är en klassfråga.
            Vissa barn omhuldas på solsidan, andra på skuggsidan. Att vården
            är ojämlik är allvarligt i allmänhet, men det är i synnerhet allvarligt
            när barn drabbas. Då blir det väldigt ojämlikt. De får starta
            från en väldigt ogynnsam posi ­ tion. Vi vill lyfta in barnperspektivet.
            Vi har förhandlat fram 142 riktade miljoner till socioekonomiskt
            utsatta områden.
          </note>
          <note>
            Jag har åkt runt väldigt mycket i Sverige – jag har alltså inte
            bara varit i Stockholm, som en del tror – och talat med de hjältar
            som bär upp hälso ‑ och sjukvården. Hela hälsovården bä rs upp
            av hjältar, menar jag. I debatten från höger verkar det som om
            krisen kom plötsligt, från ingenstans, som en ande ur flaskan.
          </note>
          <note>
            Antalet inställda operationer på akutsjukhusen i Stockholms län
            ökade dramatiskt under 2016, visar nya siffror. Det var 4 633
            operationer som ställdes in. Vad berodde det på? Berodde det på
            att folk försvann, gjorde någonting annat, gick till stranden?
            Nej, i hög utsträckning berodde detta på bristen på personal och
            vårdplatser. I era budgetar framhåller ni kömiljarden, men det
            är inte så mycket diskussion om just personalsatsningar. Det är
            personalen som bär upp hela hälso- och sjukvården. Det är bara
            personalen som kan minska köerna och som kan se till att vårdplatserna
            kan fyllas och att barncanceroperationerna kan verkställas. Det
            är bara personalen.
          </note>
          <note>
            Det behövs reella satsningar på personalen. En av de införhandlade
            reformerna från oss är 2 miljarder till förbättrade arbetsvillkor
            för vårdanställda. Det skulle behövas mycket mer, vill jag påstå.
            Det handlar om att förbättra arbetsvillkor, om att ha makt över
            sitt eget arbete, om bättre scheman, om förkortad arbetstid och
            om bättre löner. Personalen är motorn. Jag saknar engagemanget
            från er sida, men det kanske man ser om man dyker långt ned i
            era budgetar.
          </note>
          <note>
            Tillgänglighet är oerhört viktigt – det är alltid bra. Men det
            måste ställas mot behoven enligt svensk hälso- och sjukvårdslag.
            Vi pratar sällan om den övergripande lag som vi har här i Sverige.
          </note>
          <note>
            I Stockholm har vi en fantastisk tillgänglighet. Den är nästan
            extrem ibland, måste jag säga. Jag kan skriva mina egna remisser
            till hudläkare och ögonläkare. Ingen frågar efter mina behov.
            Så fungerar det. Ingen kollar om jag behöver detta eller inte.
            Men vad som är påfallande inom vården i hela Sverige är att de
            med störst behov står längst ifrån vården. Det gäller de m med
            beroendeproblematik, de m som har psykisk ohälsa, de m som är
            multisjuka och de äldre. Vården är, som Vårdanalys säger i en
            av sina rapporter, bäst på att fånga in dem med avgränsade behov.
          </note>
          <note>
            Tydligast är det här i Stockholm, där vi har den obegränsade
            tillgängligheten. Detta är ert skyltfönster. Därför pratar jag
            om Stockholm. Det är verkligen ert skyltfönster. Här har ni borgerliga
            partier – jag kan kalla er högern – tillsammans med Sverigedemokraterna
            styrt i tolv år. Då kan vi titta på hur det blev på ett ställe
            där ni har fått rådda hela hälso- och sjukvårdspolitiken i tolv
            år. Det är alltid intressant. Det är ett tydligt exempel på vad
            som kommer att hända i hela Sverige om ni skulle sitta där i tolv
            år, tror jag.
          </note>
          <note>
            Vi har väldigt många vårdval. Det tycker jag är bra. Det är bra
            med vårdval. Vi har 17 stycken. Det är väldigt snedfördelat. Det
            kan vara intressant att veta var läkarna har etablerat sig i Stockholm.
            Norrmalm har en underbar tillgänglighet. 18 procent av privata
            utförare finns där. 3 procent av befolkningen bor där. Botkyrka
            har 1,94 procent av privata utförare. Det är tydligen inte så
            poppis att vara i Botkyrka. Men 4,11 procent av befolkningen bor
            där. Då säger ni förstås: Åh, det är så bra att vården ligger
            där folk jobbar. Men då undrar jag: Jobbar alla på Norrmalm eller
            i innerstaden? Så är det förstås inte. Finns de t evidens för
            att det behövs 13 vårdcentraler på Östermalm? Jobbar alla där?
          </note>
          <note>
            Speglar detta behoven? Jag tycker att det är intressant. Tillgängligheten
            är som sagt enorm. Trots det ringer vi i Stockholms innerstad
            mer till de digitala läkartjänsterna än andra. Det är ändå lite
            spännande. Vi i innerstaden ringer doktor Kry – det finns en undersökning
            om det också – mer än de som bor i Västernorrlands inland. Vi
            är också supersjuka här i Stockholm, verkar det som. Konsumtionen
            av läkarvård i Stockholms län ligger 40 procent högre än i övriga
            landet, räknat per capita.
          </note>
          <note>
            Det handlar om tillgång och efterfrågan. Har detta påverkat folkhälsan
            positivt? Har de som står längst ifrån vården omfamnats av vårdvalen?
            Detta är verkligen er modell. Därför pratar jag om den. Det är
            högerns modell. Det är detta ni framhåller. Det var länge ett
            skyltfönster. Jag vet inte riktigt hur ni förhåller er till det
            nu. Detta är verkligen er darling. Det är era kompisar som har
            drivit politiken i tolv år. Det har varit så många val, och det
            har blivit en så kaosartad sjukvård. Nya Karolinska är som ett
            avsnitt i Pang i bygget . Varje dag kommer det något nytt. Det
            är felbyggda badrum och konstiga konsultupphandlingar som har
            kostat massor och inte lett till någonting.
          </note>
          <note>
            Det finns väldigt många arga läkare, sjuksköterskor och vårdanställda
            som har fått nog. Det kan man också läsa om i tidningarna.
          </note>
          <note>
            På det sättet tycker jag att Stockholms läns landsting har blivit
            ojämlikhetens vagga. Målet för hälso- och sjukvården är god hälsa
            och vård på lika villkor för hela befolkningen – inte att de privata
            utförarna ska göra storvinster.
          </note>
          <note>
            Ibland handlar det ju knappast om några små företag. Det låter
            ibland som att alla består av sex läkare som driver en vårdcentral,
            men här pratar vi om stora superföretag.
          </note>
          <note>
            I Stockholms läns landsting finns denna modell, som är Moderaternas,
            Centerns, KD:s Liberalernas och Sverigedemokraternas. Så här kommer
            Sverige att utvecklas om ni får makten igen. Det är därför jag
            lyfter upp frågan om Stockholms läns landsting. Det är intressant
            att titta på vad som händer här.
          </note>
          <note>
            Det är inte många som har talat om äldreomsorg i dagens debatt,
            men Barbro Westerholm kommer att göra det i sitt anförande. Att
            bli äldre är ingen sjukdom eller något undantagstillstånd, utan
            det är en del av livet. Klass och ålder avspeglar sig i ekonomi
            och i åldrandet som sådant.
          </note>
          <note>
            Personalen är, precis som i hälso- och sjukvården, motorn i äldreomsorgen,
            fru talman. Om man tittar på hur personalen inom äldreomsorgen
            upplever sitt arbete ser man att det skedde en kraftig förskjutning
            från 2005 till 2015.
          </note>
          <note>
            Om man tittar på vad de senaste decenniernas privatiseringar
            har lett till kan man se att de anställda i privat driven omsorg
            genomgående har sämre villkor och lägre löner än dem som arbetar
            i kommunalt drivna verksamheter. Detta står i en stor rapport
            som heter Så mycket bättre , som kom 2016 och som är gjord av
            Kommunal.
          </note>
          <note>
            Det är på personalen som de privata aktörerna drar in vinsterna
            – vi har pratat lite om vinstfrågor här, så jag gör också det.
          </note>
          <note>
            I dag saknar 20 procent av dem som arbetar på äldreboenden rätt
            gymnasieutbildning, vilken egentligen är helt galet. I hemtjänsten
            är motsvarande siffra 25 procent. Det drabbar förstås de äldre
            om personalen inte har rätt utbildning.
          </note>
          <note>
            Det är därför bra att det nu finns förslag om att man ska ha
            nationella utbildningar för exempelvis undersköterskor. Det är
            väl på tiden.
          </note>
          <note>
            Vi gick in med en reform på 2 miljarder som handlade just om
            att lyfta upp äldreomsorgens personal. Det är också en reform
            som gynnar de äldre på lång sikt.
          </note>
          <note>
            Socialt arbete har varit eftersatt länge. Hela området måste
            stärkas med kompetensutveckling och mer administrativ hjälp. Socialarbetare
            måste få arbeta som socialarbetare igen.
          </note>
          <note>
            Med 250 miljoner per år kan vi stärka det sociala arbetet och
            få en stabilitet. De som söker upp socialtjänsten och de barn
            vars orosanmälningar ska läsas ska ha tillgång till socialarbetare
            som inte går på knäna. De ska ha tillgång till socialarbetare
            som lyssnar och finns där och som gör det jobb som en socialarbetare
            ska göra. Hela området behöver lyftas.
          </note>
          <note>
            Vi har sett en katastrofal utveckling inom den personliga assistansen.
            Det måste vara ett av regeringens största misslyckanden, vilket
            jag tycker är tråkigt.
          </note>
          <note>
            Jag tycker att regeringen genom att stilla ha stått och sett
            på när dom efter dom har urholkat en av vår tids största frihetsreformer
            har bidragit till att tusentals människor inte fått sina rättigheter
            tillgodosedda.
          </note>
          <note>
            På det har regeringen genom regleringsbrev och utredningar med
            ensidigt kostnadsfokus ifrågasatt den stora frihetsreform som
            detta handlar om. Det här handlar inte bara om att man ska överleva
            – man ska också kunna leva sitt liv.
          </note>
          <note>
            Däremot har regeringen inte gjort några nedskärningar i budgeten.
            Det var bra att vi kunde driva på där och att vi lyckades höja
            schablonen och se till att kommunerna kan införa habiliteringsersättning.
          </note>
          <note>
            Jämlikhet är Vänsterns signum. Jag yrkar bifall till den reservation
            som Socialdemokraterna, Miljöpartiet och Vänsterpartiet har lämnat.
            I övrigt yrkar jag bifall till utskottets förslag.
          </note>
          <note>
            Jag är ledsen att även jag drog över talar tiden, fru talman!
          </note>
          <note>
            (Applåder)
          </note>
          <note type="speaker">
            Anf. 120 EMMA HENRIKSSON (KD) replik:
          </note>
          <note>
            Fru talman! Jag skulle ibland önska att vi i debatten kunde hamna
            i ett sådant läge att vi faktiskt har lite ödmjukhet i tonen.
            För oss kristdemokrater är det otroligt viktigt att vi jobbar
            förebyggande. Vi har höga ambitio ­ ner när det gäller att minska
            klyftorna i vården – klyftor som vi ser ökar.
          </note>
          <note>
            Vi har lika mycket pengar som regeringen, och den budget som
            Vänsterpartiet stöder, för att satsa på att få fler att följa
            screeningprogrammen. Vår kritik handlar om sättet som pengarna
            används på – och det rör sig om mycket pengar. Många säger att
            man borde göra detta, att det borde vara bra och att det borde
            funka. Vi delar denna vilja, och det vore jätteskönt om det var
            så att det faktiskt gav effekt att ta bort avgiften.
          </note>
          <note>
            Sörmlands läns landsting började ett halvår innan regeringens
            beslut fick effekt och har nu alltså gjort detta i två år. Det
            är två år som behövs för att kunna fullfölja det hela, eftersom
            kallelserna sker med tvåårsintervall. Efter två år utan avgifter
            konstaterar chefen för verksamheten att man inte ser någon märkbar
            ökning.
          </note>
          <note>
            Detta hade vi kunnat förutse utifrån tidigare erfarenheter. Av
            regeringens satsning kan vi se att det inte blir vad vi skulle
            kunna önska att det var. Dessa pengar behöver användas så att
            de riktas till de grupper som inte besöker mammografin. Trots
            att Sörmland ligger ganska bra till i detta avseende är det var
            femte kvinna som inte följer screeningprogrammet. Det blir ett
            stort antal.
          </note>
          <note>
            Jag vill höra från Vänsterpartiet: Om det visar sig att detta
            inte funkar, är ni beredda att ompröva det? Kan vi gemensamt hitta
            sätt att använda pengarna så att de faktiskt når det och dem som
            är målet, eller håller ni fast vid att pengarna ska satsas just
            i anslutning till avgiften?
          </note>
          <note type="speaker">
            Anf. 121 KARIN RÅGSJÖ (V) replik:
          </note>
          <note>
            Fru talman! Tänk om vi kunde följa varje reform som ni presenterade
            under era åtta år, Emma Henriksson! Vi skulle tillsammans kunna
            fråga oss om det blev så bra med vinsterna eller med kömiljarden,
            men det gör vi inte.
          </note>
          <note>
            Vi följer dessa reformer. Vi har dessutom, för ett eller två
            år sedan, presenterat ytterligare en reform, som jag tror omfattade
            130 miljoner per år. Den skulle riktas till vårdcentraler, som
            skulle arbeta uppsökande för att nå kvinnor med en sämre hälsoprofil.
            Det finns en extrem ojämlikhet inom hälso- och sjukvården som
            är både personell och geografisk.
          </note>
          <note>
            Det måste förenas med annat. Vi följer detta, men man måste också
            lita på de regionala cancercentrumen och vad de säger om till
            exempel avgiftsfri mammografi, avgiftsfri cellprovtagning och
            mobila mammografienheter. Man kan bygga på väldigt mycket – det
            är jag helt övertygad om.
          </note>
          <note>
            När det gäller screening för cellprovtagning sa Joakim Dillner,
            professor på Karolinska Institutet, att det i Europa bara var
            fyra länder som hade avgift ens i delar av landet, varav Sverige
            var ett.
          </note>
          <note>
            Väldigt många specialister säger att detta är en förutsättning
            för att fler ska gå till screening. Jag tror dock att det måste
            förenas med uppsökande verksamhet.
          </note>
          <note>
            Självklart är det så, Emma Henriksson, att om detta får pågå
            och vi får in rapporter och ser att det här inte var något bra
            får vi fundera på något annat. Jag skulle önska att samtliga partier
            tittade på sina reformer på samma sätt – det vore intressant.
          </note>
          <note type="speaker">
            Anf. 122 EMMA HENRIKSSON (KD) replik:
          </note>
          <note>
            Fru talman! Jag hoppas att Vänsterpartiet faktiskt vågar se resultaten
            av det man har fått igenom i budget och av de prioriteringar man
            har gjort.
          </note>
          <note>
            Man hade kunnat välja att prioritera annat, till exempel LSS.
            Man hade kunnat prioritera att lägga verklighet bakom orden. Det
            jag hör från Vänsterpartiets företrädare är ett lika starkt engagemang
            som det finns hos kristdemokrater för att värna de personer som
            har behov av stöd.
          </note>
          <note>
            Men samtidigt stöder Vänsterpartiet en budget som konstaterar
            att det under de senaste två åren – för det handlar om de senaste
            två åren, vilket vi nu har rapporter från statliga myndigheter
            som bekräftar – har hänt något radikalt på detta område, vilket
            leder till miljardbesparingar.
          </note>
          <note>
            Rättsutvecklingen som man inte hindrade, eftersom man inte ändrade
            lagen, leder till det. Vänsterpartiet accepterar detta genom att
            man stöder den budget som regeringen har lagt fram. Man stöder
            inte vår budget, som faktiskt har mer resurser för att förbättra
            situationen.
          </note>
          <note>
            Slutligen vill jag säga något när det gäller situationen i Stockholm.
            Det nämndes operationsköer i Stockholm, men Stockholm tillhör
            ändå topp fem. De flesta av de vänsterstyrda landstingen tillhör
            däremot botten av listan. Det finns flera röda landsting som ligger
            i, runt eller till och med under och där bara hälften av patienterna
            får vård i den tid som vårdgarantin har utlovat.
          </note>
          <note type="speaker">
            Anf. 123 KARIN RÅGSJÖ (V) replik:
          </note>
          <note>
            Fru talman! Emma Henriksson vet att när det gäller LSS har vi
            verkligen kämpat. Det handlar bland annat om Försäkringskassans
            tolkande av domar. Vi jobbar framåt. Det vet Emma Henriksson.
          </note>
          <note>
            I den här budgeten har vi ändå fått upp schablonbeloppen. Vi
            har ändå kommit överens om andra avgifter som rör kommunerna,
            till exempel pengar till dem som arbetar i sina verksamheter.
            Det är mycket bra, tycker jag. Vi har gjort vad vi har kunnat.
          </note>
          <note>
            Vänsterpartiet sitter inte i regeringen, utan vi är förhandlingspart.
            Då måste vi se på helheten.
          </note>
          <note>
            Jag håller med om att det hade varit bättre om regeringen tillsammans
            med oss hade satt ned foten. Nu gör vi inte det utan avvaktar
            utredningen. Vi avvaktar vad som händer med domarna, och vi avvaktar
            vad som händer med Försäkringskassan. Vi avvaktar alltså utvecklingen.
          </note>
          <note>
            Ni har inom Alliansen olika budgetar. Det känns också vansinnigt
            skakigt.
          </note>
          <note>
            När det gäller situationen i Stockholm handlar det inte bara
            om tillgänglighet. Stockholm är som att leva i en serievärld.
            Man tror inte att det är sant. Det handlar inte bara om tillgänglighet,
            utan här handlar det om katastrofen med Nya Karolinska sjukhuset.
            Där finns ett avtal som går på löpande räkning. Personalen i Stockholm
            är så missnöjd. Jag får hela tiden rapporter via mina vänsterkollegor
            i Stockholms läns landsting. Jag får rapporter nu om att Nya Karolinska
            sjukhuset inte kommer att kunna ta emot den mängd förlossningar
            sjukhuset har räknat på. Det blir alltså en ännu värre förlossningskris.
          </note>
          <note>
            Julen kommer att bli fruktansvärd i Stockholm, därför att era
            kompisar i Stockholms läns landsting inte jobbar tillräckligt
            med personalen. Det är symtomatiskt. Tillgänglighet betyder mycket,
            men det kan också bli extremt. Ska man skriva sina egna remisser?
          </note>
          <note type="speaker">
            Anf. 124 BARBRO WESTERHOLM (L):
          </note>
          <note>
            Fru talman! Med ett undantag har samtliga överskridit anmäld
            talartid med 50 procent. Därför instämmer jag i Anna-Lena Sörensons
            förslag att i fortsättningen dela upp debatten i åtminstone två
            block. Så gjorde vi på 90-talet. Då hade vi till och med tre block
            för att få ordentlig tid för den viktiga debatten. Socialutskottet
            är det utskott som har flest ärenden på sitt bord.
          </note>
          <note>
            Nu diskuterar vi utgiftsområde 9. Eftersom Liberalernas budget
            har fallit kommer vi att avstå i voteringen om utgiftsområdet.
          </note>
          <note>
            Det har sagts att 2006, 2010 och 2014 startade alla partier i
            Alliansen med olika förslag, som vi sedan bakade ihop till ett
            som vi kunde gå till val på. Vi är vana vid detta, och det är
            inget konstigt att det ser olika ut.
          </note>
          <note>
            I fråga om hur mycket vi har satsat i pengar på det ena och det
            andra hänvisar jag alla deltagare till att läsa vårt särskilda
            yttrande. Där finns allt redovisat. Det är svårt att i ett auditorium
            som detta se vad 200 miljoner här och 1 miljard där betyder.
          </note>
          <note>
            Liberalernas grundsyn är att människor är olika och har olika
            behov. Vi ska försöka tillgodose de behoven på bästa möjliga sätt,
            och det ska finnas en valfrihet för människor att välja det alternativ
            de känner är bäst för dem och känner sig mest trygga med.
          </note>
          <note>
            En annan grundinställning för oss är att inte använda kronologiska
            åldersgränser för att bedöma behov. Det är därför som vi inte
            har ställt upp på fria läkemedel för barn. Vi är också kritiska
            mot åldersgränser för fri tandvård och så vidare. Det är behoven
            som ska styra, och vi ska inte riskera att lägga pengar på personer
            som faktiskt kan betala för sig själva.
          </note>
          <note>
            Ungefär 140 000 människor i Sverige kan betecknas som sköra.
            Det är de som nämndes tidigare behöver en god äldreomsorg. Området
            är mycket lite behandlat i betänkandet. Jag vill lyfta fram dem.
            De ligger bakom den primärvårdssatsning som vi i Liberalerna gör
            i vår alternativbudget. Vi vill verkligen förverkliga Göran Stiernstedts
            utredning Effektiv vård genom att satsa på stöd till landsting
            som vill följa hans plan för förändring. En konsekvens av den
            utredningen är Anna Nergårdhs utredning God och nära vård . Vi
            vill satsa på utbildning av specialister inom allmänmedicin. Vi
            vill också satsa på en karriärreform för distriktssjuksköterskor,
            och vi vill återinföra vårdbiträden för att avlasta sjuksköterskor,
            läkare och andra från uppgifter som de faktiskt inte är utbildade
            för. Vårdbiträdena kan utgöra en mycket viktig resurs, också för
            den arbetsmiljö som i dag inte når upp till en viss standard på
            alla håll och kanter.
          </note>
          <note>
            Liberalerna satsar på psykisk hälsa. Det är stora och små grupper,
            och vi satsar på en del glömda grupper. Se till exempel på tandvården.
            Där uppmärksammar vi barn som har utsatts för våld och skadat
            tänderna. Det måste anmälas och åtgärdas.
          </note>
          <note>
            En annan grupp är de barn och ungdomar som har lämnat institutioner.
            Här måste satsas på en samordning mellan skolan, elevvården och
            så vidare.
          </note>
          <note>
            Liberalerna satsar också stort på assistans. Den frågan har diskuterats
            ingående vid många tillfällen här i kammaren, så den tar jag inte
            upp här.
          </note>
          <note>
            Livskvalitet inom äldreomsorgen är en viktig fråga. Där har Liberalerna
            lyft fram en laga-mat-garanti. Det är viktigt för livskvalitet
            och näringstillstånd. Det för vidare till att ha tänder att tugga
            med. Tandvården är kostnadskrävande för många. Många tycker att
            det är konstigt att det kostar ett par tusenlappar att byta knä-
            och höftled och ännu mindre att byta en ögonlins. Men sedan flyger
            det iväg till 10 000–12 000 om man ska byta en tand. Där sänker
            vi liberaler gränsen för vad man måste betala helt själv till
            2 500, och maxgränsen för att betala 50 procent till 14 500.
          </note>
          <note>
            Fru talman! Med detta avslutar jag mitt anförande för att tjäna
            in lite tid av den tid som andra utskott är ängsliga för. De vill
            ju gärna hinna debattera färdigt i dag.
          </note>
          <note>
            (Applåder)
          </note>
          <note type="speaker">
            Anf. 125 KARIN RÅGSJÖ (V) replik:
          </note>
          <note>
            Fru talman! Jag ska inte förlänga debatten, men vi har faktiskt
            alla överskridit vår tid. Jag har kollat – andra har gjort det
            hela dagen, så all skuld ska inte falla på socialutskottet.
          </note>
          <note>
            Jag har en fråga till dig, Barbro, om det här med att utbilda
            biträden.
          </note>
          <note>
            Som du vet har regeringen och Vänsterpartiet satsat på att utbilda
            sjuksköterskor till specialistsjuksköterskor med bibehållen lön.
            Det var ett problem tidigare att man som sjuksköterska fick ta
            studielån för att utbilda sig. Det kanske inte var så hippt.
          </note>
          <note>
            Men vilken typ av utbildning tror du att biträdena behöver, och
            tror du inte att man behöver göra större satsningar inom hälso
            ‑ och sjukvården? Vad behövs mer? Även om det rusar in 100 000
            biträden – nu drar jag på lite – kommer inte det att öppna upp
            vårdplatser, exempelvis de 704 vårdplatser som inte finns i Stockholm
            för att de är stängda.
          </note>
          <note>
            Jag undrar alltså vilken typ av utbildning du tror att biträdena
            behöver och vad man behöver göra mer, för jag tror inte att det
            räcker. Det kanske är jättebra med biträden, men man måste göra
            så mycket mer inom hälso ‑ och sjukvården när det gäller personal
            och satsningar. Det är min ena fråga.
          </note>
          <note>
            Min andra fråga till dig är om det här med tillgänglighet. Jag
            tycker att det ska finnas tillgänglighet specifikt för äldre och,
            som du sa, sköra.
          </note>
          <note>
            Men tycker du verkligen att det är rimligt att jag som enskild
            person kan skriva min egen remiss till privata vårdgivare här
            i Stockholm och bli kallad två dagar senare? Det går väldigt snabbt,
            hej och hå, för det finns ingen behovsbedömning av om jag behöver
            det här eller inte. Går man via en vårdcentral finns det någon
            sorts pejl. Det har också kostat eftersom vårdvalen i Stockholm
            har runnit iväg så otroligt.
          </note>
          <note>
            Det är mina frågor till dig.
          </note>
          <note type="speaker">
            Anf. 126 BARBRO WESTERHOLM (L) replik:
          </note>
          <note>
            Fru talman! Vi satsar på specialistsjuksköterskorna. Det är alldeles
            nödvändigt för att kunna öppna upp vårdplatser.
          </note>
          <note>
            När det gäller vårdbiträdena är det klart att de inte kan komma
            in direkt från skolan, där de kanske inte fått något hum om hur
            det är att arbeta i vården. Det behövs utbildning om hur det är
            att möta patienter – ett empatiskt möte är viktigt – men också
            om de uppgifter de ska ta sig an. Det kan vara att servera mat
            eller annat som man på det lokala sjukhuset eller på vårdcentralen
            bedömer att de ska utföra. Jag kan tänka mig att den utbildningen
            görs lokalt utifrån de uppgifter som man ser att just de här människorna
            – de är som regel unga eller kommer från andra länder – ska utföra.
          </note>
          <note>
            När det gäller tillgängligheten är vi i Liberalerna för en ÄVC,
            äldrevårdscentral, på vårdcentralerna. Det är den vägen in som
            vi ser att årsrika, sköra personer ska gå. Om man först får en
            timme med en sjuksköterska och sedan en timme med en allmänmedicinare
            med lite specialistkunskaper i geriatrik har man lärt känna varandra,
            och då går det också lätt att bedöma akuta vårdbehov. Det är den
            vägen vi ser är den bästa vägen att gå. Det har visat sig i Skåne,
            där det har varit mycket framgångsrikt.
          </note>
          <note type="speaker">
            Anf. 127 KARIN RÅGSJÖ (V) replik:
          </note>
          <note>
            Fru talman! Nu blir jag lite orolig igen. Om man tänker sig att
            alla de 21 landstingen ska bestämma lokalt vilken utbildning biträdena
            ska ha kan det ju bli 21 olika utbildningar. Jag tror inte att
            det är en framgångssaga. Jag tror att man ska ha ett gemensamt
            golv att stå på. Jag tycker att det är viktigt.
          </note>
          <note>
            Det är jättebra att ni nu är för att utbilda sjuksköterskor till
            specialistsjuksköterskor med bibehållen lön. Riktigt så var det
            ju inte under era åtta år. Det ser helt olika ut i landstingen
            i dag när det gäller vem som kan och inte kan få det.
          </note>
          <note>
            När det gäller tillgänglighet håller jag absolut med om att man
            som äldre ska ha det. Det finns med i Göran Stiernstedts utredning
            att man ska ta bort vårdvalen för äldre och bygga upp specifika
            äldrevårdscentraler. Jag tycker att det låter alldeles utmärkt.
          </note>
          <note>
            Men i Stockholm blir det också undanträngningseffekter. Det är
            personer som absolut inte är sjuka som får tillgång till hälso
            ‑ och sjukvård; det kan man lätt se.
          </note>
          <note>
            Att skriva sina egna remisser, är det verkligen något som du
            som liberal sjukvårdsansvarig står för – att det blir en sådan
            tillgänglighet att jag som är ganska frisk skriver remissen till
            låt oss säga en ögonläkare någonstans och får komma dit dagen
            därpå? Det finns ingen som helst behovsprövning av det. Då blir
            det lätt så att det är personer i Stockholms innerstad som har
            den absolut största tillgängligheten, som ringer doktor Kry i
            stället för att gå till vårdcentralen och som orkar med att vänta
            24 timmar även om de inte är jättesjuka.
          </note>
          <note type="speaker">
            Anf. 128 BARBRO WESTERHOLM (L) replik:
          </note>
          <note>
            Fru talman! Nu är det ju så att vi har kommunalt självbestämmande.
            Det här är någonting som man bestämmer själv i Stockholms läns
            landsting.
          </note>
          <note>
            I vårt sjukvårdsprogram har vi detta med äldrevårdscentraler.
            Vi ser också av systemet i Norrtälje, där man har sammanhållen
            vård och omsorg med geriatrisk kompetens både på sjukhuset och
            på vårdcentralen, att man inte ska stycka upp insatserna för just
            de sköra årsrika personerna. De behöver hållas samman. Det är
            det vi för fram, och det är här som äldrevårdscentral vid sidan
            om MVC och BVC har visat sig vara så framgångsrikt.
          </note>
          <note>
            Jag ser nu till min glädje att fler och fler landsting eller
            regioner anammar det här arbetssättet. Västra Götaland har sammanhållen
            vård och omsorg, och i Norrtälje har man permanentat verksamheten
            – och det kostar inte mer. Det kostar mindre. Det är bättre kvalitet
            på insatserna, och man sänker kostnaderna för kommunerna och även
            för landstingen genom arbetssättet med sammanhållen vård och omsorg.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 14 december.)
          </note>
          <note>
            § 16 Studiestöd
          </note>
          <note>
            Utbildningsutskottets betänkande 2017/18:UbU2
          </note>
          <note>
            Utgiftsområde 15 Studiestöd (prop. 2017/18:1 delvis)
          </note>
          <note>
            föredrogs.
          </note>
          <note type="speaker">
            Anf. 129 IDA DROUGGE (M):
          </note>
          <note>
            Fru talman! Jag ska börja med att säga att vi från Moderaternas
            sida har ett särskilt yttrande rörande detta beslut, då vårt budgetförslag
            har fallit och vi därför avstår från att delta i omröstningen
            om förslaget.
          </note>
          <note>
            Den budgetdebatt vi ska ha nu handlar om studiestöd. Jag tänkte
            börja med att gå in på vad som står i vårt särskilda yttrande
            och vad vi från Moderaternas sida tycker är viktigt att prioritera.
          </note>
          <note>
            Vi lägger fram förslag på det här området först och främst för
            att göra det lättare för människor att studera också mitt i livet.
            Det är där vi ser att vi i dag och kanske ännu mer framöver kommer
            att ha stora utmaningar.
          </note>
          <note>
            Vår arbetsmarknad förändras. Ny teknik och innovationer underlättar.
            Det förlänger våra liv, men det ställer också nya krav. De kraven
            behöver vi i politiken anpassa oss efter och möta, och vi behöver
            möta de problem som kan uppstå i och med de stora samhällsförändringar
            som nu sker.
          </note>
          <note>
            Det ska också poängteras att många både vill och behöver kunna
            byta yrke någon i livet. Gamla jobb försvinner, och många nya
            kommer till. Möter vi inte det från politiskt håll kommer människor
            att falla mellan stolarna. Då kommer människor som i dag har jobb,
            som i dag bidrar enormt och har varit med och byggt vårt samhälle,
            inte att ha kvar sina jobb framöver.
          </note>
          <note>
            Där är utbildning en avgörande nyckel. Det gäller utbildning
            på högskolenivå, på universitetsnivå, i yrkeshögskola, i vuxenutbildning
            – många olika utbildningsinstanser runt om i Sverige. Ibland handlar
            det kanske delvis om platser, men jag tycker också att det är
            extremt viktigt att inse att det för de allra flesta mitt i livet
            spelar mindre roll om det finns en plats att studera på ifall
            man inte har råd att ta den. Det behöver vi ta till oss. Här kommer
            frågan om studiestöd in.
          </note>
          <note>
            När vi lever längre behöver många också ha ett längre yrkesliv.
            En förändrad arbetsmarknad och ett längre yrkesliv gör att man
            inte bara behöver studera när man är ung, utan man kommer att
            behöva studera mitt i livet – när man har barn, lån och många
            fler än bara sig själv att ta hand om.
          </note>
          <note>
            Regeringen ökar som sagt gärna antalet platser på utbildningar,
            vilket vi i Alliansen också har gjort tidigare och såklart även
            fortfarande gör på vissa utbildningar. Men det hjälper som sagt
            inte att ha rätt till utbildning om man inte har råd att läsa
            den. Vi vill därför anpassa studiestödssystemet till detta. Det
            är inte bara viktigt för samhället i stort, för vår fortsatta
            tillväxt och för vår fortsatta konkurrenskraft i världen, utan
            det är väldigt viktigt även för enskilda personer. Det tycker
            jag är viktigt att vi kommer ihåg, tänker på och lyfter fram i
            en sådan här debatt.
          </note>
          <note>
            Det vi gör i det moderata budgetalternativet för att möta detta
            är att höja fribeloppet. Vi ger vuxna människor större möjlighet
            att ha kvar en fot på arbetsmarknaden samtidigt som de studerar.
            Vi utökar också antalet studieveckor, det vill säga veckor då
            man får uppbära studiemedel även om man är äldre än 40 år. Vi
            tar även bort hinder som i dag finns för äldre studenter att över
            huvud taget ta studielån. Vi höjer dessutom de tilläggslån du
            som student får ta om du har barn. Alla dessa förslag sänker trösklarna
            och gör att fler kan studera mitt i livet. Det gör det möjligt
            för människor att hålla sig anställbara och vara beredda på att
            behöva byta yrke.
          </note>
          <note>
            Med anledning av att vi för två veckor sedan fick en rapport
            från Riksrevisionen om just antalet utbyggda platser hoppas jag
            verkligen att jag i dag kan få svar från representanter för regeringen
            gällande hur man framöver kommer att använda de medel som finns
            bättre, så att de går till någonting som ger effekt. Vi kan säkerligen
            ha olika åsikter om vad som ger effekt och vad som är bra i sig
            – det har jag respekt för – men sedan två veckor tillbaka vet
            alla vi här inne att 40 procent av de medel som har gått till
            högskola och universitet inte kommer någon till del. Det är alltså
            över 12 miljarder som ligger och inte ger någon utbildning.
          </note>
          <note>
            Det påverkar även denna budget. För varje utbildningsplats vi
            tillför avsätter vi nämligen såklart även studiemedel. Om ingen
            kan ta den platsen används inte heller pengarna till studiemedel.
            Även i den här budgeten blåser vi alltså upp det hela till en
            mycket större storlek än vi egentligen behöver, och vi får ingen
            effekt för de pengarna. Det tycker jag är värt att komma ihåg,
            och jag hoppas verkligen att jag ska få svar på frågan hur man
            ser framåt när det gäller detta.
          </note>
          <note>
            (Applåder)
          </note>
          <note type="speaker">
            Anf. 130 ROBERT STENKVIST (SD):
          </note>
          <note>
            Fru talman! Vi står bakom vårt särskilda yttrande men deltar
            i övrigt inte i beslutet.
          </note>
          <note>
            Innan jag börjar tala om det jag hade tänkt vill jag säga att
            jag i eftermiddags noterade att ett knivdåd hade utförts på en
            gymnasieskola i södra Stockholm. Det var med bedrövelse jag läste
            artikeln, och jag hoppas att vi kan vända denna mycket trista
            utveckling.
          </note>
          <note>
            Sverige har ett av världens mest generösa studiemedelssystem,
            och vår uppfattning är att vi ska ha kvar ett mycket generöst
            system. Studiemedlen gör det möjligt för alla samhällsklasser
            att studera på högskolan, där även människor från arbetarklassen
            kan skaffa sig vilken utbildning de vill. Det är bara det egna
            engagemanget och den egna förmågan som sätter gränser. Så ska
            det också vara, tycker vi. Så vill vi ha det, och vi tänker aldrig
            förespråka något annat system.
          </note>
          <note>
            Studiemedelssystemet tjänar inte bara den enskilda individen,
            utan det tjänar även samhället i stort. Vårt samhällsbygge kräver
            utbildad och kompetent arbetskraft för att företag och institutioner
            i samhällets tjänst ska få tillgång till rätt kompetens. Utan
            utbildade människor som erbjuds möjlighet till forskarutbildning
            och forskning skulle både uppfinningar och innovationer lysa med
            sin frånvaro. Utan tillräckligt många utbildade lärare skulle
            vi inte kunna besätta lediga tjänster på grundskolorna, och utan
            utbildade läkare – som i dag kommer från alla samhällsklasser
            – skulle vården kollapsa.
          </note>
          <note>
            I själva verket är det till stor del ett väl utbyggt utbildningssystem,
            naturligtvis med tillhörande finansieringssystem för studenterna,
            som skiljer ett avancerat industriland från ett utvecklingsland.
            Här vill jag dock betona vikten av att vi behåller – eller helst
            ökar – kvaliteten på våra utbildningar. Det räcker inte att studenterna
            visar upp ett examensbevis för att vi ska få en trevlig siffra
            att jämföra med i statistiken, utan examensbeviset måste också
            vara ett bevis på faktiska kunskaper om den enskilde och samhället
            ska utvecklas i enlighet med det jag anförde tidigare.
          </note>
          <note>
            Om vi har störst andel högskoleutbildade per capita i EU men
            kvaliteten på utbildningarna ligger under snittet är vi i vilket
            fall som helst förlorare. Alla medborgare blir på lång sikt förlorare.
            Alla behöver inte och ska inte gå en teoretisk högskoleutbildning.
            Det råder stor brist på yrkesutbildat folk inom vissa områden,
            och det är lika viktigt att vi förser arbetsmarknaden med kompetens
            när det gäller mer praktiska yrkesutbildningar.
          </note>
          <note>
            Sverigedemokraterna vill avskaffa studiestartsstödet. Orsakerna
            till det är väl delvis principiella, kan vi säga – vi vill inte
            låta en grupp ha andra förutsättningar än vad övriga studerande
            har. Det är orättvist och bäddar för problem på sikt, tror vi.
            Dessutom är vi ytterst tveksamma till om den här reformen kommer
            att öka studiemotivationen hos avsedd grupp. För att klara av
            en krävande högskoleutbildning krävs en helt annan motiva ­ tion
            än den som skulle väckas för att man under ett par år får bidrag
            i stället för lån. Däremot vill vi att högsta antalet år med lån
            utökas just för den avsedda gruppen, som då skulle få samma förutsättningar
            som övriga grupper.
          </note>
          <note>
            Slutligen, fru talman, vill vi införa ett extra bidrag för dem
            som väljer att studera på utbildningar där det råder explicit
            brist på arbetskraft. Bidraget är inte till för att gynna enskilda
            som går utbildningarna utan för att tillgodose samhällets behov
            av utbildad arbetskraft inom vissa bristyrken. Tillgodoser vi
            inte behovet av arbetskraft inom de områden där det råder brist
            kommer samhället att lida skada. Därför vill vi införa detta bidrag,
            som kanske även det kan uppfattas som orättvist av någon.
          </note>
          <note>
            I detta anförande instämde Crister Spets (SD).
          </note>
          <note type="speaker">
            Anf. 131 FREDRIK CHRISTENSSON (C):
          </note>
          <note>
            Fru talman! Vi i Centerpartiet deltar inte i beslutet utan har
            i stället ett särskilt yttrande som vi hänvisar till.
          </note>
          <note>
            Vi ska diskutera studiestöd. Oavsett vem man är, var man kommer
            ifrån eller vilka föräldrar man har ska man ha goda möjligheter
            i Sverige. Jobb är den allra viktigaste förutsättningen för att
            man ska kunna bryta det utanförskap som vi ser växa fram runt
            om i hela landet och i stället göra människor starkare i samhället.
            Därför är möjligheten att oavsett bakgrund kunna studera och utbilda
            sig en viktig fråga för Centerpartiet.
          </note>
          <note>
            Utbildningspremien behöver stärkas, och jobb och utbildning måste
            löna sig bättre. Ett generöst studiemedelssystem, som vi kommer
            att diskutera i dag, är en del. Tyvärr verkar det vara den enda
            lösning regeringen pekar på.
          </note>
          <note>
            I dag lönar sig inte fyra av tio utbildningar inom den högre
            utbildningen. Regeringen har dessutom försämrat utbildningspremien
            genom att höja skatten på arbete och marginalskatterna. Från Centerpartiets
            sida vill vi att det ska vara precis tvärtom. Vi vill att det
            ska löna sig mer att utbilda sig, att arbeta och att vidareutbilda
            sig. Därför har vi presenterat förslag på att sänka skatten på
            låga inkomster och medelinkomster. Men vi vill också sänka marginalskatter
            så att utbildningspremien stärks och det lönar sig bättre att
            utbilda sig.
          </note>
          <note>
            Fru talman! Därutöver tycker vi att det är viktigt att vi får
            en ökad genomströmning inom den högre utbildningen och att vi
            får ett mer flexibelt studiemedelssystem som är anpassat efter
            de utmaningar som ställs framöver. Man kommer att behöva vidareutbilda
            sig senare i livet, och man måste möta behoven och se till vilka
            utbildningar som behövs mest.
          </note>
          <note>
            Vissa människor har av olika skäl behov av att kunna studera
            i en lägre studietakt, exempelvis om man har gått på en gymnasiesärskola
            eller är deltidssjukskriven. Det är viktiga faktorer att ha med
            sig; det måste bli mer flexibelt när det gäller att möta dessa
            och att skapa ett längre arbetsliv, som är så viktigt.
          </note>
          <note>
            Jag vill lyfta fram det förslag vi har i betänkandet som gäller
            unga med funktionsnedsättning. Unga som på grund av en funktionsnedsättning
            inte har gått ut gymnasiet sommaren de fyller 19 år ges i dag
            automatiskt akti ­ vitetsersättning. Det fungerar i praktiken
            som en förtidspensionering. Vi kan se att arbetskraftsdeltagandet
            är mycket lågt för personer med funk ­ tionsnedsättning och att
            den automatiska infasningen i ett bidragssystem bidrar till de
            höga trösklarna in på arbetsmarknaden för denna grupp.
          </note>
          <note>
            Vi i Centerpartiet anser att unga som får en förlängd skolgång
            ska erbjudas studiestöd med förhöjt belopp i stället för att direkt
            placeras i bidragsberoende. Tillsammans med tillgång till relevant
            studiehjälp och möjlighet till eftergymnasiala utbildningar ökar
            incitamenten att gå vidare till arbete, vilket skapar mer likvärdiga
            förutsättningar med andra studenters.
          </note>
          <note>
            Därför är det välkommet med det direktiv som i dag presenteras
            av regeringen när det gäller möjligheten till eftergymnasiala
            studier för personer som har gått på gymnasiesärskola, bland annat.
            Det är en björntjänst att placera unga personer i bidragsberoende
            och med aktivitetsersättning.
          </note>
          <note>
            Fru talman! Incitament är en viktig del i studiemedelssystemet.
            Från Centerpartiet pekar vi på två incitament som vi vill lyfta
            fram och som vi har med i vårt budgetförslag. Det ena handlar
            om vårt förslag att deltagare i Teach for Sweden ska få möjlighet
            att skriva av studielån för att fler ska söka sig den vägen och
            få denna möjlighet till läraryrket.
          </note>
          <note>
            Det andra som jag vill lyfta fram när det gäller incitament för
            studier är vårt förslag som också finns med i Landsbygdskommitténs
            betänkande om att möjliggöra studieskuldavskrivning för människor
            som läser på en högskoleutbildning och som sedan flyttar till
            ett glesbygdsområde. I grunden handlar det om att det är få system
            som är så urbaniserade som studiemedelssystemet. Det driver människor
            till högskoleorter som är tätt bebyggda, och så här kan vi skapa
            möjligheter att klara kompetensförsörjningen även i glesbygden.
          </note>
          <note>
            Fru talman! Avslutningsvis: Flexibiliteten i studiemedelssystemet
            behöver verkligen ses över, framför allt i tider av en diskussion
            om att människor behöver arbeta längre och i tider av att vi möter
            nya utmaningar med digitalisering och automatisering. Detta ställer
            nya krav på utbildningssystem men även på studiemedelssystem.
          </note>
          <note>
            Därför har Centerpartiet presenterat ett förslag om att möjliggöra
            för studielån högre upp i åldrarna. Det är en viktig princip att
            möjliggöra för människor att både kunna vidareutbilda sig och
            kunna omskola sig högre upp i åldrarna för att möta den efterfrågan
            som finns på arbetsmarknaden när det gäller de utbildningar som
            man behöver.
          </note>
          <note>
            Tyvärr är det som vi kan se från regeringen hittills och i det
            som vi i dag debatterar en fokusering på att höja studiebidraget.
            Det är regeringens enda lösning. Vi ser ett behov av flera reformer
            på området. Det handlar om att studiemedelssystemet förändras
            och att vi skapar flexibilitet i det. Men det handlar också, och
            framför allt, om att utbildningspremien måste stärkas. Det måste
            löna sig bättre att arbeta och utbilda sig i Sverige. Men då måste
            man också vara beredd att sänka skatterna, vilket regeringen tyvärr
            inte gör.
          </note>
          <note>
            Jag vill med detta tacka för ordet och önska talmannen och utskottet
            en god jul.
          </note>
          <note>
            (Applåder)
          </note>
          <note type="speaker">
            Anf. 132 CHRISTER NYLANDER (L):
          </note>
          <note>
            Fru talman! Hjalmar Oskar Ahlberg, han hette så – han som var
            den allra första i Sverige som fick statliga studiemedel. Året
            var 1919. Han bodde i Stenbrohult i Småland. Han pluggade till
            folkskollärare och blev senare folkskoleinspektör. För att underlätta
            och möjliggöra detta fick han studiemedel från staten på sammanlagt
            2 200 kronor.
          </note>
          <note>
            Det där säger rätt mycket om den svenska historien och om vikten
            av att ha ett fungerande studiemedelssystem för att stärka landet
            men också för att se till att vi kan använda de resurser som finns
            i landet och de resurser som finns hos alla människor att utvecklas,
            växa och ta ansvar.
          </note>
          <note>
            Hjalmar Oskar Ahlberg hade kanske inte haft möjlighet att bli
            folkskollärare och inspektör om han inte hade fått den här chansen.
            Det är så studiemedel ska fungera; de ska ge fler chansen att
            utbilda sig i högre utbildning, och de ska ge fler chansen att
            se möjligheterna till social rörlighet och att inte stanna där
            man är född. Studiemedel ska ge fler chansen att överraska sig
            själv a och andra och bli någonting annat än det som förväntas
            av en i ens närmaste omgivning.
          </note>
          <note>
            Fru talman! Studiemedlen är en av de största investeringar man
            gör i livet, i alla fall i tidig ålder. Då är detta den första
            stora investering man gör i form av ett lån. Man gör också en
            investering i att under några år lägga rätt mycket av sin tid
            på att studera.
          </note>
          <note>
            Då är det centralt att man känner att man får avsättning för
            de insatser man gör. Det kan ske på olika sätt, men det är helt
            centralt att man får känslan av att det man gör är nyttigt för
            en själv och för andra. Det är en stor investering i både tid
            och resurser.
          </note>
          <note>
            Det är viktigt med breddad rekrytering, och man kan göra det
            på så många olika sätt. Men det finns i grunden tre centrala ingredienser.
            Det ena är att man måste känna att kunskap är viktigt. Det måste
            finnas en kultur i samhället som säger att kunskap är viktigt
            och att det är centralt att man studerar och tar vara på sina
            möjligheter. Det måste också finnas en känsla hos den enskilde
            individen som säger: Jag kan klara detta. Jag kan verkligen lyckas
            att utbilda mig till folkskollärare, som Hjalmar Oskar Ahlberg
            gjorde.
          </note>
          <note>
            Förutom att kunskap anses viktigt och att man själv känner att
            man klarar av det måste man också tänka sig att man får något
            viktigt till sig själv när man gör denna stora investering. Det
            är det som är det tredje. Det kan vara rent pekuniärt – att vi
            har ett skattesystem som gör att man får behålla lite mer av det
            man tjänar. Men det kan också vara på något annat sätt, som en
            del i samhällets värdering av att man gör denna investering. Annars
            kommer färre att göra den, och färre kommer att göra den sociala
            resa som det innebär att plugga på högskola och universitet.
          </note>
          <note>
            Vi kommer naturligtvis, som Ida Drougge var inne på tidigare,
            att se en utveckling där fler och fler kommer att behöva ställa
            om mitt i livet. Då måste också hela studiemedelssystemet anpassas
            till de behov som kommer att finnas. Det roliga är att vi egentligen
            inte har en aning om vilka behov som kommer att finnas, och därför
            krävs en viss flexibilitet i systemet så att den enskilde själv
            ska kunna få göra bedömningen men också för att samhället ska
            kunna värdera vad som kommer att behövas de kommande åren.
          </note>
          <note>
            Liberalerna har lagt fram ett budgetförslag på område som delvis
            skiljer sig från regeringens. En stor skillnad är att vi inte
            bygger ut så kraftigt i alla dessa system som regeringen gör –
            av två skäl, kan man säga. Det beror delvis på att vi just nu
            är på toppen av en högkonjunktur, och det är när vi har lågkonjunktur
            som man ska bygga ut systemen.
          </note>
          <note>
            När det är högkonjunktur ska man snarare försöka se till att
            så många som möjligt befinner sig nära arbetsmarknaden för att
            ta sig in på den. De ska inte gömma sig på utbildningar.
          </note>
          <note>
            Ännu värre är det om utbildningarna har låg kvalitet. Om en individ
            som har svårt att ta sig in på arbetsmarknaden när arbetsmarknaden
            är som hetast stängs in i en utbildning som dessutom har låg kvalitet
            missar den individen chansen att ta sig in. Sedan kommer man ut
            från utbildningen när arbetsmarknaden är svalare. Och då har etableringen
            förskjutits ytterligare. Därför är det viktigt att anpassa omställningsmöjligheterna
            till konjunkturläget.
          </note>
          <note>
            Det viktigaste är att se till att utbildningen har hög kvalitet.
            Ett land har begränsade resurser. Om man ska bygga ut systemen
            ytterligare när resurserna redan är ansträngda blir det såklart
            svårt att upprätthålla kvaliteten. Vi ser också att utbildningar
            byggs också ut på ett sådant sätt att de inte klarar att möta
            kvalitetskraven. De byggs ut, och ändå besätts inte platserna.
            Man bygger ut lärarutbildningen, och då sjunker förkunskapskraven
            och därmed kvaliteten på utbildningen. Det är centralt för en
            regering att göra den avvägningen på det här politikområdet.
          </note>
          <note>
            På ett område gör vi ett undantag och föreslår mer yrkeshögskola.
            Det är nämligen en utbildningsform som ligger nära arbetsmarknaden,
            och vi vet att de som går där får jobb ganska snart efter att
            de har gått utbildningen. Vi föreslår att man inför ny yrkesskola.
            Vi föreslår premier för speciallärare och specialpedagoger och
            en del ämneslärare där det finns särskild brist.
          </note>
          <note>
            En viktig skillnad mellan oss och regeringen är att vi, liksom
            Fredrik Christensson sa tidigare, funderar på hur unga människor
            med funktionsnedsättning ska kunna komma vidare in på arbetsmarknaden
            och försörja sig själva men också komma vidare i utbildningssystemet.
            Då är det ganska viktigt att man går från aktivitetsersättning
            till studiestöd.
          </note>
          <note>
            Fru talman! Vi deltar ej i beslutet. Vårt budgetförslag har fallit.
            Men jag hänvisar till vårt särskilda yttrande.
          </note>
          <note>
            (Applåder)
          </note>
          <note type="speaker">
            Anf. 133 ANNIKA ECLUND (KD):
          </note>
          <note>
            Fru talman! Också Kristdemokraterna har ett särskilt yttrande
            i betänkandet, och vi deltar inte i beslutet.
          </note>
          <note>
            Utbildning och bildning har avgörande betydelse för ett gott
            samhälle och för människors personliga utveckling. Utbildning
            ska också möta arbetsmarknadens behov av välutbildad arbetskraft.
          </note>
          <note>
            I Sverige ska alla kunna förverkliga sina drömmar så långt det
            bara är möjligt. Vi vill att alla ska ha tillgång till en utbildning,
            och i Sverige har vi ett unikt system genom att det är avgiftsfritt
            att studera. Men studietiden är förenad med levnadsomkostnader.
            Sverige har även här ett unikt system att värna om och vara stolt
            över. Genom att minska ekonomiska hinder ska alla medborgare ha
            möjlighet till utbildning oavsett vilka familjeförhållanden man
            kommer ifrån.
          </note>
          <note>
            Både bidragsdelen och lånedelen i studiestödet är viktiga delar
            för att vi ska kunna bedriva en ändamålsenlig utbildningspolitik.
            Alla delar av studiestödet, det vill säga studiebidrag under gymnasiestudier,
            bidrag till elever med funktionsnedsättning, lärlingsersättningar
            och studiemedel med bidragsdel och lånedel, ska bidra till att
            utjämna ekonomiska förutsättningar hos enskilda och mellan grupper
            i samhället.
          </note>
          <note>
            Fru talman! I dag erhålls studiemedel under max sex år, 240 veckor,
            och det finns en gräns för hur gammal man får vara för att få
            studiemedel. Bidragsdelen kan man få fram till man fyller 56 år,
            men rätten att låna begränsas redan från det år man fyller 47.
            Många har varit inne på att behovet av fortbildning högre upp
            i åldrarna ökar i en tid när vi blir allt äldre och förväntas
            arbeta högre upp i åldrarna. Det borde därför vara rimligt att
            också höja åldern för att kunna ta studielån. Kristdemokraterna
            föreslår därför att möjligheten att ta studielån höjs uppåt, med
            ytterligare tre år, till det år man fyller 50. Till detta har
            vi avsatt medel i vår budget.
          </note>
          <note>
            Att begränsa studierna till en tid av sex år kan i vissa enskilda
            fall motverka syftet, om det leder till att studenter får avbryta
            viktiga utbildningar på avancerad nivå för att finansieringen
            är omöjlig. Kristdemokraterna menar att tidsgränserna för studiemedel
            på eftergymnasial nivå bör anpassas till utbildningarnas längd
            på ett bättre sätt. Vi menar att vissa bör kunna få studiemedel
            under längre tid än i dag för att öka drivkraften för välplanerade
            och effektiva studier.
          </note>
          <note>
            Vi vill också göra förändringar i andra änden. Det antal månader
            med studiemedel som det ska finnas generell rätt till bör bli
            färre än i dag. Konkret innebär det att universitets- och högskolestudenter
            ska ha en generell rätt till studiemedel i fyra år. Därefter måste
            den som önskar mer studiemedel kunna uppvisa antingen en examen
            från en minst treårig utbildning, eller minst tre års fullgjorda
            studier på en utbildning som syftar till en examen som omfattar
            minst tre och ett halvt års heltidsstudier.
          </note>
          <note>
            Med detta förslag kommer det inte i lika hög utsträckning som
            i dag att vara möjligt att läsa enbart fristående kurser på lägre
            nivå, som ibland lite negativt kallas hobbykurser, eller att byta
            mellan olika utbildningar. Men det lämnar ändå utrymme för felval
            och andra förseningar upp till ett år.
          </note>
          <note>
            Fru talman! För att värna ett generöst system måste målet vara
            att så många som möjligt ska återbetala sina studielån. Det är
            viktigt för vår ekonomi, och det är viktigt att staten är normgivande
            på området. Man kan titta på vilka de synnerliga skälen för undantag
            ska vara, men principen måste vara att man ska betala tillbaka
            sina lån. Allt fler äldre har goda förutsättningar för ett längre
            arbetsliv. För att välfärden ska finansieras på sikt krävs det
            också att fler arbetar längre. Då är det rimligt att de som börjar
            studera framöver får betala av sina studielån högre upp i åldrarna.
          </note>
          <note>
            Fru talman! I dag krävs det ofta att man innehar körkort för
            att kunna ta de arbeten som erbjuds. Genom att erbjuda unga CSN-lån
            för körkort minskar risken att unga avstår från att ta körkort
            på grund av sin ekonomi. Kristdemokraterna vill därför, likt regeringen,
            möjliggöra för CSN-lån för körkortsstudier på en behörig trafikskola.
          </note>
          <note>
            Fru talman! Jag vill också säga några ord om fribeloppet, det
            vill säga det belopp man kan tjäna samtidigt som man får studiemedel.
            Fribeloppet begränsar studenter att få den arbetslivserfarenhet
            som framtida arbetsgivare söker. Det är väldigt olyckligt. Ett
            slopat fribelopp skulle också möjliggöra för studenter att låna
            mindre, och på så vis få lägre skulder efter examen.
          </note>
          <note>
            Det största problemet för många ungdomar när det gäller att ta
            sig in på arbetsmarknaden i dag är att de inte har någon arbetslivserfarenhet.
            En kombination av arbete och studier innebär att kopplingen till
            arbetsmarknaden stärks. Dessutom begränsar fribeloppet studentens
            egna beslut om hur mycket tid och kapacitet denne har att arbeta
            vid sidan av studierna. Fribeloppet bör därför slopas helt.
          </note>
          <note>
            Fru talman! En del förbättringar har gjorts vad gäller studenters
            studie ­ sociala situation, till exempel barntillägget. Men det
            finns mycket mer att göra på det området. Förutsättningen för
            att kunna söka extra tillägg är att familjens beskattningsbara
            inkomst inte överstiger 125 000 på ett helår. Denna nivå har legat
            still under lång tid. Därför vill vi kristdemokrater se över på
            vilket sätt det extra tillägget kan ges och hur stödet förhåller
            sig till andra stöd i arbetet med att förbättra stödet till ekonomiskt
            utsatta barn och familjer.
          </note>
          <note>
            (Applåder)
          </note>
          <note type="speaker">
            Anf. 134 LENA EMILSSON (S):
          </note>
          <note>
            Fru talman! I dag debatterar vi studiestöd. Studiestöd i form
            av bidrag och lån är en stor del av utbildningspolitiken. Stödet
            ska verka rekryterande för både kvinnor och män och därmed bidra
            till ett högt deltagande i utbildningen. Det ska jämna ut skillnader
            mellan individer samt grupper i befolkningen och bidra till ökad
            social rättvisa.
          </note>
          <note>
            Genom jämlika möjligheter bidrar studiestödssystemet till att
            stärka vårt samhällsbygge med mer kunskap, mer kompetens och mer
            bildning. Utbildning är avgörande för att skapa aktiva samhällsmedborgare,
            för enskildas utveckling och arbetsmarknadsutsikter och för att
            arbetsmarknaden ska fungera väl och bidra till samhällets kompetensförsörjning
            och den svenska välfärden. Stödet ska naturligtvis ha en god effekt
            på samhällsekonomin.
          </note>
          <note>
            Och här finns nu flera positiva förslag. Studenternas situation
            står i centrum i flera av förslagen som behandlas i detta betänkande.
          </note>
          <note>
            Studiestödets bidragsdel höjs med ca 300 kronor från den 1 juli
            2018 till glädje för landets studenter. Men Centerpartiet säger
            nej till höjningen, och Liberalerna och Kristdemokraterna vill
            lägga höjningen på lånedelen och på så vis göra att studenterna
            blir ännu mer skuldsatta.
          </note>
          <note>
            Trygghet i ekonomin är viktigt för studenter och nu vidtar regeringen
            åtgärder för att öka den tryggheten.
          </note>
          <note>
            Regeringen inför en möjlighet för studenter att vara deltidssjukskrivna.
            Den möjligheten finns inte i dag. Man får en heltidsersättning
            även om man är sjukskriven på deltid. Då har man en viss trygghet.
            Man har tryggheten att man trots sjukdom ska kunna studera på
            halvtid. Det främjar dessutom effektivare studier och en ökad
            genomströmning.
          </note>
          <note>
            Den här tryggheten för studenter vill Centern inte ge. Man säger
            nej till förslaget.
          </note>
          <note>
            Nästa år blir det möjligt att ta studielån för att finansiera
            B-körkort. Lånet är avsett att finansiera körkortsutbildning vid
            godkända trafikskolor och riktas i ett första steg till människor
            mellan 18 och 47 år.
          </note>
          <note>
            Under 2019 avser regeringen att utvidga möjligheten även till
            unga i åldern 19–20 år som har avslutat en gymnasieutbildning.
            Detta säger Centerpartiet och Liberalerna nej till.
          </note>
          <note>
            Fru talman! Kunskapslyftet som nu genomförs innehåller platser
            på vuxenutbildning, regionalt yrkesvux, yrkeshögskolan, folkhögskolan
            och högskolan. Fram till 2021 föreslås Kunskapslyftet byggas ut
            och beräknas då omfatta ungefär 93 000 platser. Studieplatser
            och studiestöd speglar synen på vad som är viktigt för att lyfta
            ett samhälle. För att kunna lyfta ett samhälle måste näringslivet
            ha tillgång till välutbildade människor med specialkompetenser
            och kunskaper.
          </note>
          <note>
            Politiken måste tillgodose näringslivets behov av rätt utbildad
            arbetskraft. Men det är inte bara näringslivets behov som tillgodoses
            med många utbildningsplatser av skilda slag, utan även samhällets
            behov av välutbildade människor som genom väl lönade arbeten genererar
            högre skatteintäkter, som i sin tur bidrar till upprustning och
            utveckling av den svenska välfärden.
          </note>
          <note>
            Allt hänger ihop: utbildningsplatserna, näringslivets behov,
            individens skatteintäkter och samhällets behov och utveckling.
            Det är alltså inte enkla jobb vi behöver.
          </note>
          <note>
            Det blir väldigt tydligt i politiken hur man väljer att prioritera.
            Anslaget till studiestöd visar mycket tydligt vilka ambitioner,
            eller brist på ambitio ­ ner, partierna har för samhällsutveckling.
          </note>
          <note>
            I föredragningspromemorian kan vi läsa att Liberalerna i sitt
            förslag satsar 3,9 miljarder kronor mindre till studiestöd. Kristdemokraterna
            har minskat anslaget med 3,8 miljarder. Centerpartiet har minskat
            anslaget med 1 ½ miljard. Moderaterna har minskat anslaget med
            1,4 miljarder.
          </note>
          <note>
            Allianspartierna vill alltså inte satsa på utbildning och studieplatser
            på det sätt som Socialdemokraterna gör.
          </note>
          <note>
            Med en arbetsmarknad som i dag inte kan tillsätta tjänster därför
            att företagen inte hittar någon med rätt utbildning och kompetens
            blir det väldigt tydligt för Socialdemokraterna vad som måste
            göras. Man måste satsa på studier.
          </note>
          <note>
            Socialdemokraterna står för ett samhällssystem där fler personer
            ges möjlighet att studera för att kunna matcha de jobb som finns
            på arbetsmarknaden. På så sätt blir alla vinnare – individen,
            näringslivet och samhället.
          </note>
          <note>
            Jag yrkar härmed bifall till utbildningsutskottets förslag i
            betänkandet.
          </note>
          <note>
            (Applåder)
          </note>
          <note type="speaker">
            Anf. 135 IDA DROUGGE (M) replik:
          </note>
          <note>
            Herr talman! Jag vill börja med att säga att när det gäller moderata
            budgeten är vi helt överens med regeringen om antalet platser.
            Vi matchar dem exakt. Yrkesvux och yrkeshögskola utökas med platser
            som behövs och blir av. Pengarna går till det som är avsett och
            där de ger effekt. Människor kommer ut i arbete. Det bidrar till
            att öka vår konkurrenskraft och tillväxt. Det är bra på alla sätt
            och vis. Där är vi överens.
          </note>
          <note>
            Vi matchar inte ert förslag om utbyggnad av platser på högskola
            och universitet. Men jag tycker faktiskt att vi i den här kammaren
            som tillsammans dagligen har jobbat med de här frågorna i tre
            års tid kan hålla oss på en seriös nivå. Vi vet alla de fakta
            som vi har framför oss. Då borde vi vara ärliga med att säga att
            40 procent av de platser som regeringen vill utöka med inte blir
            av.
          </note>
          <note>
            För två veckor hade vi en dragning i utbildningsutskottet av
            Riksrevi ­ sionen då man presenterade detta. Då undrar jag hur
            Lena Emilsson kan stå i talarstolen och säga att den utbyggnaden
            visar på regeringens ambi ­ tion på högskole- och universitetsområdet.
            Jag skulle vilja ha svar på frå ­ gan: Hur visar det på er ambition?
          </note>
          <note type="speaker">
            Anf. 136 LENA EMILSSON (S) replik:
          </note>
          <note>
            Herr talman! Ni inrättade utbildningsplatser som inte var permanenta
            utan som var tidsbegränsade. Det är klart att vi måste fylla upp
            det tomrum som ni lämnade efter er. Det är också det som har gjort
            att det har tagit tid. Men vi har en plan för hur vi framöver
            ska bygga ut utbildningssystemet. Det handlar inte bara om universitet
            och högskola, utan det handlar också om många andra utbildningar.
          </note>
          <note>
            Det är intressant att Ida Drougge säger att man vill underlätta
            för dem som befinner sig mitt i livet. Om man inte har råd att
            studera ska man kunna göra det. Men Moderaterna säger ju nej till
            studiestartsstödet som riktar sig just till den gruppen. Man ska
            över 25 år, och det finns ingen lånedel i det stödet utan det
            är bara bidr ag som man kan få i upp till 50 veckor.
          </note>
          <note type="speaker">
            Anf. 137 IDA DROUGGE (M) replik:
          </note>
          <note>
            Herr talman! Jag tycker att det är tråkigt att jag över huvud
            taget inte fick svar på min fråga.
          </note>
          <note>
            40 procent av pengarna, totalt 12,3 miljarder kronor, går alltså
            ingenstans. De ligger på hög, och Riksrevisionen har pekat på
            att det beror på bristfällig styrning från regeringen. De pengar
            som är avsedda för platser kan alltså inte användas till platser.
            Om det är någonting som är tomt är det just det, och ingenting
            annat.
          </note>
          <note>
            Det är tvärtom normalt att man utökar antalet studieplatser under
            en lågkonjunktur. Förhoppningsvis är också lågkonjunkturer tillfälliga.
          </note>
          <note>
            När det gäller studiestartsstödet var vi moderater för att ni
            genomförde den reformen. Vi ser att den tyvärr behövs med tanke
            på hur dåligt Arbetsförmedlingen fungerar i dag.
          </note>
          <note>
            När vi nu lägger fram vår budget har vi andra förslag till var
            de arbetsmarknadsutbildningar som ligger under Arbetsförmedlingen
            ska finnas, hur medlen ska fungera och var de ska ligga någonstans.
            Vi ser hellre att man lägger dem på yrkesvux och att de kommunaliseras
            samtidigt som man ändrar hela Arbetsförmedlingens arbete. Då behövs
            inte studiestartsstödet i vår budget. Men med den arbetsförmedling
            som ni vill ha behövs det. Det hör alltså inte riktigt till denna
            debatt.
          </note>
          <note type="speaker">
            Anf. 138 LENA EMILSSON (S) replik:
          </note>
          <note>
            Herr talman! Är de 12 miljarder som avses de pengar som universiteten
            lägger på hög och inte utnyttjar?
          </note>
          <note type="speaker">
            (IDA DROUGGE (M):
          </note>
          <u who="unknown" xml:id="i-6bc7936411ae62f5-0">
            <seg>
              Ja.)
            </seg>
          </u>
          <note>
            Universitet och högskolor är nämligen autonoma. Det kan vara
            lite svårt för regeringen att peka med hela handen och säga att
            pengarna ska användas till det ena eller det andra.
          </note>
          <note>
            När det gäller studiestartsstödet tycker jag att det är väldigt
            märkligt att ni först säger ja när betänkandet behandlas i kammaren
            och att ni ett år senare är emot det hela. Någon gång måste man
            bestämma sig för vad man vill.
          </note>
          <note>
            Jag tycker att förslaget är väldigt bra, för det behövs verkligen.
            Det har visat sig att det finns många människor som har behov
            av lite hjälp med att komma in i studier. Med en liten push och
            lite hjälp med finansieringen under det första året får de den
            möjligheten.
          </note>
          <note>
            Att satsa i lågkonjunktur och inte i högkonjunktur ter sig också
            lite märkligt. Man bör bygga ut ett utbildningssystem så att det
            har ett jämnt flöde över tiden. Det ska inte vara ett ryckigt
            system i vilket man inte vet om man får några platser i nästa
            budget eller under nästa mandatperiod. Det måste vara säkert och
            jämnt.
          </note>
          <note>
            Det är dessutom viktigt att utbilda människor till de jobb som
            finns att söka men som människor inte har kompetens för.
          </note>
          <note type="speaker">
            Anf. 139 FREDRIK CHRISTENSSON (C) replik:
          </note>
          <note>
            Herr talman! Det är bra att tydliga skillnader lyfts fram, även
            inom detta område.
          </note>
          <note>
            När man ibland debatterar studiestöd, utbildningspolitik eller
            politik i allmänhet kan man när man lyssnar på Socialdemokraterna
            lätt tro att dyr politik är detsamma som bra politik. Denna uppfattning
            delar inte jag.
          </note>
          <note>
            Vi måste möta de samhällsutmaningar som vi ser. I mitt anförande
            pekade jag på några av dessa delar. En stor utmaning i dag för
            den högre utbildningen är att fyra av tio utbildningar inte lönar
            sig. Om man börjar studera på en sådan utbildning riskerar man
            att förlora i livsinkomst. Det här är en stor utmaning som jag
            tycker att man bör peka på och hitta möjligheter för.
          </note>
          <note>
            Den andra utmaningen som lyftes fram i mitt anförande, men som
            jag inte har hört regeringen tala om, handlar om möjligheter att
            studera högre upp i åldrarna. Man kanske senare i livet vill kunna
            vidareutbilda sig för att antingen behålla en kompetens och vara
            anställbar på arbetsmarknaden eller omskola sig för att därmed
            få möjlighet att hitta ett nytt arbete.
          </note>
          <note>
            Centerpartiet har i det betänkande som vi i dag diskuterar presenterat
            förslag på att möjliggöra just det här. Människor ska kunna studera
            högre upp i åldrarna. Därför vill vi ändra åldersgränserna för
            när man kan ta studielån.
          </note>
          <note>
            Min första fråga till Lena Emilsson är: Varför ser vi inte regeringen
            presentera några sådana förslag?
          </note>
          <note>
            Min andra fråga är kopplad till utmaningen att fyra av tio utbildningar
            inte lönar sig. Vi presenterar stora förslag för att utbildningar
            ska löna sig som innebär att skatterna sänks för låg- och medelinkomsttagare.
            Vi vill också sänka marginalskatterna. Då lönar det sig bättre
            att utbilda sig. Varför ser vi inga sådana förslag från Socialdemokraterna?
          </note>
          <note type="speaker">
            Anf. 140 LENA EMILSSON (S) replik:
          </note>
          <note>
            Herr talman! Att fyra av tio utbildningar inte lönar sig är mer
            en fråga för parterna på arbetsmarknaden. Vissa jobb – ofta väldigt
            kvinnodominerade – har en för dålig löneutveckling. Det är inte
            utbildningens fel i sig, utan det handlar om att vissa yrken inte
            värderas högre. Detta är en väldigt viktig fråga.
          </note>
          <note>
            Fredrik Christensson frågade också om den övre åldersgränsen
            för att ta studielån. Vi tycker att det är viktigt att man betalar
            tillbaka sina studie ­ lån. Då ska man inte studera så högt upp
            i ålder att man inte har möjlighet att betala tillbaka detta.
          </note>
          <note>
            Det finns partier som förespråkar att en åldersavskrivning tas
            bort, men det ställer jag eller mitt parti inte upp på. Det skulle
            missgynna dem som redan har det dåligt ställt. Framför allt kvinnor
            drabbas av detta.
          </note>
          <note>
            Vilken möjlighet tror Fredrik Christensson att det finns att
            betala tillbaka studielånet på en mager pension om man inte har
            lyckats betala tillbaka det fram till 67 års ålder?
          </note>
          <note type="speaker">
            Anf. 141 FREDRIK CHRISTENSSON (C) replik:
          </note>
          <note>
            Herr talman! Lena Emilsson säger att det är parterna som sätter
            lönerna i Sverige, och den uppfattningen delar jag. Men här i
            kammaren kan vi faktiskt välja hur vi beskattar människor. Vi
            har ett väldigt högt skattetryck i Sverige som givetvis bidrar
            till att det är mindre lönsamt att utbilda sig här jämfört med
            i andra länder.
          </note>
          <note>
            I bästa fall lyfter regeringen inte upp denna fråga. Men i värsta
            fall bidrar regeringen till denna utveckling genom att höja skatterna
            på arbete, vilket vi har sett under mandatperioden. Därmed blir
            utbildningspremien sämre.
          </note>
          <note>
            För att det ska vara mer lönsamt att utbilda sig är det också
            viktigt att fokusera på att stärka kvaliteten inom den högre utbildningen
            så att den blir mer attraktiv för dem som ska anställa. Detta
            kommer vi att debattera under morgondagen, då det handlar om just
            den högre utbildningen. Det här är dock en viktig del tillsammans
            med det som Ida Drougge tog upp om att vi lägger pengar på lärosäten
            vilka sedan inte används. Det här ser jag som ytterst problematiskt.
          </note>
          <note>
            När vi nu ska ha ett längre arbetsliv måste studiemedelssystemet
            följa med. Man ska ha förutsättningar att vidareutbilda sig. Det
            här är en viktig fråga eftersom människor framför allt ska orka
            arbeta längre. De ska kunna byta karriär genom att läsa lite ytterligare
            eller ombilda sig. Det här ser jag som en oerhört viktig förutsättning.
          </note>
          <note>
            Vi har i grunden ett individuellt ansvar för detta. Jag skulle
            personligen gärna ha möjlighet att senare i livet omskola mig
            för att få arbeta under en längre tid. Det här gäller människor
            på ett personligt plan, men också ur ett samhällsperspektiv behöver
            människor ha möjlighet att arbeta längre. Tyvärr ser vi inga förslag
            från Socialdemokraterna på detta område.
          </note>
          <note type="speaker">
            Anf. 142 LENA EMILSSON (S) replik:
          </note>
          <note>
            Herr talman! Att arbeta högre upp i åldrarna är en framtid vi
            kommer att möta. Det är dock också viktigt att skaffa sig en utbildning
            när man är relativt ung. Man har möjlighet att byta karriär under
            livet flera gånger med det studiestödssystem som finns. Det här
            är helt riktigt, och det är också en mycket viktig fråga eftersom
            näringslivet förändras under årens lopp.
          </note>
          <note>
            Dagens system tillåter att man tar studielån ända upp till 56
            års ålder. Men vi måste också se till att den som har tagit studielån
            ska ha en rimlig möjlighet att betala tillbaka det. Socialdemokraterna
            tycker därför inte att det behöver justeras upp i detta läge.
          </note>
          <note type="speaker">
            Anf. 143 CHRISTER NYLANDER (L) replik:
          </note>
          <note>
            Herr talman! Jag har två ganska enkla frågor till Socialdemokraterna
            och regeringen.
          </note>
          <note>
            Varken i år eller förra året bedömer regeringen studiemedelssystemets
            effekt på jämställdheten. Jag vill veta varför det är så.
          </note>
          <note>
            Min andra fråga gäller ett stort och avgörande samhällsproblem
            i Sverige. Vi har för få lärare och för få som söker sig till
            läraryrket. Söktrycket till läraryrket sjunker. Bedömer regeringen
            och Socialdemokraterna att om man ökar antalet platser kommer
            fler att söka? Eller riskerar förkunskaperna snarare att sjunka
            och avhoppen öka?
          </note>
          <note type="speaker">
            Anf. 144 LENA EMILSSON (S) replik:
          </note>
          <note>
            Herr talman! Utbildningsutskottet har ställt krav i den utvärdering
            som sker av varje budget. Precis som Christer Nylander säger har
            jämlikhetsaspekten inte vägts in tillräckligt mycket. Däremot
            tittar man i budgeten på hur studiestödssystemet har slagit ut
            vad gäller jämställdhet, breddad rekrytering, åldersspann – man
            tittar på väldigt många olika parametrar. Denna aspekt finns med,
            men jag kan hålla med om att den kan förbättras ytterligare.
          </note>
          <note>
            Läraryrkets attraktivitet är den viktigaste faktorn för att få
            unga människor att söka till utbildningen. Här pågår ett massivt
            arbete. Det började med Lärarlönelyftet och har fortsatt med olika
            kompetensutvecklingsplaner. Det handlar också om hur man ska kunna
            utbilda människor som nästan är färdiga och kanske bara saknar
            något ämne. Det finns många olika former av kompletterande pedagogisk
            utbildning, till exempel Teach for Sweden, för att ta in människor
            till läraryrket.
          </note>
          <note>
            Christer Nylander säger att antalet sökande inte har ökat. På
            vissa utbildningar har det gjort det, på andra inte. Det är inget
            generellt problem.
          </note>
          <note>
            Sedan är det faktiskt ganska många som återvänder till läraryrket
            efter att en gång ha lämnat det. Där har naturligtvis lönebildningen
            en viktig funktion.
          </note>
          <note type="speaker">
            Anf. 145 CHRISTER NYLANDER (L) replik:
          </note>
          <note>
            Herr talman! Jag lyfte fram detta med läraryrkets status därför
            att en av skillnaderna mellan regeringens budget och vår budget
            består i att vi inte bygger ut lärarutbildningen så kraftigt.
            Därför återkommer jag till frågan. Om man har lågt söktryck på
            lärarutbildningarna och ökar antalet platser, är det då så att
            det är fler som söker lärarutbildningarna bara för att det finns
            fler platser, eller riskerar man snarare att det blir precis tvärt
            ­ om – att attraktiviteten minskar på grund av de tomma platserna,
            att avhoppen ökar och att vi får större problem med att öka läraryrkets
            attraktivitet på lång sikt? Jag skulle vilja höra Socialdemokraterna
            bedöma och reda ut den frågan ytterligare.
          </note>
          <note type="speaker">
            Anf. 146 LENA EMILSSON (S) replik:
          </note>
          <note>
            Herr talman! Läraryrkets attraktivitet är en väldigt viktig faktor
            för att över huvud taget få sökande. Något som också är oerhört
            viktigt är att vi ser vilken brist vi har på lärare. Det är inte
            på något vis rätt att dra ned på antalet utbildningsplatser när
            det saknas ungefär 50 000 lärare. Det vore helt förskräckligt.
          </note>
          <note>
            Att man satsar på fler platser betyder inte att kvaliteten per
            automatik bli r sämre. Man måste satsa på kvalitet samtidigt som
            man bygger ut antalet platser. På något sätt måste vi tillgodose
            det behov som alla skolor har ute i landet.
          </note>
          <note type="speaker">
            Anf. 147 ELISABET KNUTSSON (MP):
          </note>
          <note>
            Herr talman! Efter en dag med många möten sjunker jag ned i soffan
            hemma och slår på tv:n. Ur tv:n kommer det någonting som heter
            Under ­ cover Boss . Det är ett program där en chef åker omkring
            i sin egen verk ­ samhet förklädd för att kolla hur det står till
            och vad som verkligen händer där. Programmet mal på. Mot slutet
            av programmet träffar han några av sina anställda som på något
            sätt har utmärkt sig – varit extra duktiga eller gjort något knasigt.
            Då sätter han sig ned med dem och delar ut gratifika ­ tioner
            för deras insatser. Nästan alltid får de antingen sina egna studieskul
            ­ der betalda eller grundplåtar som möjliggör att deras barn ska
            kunna stu ­ dera när de blir stora. Då tänker jag stolt och tacksamt
            på det faktum att vi här i Sverige inte är beroende av föräldrar
            med goda inkomster, gåvor på grund av att vi har uppmärksammats
            i en tv-show eller något annat lotteri som ger möjlighet att ha
            råd att studera.
          </note>
          <note>
            Herr talman! Nästan alla unga människor har en dröm om hur livet
            ska utveckla sig. En av de ingredienser som ingår i att forma
            sitt liv är utbildning, förhoppningsvis följd av jobb. För de
            allra flesta av våra ungdomar är det självklart att fortsätta
            steget in på gymnasiet efter grundskolan. Här kommer det första
            riktigt skarpa valet. Alla väljer inte rätt här, utan när gymnasiet
            är över har kanske nya insikter dykt upp. Den nya inriktningen
            i livet behöver kanske kompletteras med kurser på komvux, eller
            så har en helt ny tanke vuxit fram. Det kanske blir en utbildning
            på yrkesvux i stället.
          </note>
          <note>
            Oavsett vilken väg en person väljer behöver den ekonomiska trygghet
            ­ en vara säkrad. I vårt svenska system ska inte föräldrarnas
            bakgrund vara det som påverkar om man kan studera vidare. Det
            ska vara möjligt att byta karriär som ensamstående förälder eller
            mitt i livet ta steget för att göra något nytt. Det ska finnas
            ekonomiskt stöd om man vill åka utomlands för att förkovra sig
            och få kunskap om andra kulturers vardag och en god insikt om
            sig själv. Att inte få möjlighet till en stabil ekonomi skulle
            göra detta omöjligt för många. För många som inte har någon ekonomisk
            back ­ up hemifrån är det svårt.
          </note>
          <note>
            Regeringen har i årets budget justerat upp både bidragsdelen
            och lånedelen samt taket för hur mycket man får tjäna innan det
            påverkar dessa. Detta kommer att göra skillnad för många. Syftet
            med vårt studiestöd är ju att utjämna skillnader mellan individer
            och grupper, så att människor från vissa grupper som annars inte
            skulle våga ta klivet vågar börja studera. Detta är grundbulten
            i allas möjligheter till studier.
          </note>
          <note>
            Studiestöd finns i många olika former och har olika målgrupper.
            Ett av de studiestöd som har tillkommit under året är studiestartsstödet.
            Tanken med studiestartsstödet är att kommunerna ska få bättre
            möjlighet att pusha dem som står långt från arbetsmarknaden att
            återuppta studierna och göra klart sin grundskole- och gymnasieutbildning.
            Att våga ta steget tillbaka till skolbänken kan vara som att bestiga
            Mount Everest. Då kan det verkligen vara en hjälp på vägen att
            få en trygg och förutsägbar ekonomisk situation.
          </note>
          <note>
            Herr talman! Jag känner mig så stolt över att vi i det här landet
            har en gemensam syn på att i princip alla våra invånare ska ha
            möjlighet att utvecklas och skaffa sig utbildning på många olika
            nivåer genom hela livet. Vi har ekonomiska strukturer för studier
            på alla plan oavsett skolform. Det gäller gymnasium, yrkesutbildning,
            folkhögskola, universitet och högsko ­ la.
          </note>
          <note>
            Jag yrkar bifall till förslaget i betänkandet och avslag på motionerna.
          </note>
          <note>
            (Applåder)
          </note>
          <note type="speaker">
            Anf. 148 DANIEL RIAZAT (V):
          </note>
          <note>
            Herr talman! En av de viktigaste förutsättningarna för att göra
            kunskap och utbildning tillgängligt för fler människor är ett
            bra studiestödssystem som ger social och ekonomisk trygghet för
            studerande. Studiemedel och studiestöd som går att leva på är
            också en nödvändig förutsättning för att kunna studera på heltid.
            Det är därmed en förutsättning för att kunna skapa utbildningar
            av hög kvalitet.
          </note>
          <note>
            År 2006 medverkade Vänsterpartiet till att ett tilläggsbidrag
            för studerande med barn infördes. Vår principiella inställning
            – då som nu – är att studiemedlet är ett utbildningspolitiskt
            motiverat stöd för de studeran ­ des personliga försörjning. Familjepolitiskt
            stöd till studerande med barn bör fördelas via de ordinarie trygghetssystemen
            genom bättre tillgång till och förbättringar av bland annat barnbidrag,
            föräldraförsäkring och bostadsbidrag.
          </note>
          <note>
            Efter många år av orättvisornas politik, där resursfördelningsprincipen
            gjordes utifrån ett omvänt Robin Hood-perspektiv, med skattesänkningar
            som gynnade en liten elit i samhället, är det dags att omfördela
            resurserna utifrån behoven hos alla, inte bara några få. Jag är
            därför stolt över att tillhöra ett parti som genom förhandlingar
            med Socialdemokraterna och Miljöpartiet, det vill säga regeringen,
            bland annat fått igenom en satsning som ger gymnasieelever och
            studenter på högskola och universitet höjda bidragsnivåer inom
            studiestödet.
          </note>
          <note>
            För gymnasieelever höjs studiebidraget med 200 kronor till sammanlagt
            1 250 kronor per studiemånad. För studenter vid högskola och universitet
            höjs bidragsdelen i studiemedlet med 296 kronor per månad vid
            heltidsstudier. Studiemedlens totalbelopp, inklusive bidrag och
            studielån, blir efter höjningen ca 11 300 kronor per studiemånad.
          </note>
          <note>
            Jag är också stolt över att tillhöra ett parti som tillsammans
            med reger ­ ingen tagit fram förslaget om CSN-lån för körkort.
            Som har sagts tidigare från talarstolen är körkort en viktig del
            när det handlar om att få ett arbete. Nu möjliggör vi äntligen
            för personer som ofta befinner sig i en svår eko ­ nomisk situation,
            det vill säga studerande, att skaffa sig körkort för att ha enklare
            väg in på arbetsmarknaden.
          </note>
          <note>
            Sammanlagt innebär detta att 24,4 miljarder ur statens budget
            för 2018 går till utgiftsområdet. Mest pengar, drygt 16 miljarder,
            kommer att gå till studiemedel för dem som studerar vid hög skolor
            och universitet. Drygt 4 miljarder kronor går till studiehjälp,
            som bland annat handlar om gymnasieeleverna.
          </note>
          <note>
            Jag vill med det passa på att yrka bifall till utskottets förslag
            till beslut.
          </note>
          <note>
            Herr talman! För att studiestödssystemet ska bli mer rättvist
            och där ­ igenom kunna motverka social snedrekrytering på ett
            bättre sätt behöver det göras om i grunden. Vänsterpartiets vision
            är att införa en studielön så att studier jämställs med arbete.
          </note>
          <note>
            En investering i studielön åt dem som studerar måste på sikt
            anses vara det enda som är ekonomiskt och socialt gynnsamt och
            hållbart både för den studerande och för samhället. Det skulle
            betyda en större möjlighet för studenten att få en bra utbildning
            och öka dennes förmåga till aktivt deltagande i samhällslivet.
          </note>
          <note>
            Det är i samhällets och demokratins intresse att människor är
            välutbildade och att den totala kunskapsmassan ökar. Med studielön
            skulle även studerande få tillgång till trygghetssystemen, och
            många av de sociala och ekonomiska problem som studenterna har
            i dag skulle lösas.
          </note>
          <note>
            Det finns exempel på företag som gör det redan i dag. Jag besökte
            nyligen ett företag i Dalarna som heter Erasteel Kloster. Det
            är ett av Sveriges större företag. Vad det har gjort är att det
            erbjuder sina anställda just detta. Anställda som inte har en
            ingenjörsutbildning får 80 procent av sin lön för att studera
            på vilket lärosäte de vill för att därefter kunna komma in och
            arbeta som ingenjörer men även inom andra yrken. Det är någonting
            som har gett resultat för Erasteel Kloster och någonting som kan
            ge resultat för hela landet.
          </note>
          <note>
            Jag vill passa på att kommentera några av de förslag och texter
            som de övriga partierna har lyft fram. Moderaterna säger: ”Vi
            vill höja fribeloppet till över 200 000 kronor per kalenderår,
            utöka antalet extra studieveckor för den som fyllt 40 år till
            60 veckor, höja åldersgränsen för studiemedel till 60 år och höja
            tilläggslånet för studerande med barn till 5 000 kronor per studiemånad.”
            Ingenstans nämns förslag om att man vill höja bidragsdelen i studiemedlen.
          </note>
          <note>
            Sverigedemokraterna säger: ”I vissa avseenden vill Sverigedemokraterna
            göra systemet ännu mer generöst” – sedan kommer faktumet att det
            är precis tvärtom – ”men i andra avseenden anser vi att det har
            blivit väl generöst och orättvist. Vi önskar en minskning av studiebidragen
            eftersom vi gör en neddragning av antalet platser på folkhögskolan
            (utg.omr. 17). Vi avslår också förslaget om satsningar på stöd
            till studerande på gymnasieskolans introduktionsprogram eftersom
            vi anser att det ska vara lika villkor att studera för alla. Vi
            vill inte ha orättvisa gräddfiler för specifika grupper i samhället.”
            Om elever på introduktionsprogrammet i dag är de elever som har
            gräddfiler i samhället tror jag att Sverigedemokraterna lever
            i ett annat samhälle.
          </note>
          <note>
            Liberalerna säger: ”Liberalerna avvisar regeringens anslagshöjningar
            för 2018 inom anslaget 1:2 Studiemedel – – – Förslaget om en höjning
            av studiemedlens bidragsdel avvisas till förmån för en motsvarande
            höjning av studiemedlens lånedel.” Det betyder fler skuldsatta
            studenter. ”Det innebär en minskning med 546 000 000 kronor för
            2018 av anslaget – – – Liberalerna föreslår att studielån som
            tas fr.o.m. den 1 januari 2018 inte ska kunna skrivas av vid 68
            års ålder.”
          </note>
          <note>
            Det som alla dessa partier har gemensamt är att om debatten hade
            handlat om höginkomsttagare, de som befinner sig högst upp i samhället
            ur ett ekonomiskt och socialt perspektiv, hade dessa texter aldrig
            förekommit. Där hade det stått att man vill satsa på att utöka
            det man kallar för avdragsrätten för de personerna.
          </note>
          <note>
            När det gäller personer som är studerande och har en tuff ekonomisk
            situation, personer som kanske är fattigpensionärer eller övriga
            i samhället som verkligen är i behov av dessa bidrag och att de
            höjs, är helt plötsligt inställningen annorlunda. Där går Sverigedemokraterna
            ihop med den övriga Alliansen. Det är också därför Sverigedemokraterna
            inte bara är ett extremt parti utan ett högerextremt parti.
          </note>
          <note>
            (Applåder)
          </note>
          <note type="speaker">
            Anf. 149 CHRISTER NYLANDER (L) replik:
          </note>
          <note>
            Herr talman! Daniel Riazat har en hög svansföring och en högtravande
            retorik inte minst när det gäller rättvisa och orättvisa. Nu fick
            vi reda på att gränsen mellan orättvis råkapitalism och ett rättvist
            socialistiskt samhälle är 296 kronor i månaden. Det gamla systemet
            var orättvist, men nu återställs rättvisan.
          </note>
          <note>
            Jag skulle ändå vilja ställa frågor om studielån och studielön.
            Vänsterpartiet vill att rättviseskäl införa studielön i stället
            för studielån. Var ligger rättvisan i att den som utbildar sig
            till läkare och får väldigt hög lön får studielön för att genomföra
            detta och inte tar några lån medan den som väljer att gå direkt
            till arbetet och bli vårdbiträde inte får vare sig studielån eller
            studielön?
          </note>
          <note type="speaker">
            Anf. 150 DANIEL RIAZAT (V) replik:
          </note>
          <note>
            Herr talman! Jag vet inte om Christer Nylander har missat att
            Vänster ­ partiet är ett oppositionsparti i Sveriges riksdag.
            Det är det enda opposi ­ tionspartiet som har valt att inte stå
            vid sidan och gnälla över det som man i ert fall själv har försämrat
            utan snarare vara med och på ett konstruktivt plan få igenom satsningar
            som förbättrar för människor.
          </note>
          <note>
            Betyder det att Vänsterpartiet är nöjt och att det är något slags
            införande av socialism? Ja, kanske om man frågar vissa av Christer
            Nylanders partikamrater. I det här fallet handlar det om det är
            ett steg i rätt riktning. Det handlar om att vi ser till att ungdomar,
            studerande, som under en lång tid inte har fått en höjning av
            bidragsdelen också får ta del av våra gemensamma skattepengar,
            till skillnad från vid er tid vid makten när det gäller till exempel
            dem som är höginkomsttagare.
          </note>
          <note>
            När det handlar om studielön är det inte något färdigt förslag
            som Vänsterpartiet har presenterat. Precis som du själv sa, Christer
            Nylander, handlar det om ett rättvisetänk och om att ha en tanke
            om utbildning som inte utgår ifrån att människor ska behöva arbeta
            så mycket som möjligt för att kunna klara sig för att det på något
            sätt skulle vara ett incitament för människor att vilja studera
            mer. Det handlar om att behöva arbeta under samma tid som de studerar,
            som många studenter behöver göra i dag.
          </note>
          <note>
            Det gäller att likställa studierna med arbete. Detaljerna kommer
            vi såklart att diskutera när Liberalerna om tio år säger att Vänsterpartiet
            hade rätt.
          </note>
          <note type="speaker">
            Anf. 151 CHRISTER NYLANDER (L) replik:
          </note>
          <note>
            Herr talman! Rättvisa är väldigt svårt. Det förslag som regeringen
            nu lägger fram tillsammans med Vänsterpartiet innebär att man
            ger ökat bidrag till den som pluggar till läkare och får en ganska
            hög lön efter att ha gjort den insatsen. Det är väldigt bra att
            människor vill göra det. Däremot blir det inget ökat bidrag till
            den som väljer att inte plugga vidare utan i stället blir vårdbiträde
            direkt.
          </note>
          <note>
            Man måste ändå fundera på det. Den som väljer att plugga vidare
            på högskolan och gör den insatsen ska få lön för mödan. Men man
            måste också se att det är en viss egen investering. Det blir inte
            mycket rättvisare om den som utbildar sig till lärare, läkare
            eller advokat får sina studier helt betalda genom en studielön
            i stället för att ta lån medan den som inte gör det inte får del
            av det bidrag som Vänsterpartiet vill ge till dem som pluggar
            till höglöneyrken. Vari ligger rättvisan i detta?
          </note>
          <note type="speaker">
            Anf. 152 DANIEL RIAZAT (V) replik:
          </note>
          <note>
            Herr talman! Jag är inte så säker på att Christer Nylander har
            läst själva betänkandet eller att han har koll på Vänsterpartiets
            politik. Vi har nämligen inte kommit överens med regeringen när
            det gäller studielön. Det som vi har kommit överens om är bland
            annat en höjning av studiemedlens bidragsdel på ca 300 kronor.
            Det handlar också om 200 kronor i studiestödet för gymnasieungdomar
            och om CSN-lån för körkort. Det är huvuddragen i det som vi har
            kommit överens om.
          </note>
          <note>
            När det handlar om studielönen förstår jag att Christer Nylander
            väljer att på ett retoriskt sätt försöka föra bort fokus från
            det faktum att Liberalerna vill skära ned. De vill helt enkelt
            skuldsätta ungdomar och studerande i stället för att de ska få
            sin bidragsdel höjd – för en gångs skull efter tiotals år. Det
            är det som Liberalerna vill.
          </note>
          <note>
            Jag förstår att Christer Nylander, som är en väldigt skicklig
            retoriker, väljer att föra detta slags debatt för att föra bort
            fokus från faktum. Men det finns i text, och det står i ert särskilda
            yttrande. Jag uppmanar väljarna att läsa där på vilket sätt och
            på vilka nivåer Alliansen vill skära ned i deras plånböcker.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 14 december.)
          </note>
          <note>
            § 17 Associationsrätt
          </note>
          <note>
            Civilutskottets betänkande 2017/18:CU7
          </note>
          <note>
            Associationsrätt
          </note>
          <note>
            föredrogs.
          </note>
          <note type="speaker">
            Anf. 153 JOHANNA HARALDSSON (S):
          </note>
          <note>
            Herr talman! Vi debatterar i dag civilutskottets betänkande nr
            7. Det är ett betänkande som tar upp motioner från den allmänna
            motionstiden som berör associationsrätt. Det är lagstiftning om
            olika företagsformer och andra regler som berör området, till
            exempel revision och redovisningsregler.
          </note>
          <note>
            Det är viktigt att vi har en lagstiftning som ger tydliga ramar
            för företagande, hur det går till att starta, vilka skyldigheter
            och rättigheter du har när du driver företag och slutligen hur
            du lägger ned. Klara spelregler skapar förtroende för våra svenska
            företag. När alla håller sig till de regler som vi har satt upp
            konkurrerar företagen på lika villkor.
          </note>
          <note>
            Eftersom det finns de som använder företag i brottsligt syfte
            är det också viktigt att de lagar och regler som rör företagande
            motverkar till exempel ekonomisk brottslighet och skapar möjlighet
            till insyn och kontroll.
          </note>
          <note>
            Revision och redovisning är ett område som vi har stärkt under
            mandatperioden genom införandet av redovisningsdirektivet. De
            genomförda lagändringarna syftar till att stärka revisorernas
            oberoende, förbättra kvaliteten och tillföra mer information i
            revisionsberättelsen, som är till nytta för olika intressenter.
          </note>
          <note>
            Samtidigt har de 98 procent av alla svenska företag som innefattas
            i kategorin mindre företag fått förenklingar i kraven på sina
            redovisningar – detta för att minska den administrativa bördan.
          </note>
          <note>
            Dessa lagändringar är resultat av EU-beslut. Våra företag agerar
            på EU:s inre marknad. Därför är det viktigt med liknande spelregler
            för att företag ska kunna konkurrera på lika villkor.
          </note>
          <note>
            Vi har under mandatperioden moderniserat lagen om ekonomiska
            föreningar, och snart kommer en helt ny lag som ska bli mer överskådlig
            och lättillgänglig. Ekonomiska föreningar konkurrerar på samma
            marknad som aktiebolag. Därför är det naturligt att vi förenklar
            regelverket även för ekonomiska föreningar – det har tidigare
            gjorts för aktiebolag.
          </note>
          <note>
            Herr talman! Även om lagstiftningen som rör olika associationsformer
            är viktig och skapar ramar inom vilka företagande kan bedrivas
            är det inte olika redovisningsregler eller valet av associationsform
            som skapar framgångssagor bland svenska företag. De skapas givetvis
            av människor med idéer och engagemang och genom hårt arbete. Men
            goda förutsättningar för företagande skapas av andra politiska
            beslut. Det handlar om ett väl utbyggt utbildningssystem, om en
            aktiv arbetsmarknadspolitik och om att politiken tar ansvar för
            och tar initiativ för att motverka bostadsbristen. Goda förutsättningar
            skapas genom ett bra klimat för forskning och utveckling, tillgängligt
            riskkapital och stöd vid uppstart och när företag växer. En väl
            utbyggd infrastruktur och stöd vid exportsatsningar är också politik
            som stöder företagande i Sverige. Trygga människor vågar. Då är
            det också viktigt att trygghetssystemen hänger med när man tar
            steget och startar eget.
          </note>
          <note>
            På alla dessa områden har den socialdemokratiskt ledda regeringen
            tagit initiativ, och vi vill fortsätta att skapa en bra grund
            för företagande och fler jobb i Sverige.
          </note>
          <note>
            Herr talman! I detta betänkande finns det ett tillkännagivande
            som vi från Socialdemokraterna inte står bakom. Vi har därför
            tillsammans med Miljöpartiet och Vänsterpartiet en reservation.
            Det handlar om en lagstiftning som trädde i kraft under 2016.
            Först under nästa år kommer vi att kunna se hur den faktiskt har
            slagit ut. Det gäller hållbarhetsrapportering. Stora företag ska
            från och med räkenskapsåret 2017 upprätta en hållbarhetsrapport.
            Rapporten ska innehålla information om hur företaget arbetar med
            miljöfrågor, sociala förhållanden, personal, respekt för mänskliga
            rättigheter och motverkande av korruption.
          </note>
          <note>
            De borgerliga partierna och Sverigedemokraterna i utskottet anser
            – nu citerar jag ur betänkandet – ”att hållbarhetsrapportering
            fyller en funktion för att öka tillgängligheten till information
            om företagens hållbarhetsarbete. Hållbarhetsfrågorna får därigenom
            en mer framträdande roll och konsumenter och investerare får mer
            information om företagen och deras utveckling.”
          </note>
          <note>
            När jag läser det läser jag också att man tycker att hållbarhetsrapportering
            egentligen är någonting bra. Men samtidigt tycker man inte att
            det är någonting som fler företag i Sverige ska pyssla med.
          </note>
          <note>
            Det är uppskattningsvis 1 600 företag som berörs av de nya reglerna.
            Borgarna och Sverigedemokraterna vill begränsa antalet avsevärt,
            så att det uppskattningsvis enbart är 100 bolag som ska göra detta
            – de har många gånger redan i dag dessa rapporter i sina årsredovisningar.
          </note>
          <note>
            I detta avseende tycker jag att de borgerliga partierna och Sverigedemokraterna
            är bakåtsträvande. Vi vet att hållbarhet blir allt viktigare för
            medborgare och konsumenter och för investerare i företag men också
            för vårt samhälle. Genom att se till att fler är skyldiga att
            hållbarhetsrapportera än vad EU-direktivet kräver hoppas vi att
            dessa frågor i större utsträckning ska komma upp på företagens
            agendor. Vi gick längre än vad direktivet krävde för att vi ville
            driva på utvecklingen och öppna ögonen hos de företag som tidigare
            inte prioriterat dessa frågor.
          </note>
          <note>
            Jag är övertygad om att rapporteringen skapar nya synsätt och
            arbetssätt hos flera av våra stora företag när hållbarhet är någonting
            som man förväntas arbeta med. Om vi med hjälp av detta ytterligare
            kan stärka va rumärket Sverige och när det som är made in Sweden
            faktiskt är mer hållbart tror jag att vi ökar vår konkurrenskraft,
            med resultatet att fler arbetstillfällen kan skapas.
          </note>
          <note>
            Men för de borgerliga partierna i Sveriges riksdag är det alltså
            inte aktuellt att gå före. De vill inte ens invänta den utvärdering
            som regeringen utlovade vid införandet av kraven. Inte ens det
            första årets effekter kommer vi att kunna få titta på om vi ska
            följa borgarnas förslag. Vi vet inte vilka reaktioner det skapar
            hos företag, investerare och kunder eller hur stora kostnaderna
            faktiskt är – det var något som efterfrågades under debatten inför
            införandet av kraven. Jag ser däremot med intresse fram emot den
            uppföljning av lagen som regeringen utlovade.
          </note>
          <note>
            Med detta yrkar jag bifall till reservation nr 1.
          </note>
          <note>
            (Applåder)
          </note>
          <note type="speaker">
            Anf. 154 HAMZA DEMIR (V):
          </note>
          <note>
            Herr talman! ”En stor del av Sveriges välfärdssystem och infrastruktur
            finansieras av skatter och avgifter. Ekonomisk brottslighet drabbar
            normalt sett inte en brottsutsatt person så som till exempel ett
            inbrott eller en misshandel.
          </note>
          <note>
            Genom åren har många kallat ekobrotten för offerlösa brott, men
            Eko ­ brottsmyndigheten menar tvärtom att ekobrottens brottsoffer
            är många. Hela samhället och alla medborgare drabbas när personer
            och företag undanhåller skatter och avgifter eller förser sig
            med pengar från exempelvis välfärdssystemet som de inte har rätt
            till.
          </note>
          <note>
            Ekonomisk brottslighet drabbar även alla seriösa företagare genom
            att de utsätts för illojal konkurrens. – – –
          </note>
          <note>
            När kontrollsystemen inte är tillfredsställande riskerar allmänhetens
            förtroende och tilltro till myndigheterna att urholkas. Oavsett
            om det handlar om upplevd eller faktiskt bristande kontroll hos
            myndigheter påverkar det förtroendet för staten och riskerar att
            på sikt minska viljan att betala skatt. Om det uppfattas som enkelt
            att missbruka system kan det även resultera i att fler lämnar
            oriktiga uppgifter till myndigheterna för att få ut ersättningar
            de inte har rätt till. Otillfredsställande kontrollsystem resulterar
            även i sen upptäckt av brott samt att brottsvinsterna redan har
            investerats i annan brottslighet eller konsumerats.”
          </note>
          <note>
            Det som jag läste nu är ett citat ur Ekobrottsmyndighetens lägesbild
            om ekonomisk brottslighet i Sverige 2016 .
          </note>
          <note>
            Även Riksrevisionen har pågående arbete för granskning om avskaffandet
            av revisionsplikten för mindre aktiebolag. Enligt planering publiceras
            granskningen under december månad, men redan nu finns en mening
            på Riksrevisionens hemsida under rubriken ”Pågående granskningar”
            som säger mycket: ”Skatteverket och Ekobrottsmyndigheten har betonat
            att reformen leder till minskade skatteintäkter och ökad ekonomisk
            brottslighet.”
          </note>
          <note>
            Herr talman! Avskaffandet av revisionsplikten för mindre aktiebolag,
            som genomfördes 2010, har bidragit till att den ekonomiska brottsligheten
            har ökat. I Ekobrottsmyndighetens rapport, som myndigheten publicerade
            i juni 2016, framgår att nästan hälften av de granskade bolagen
            bedöms ha använts som brottsverktyg. De aktiebolag som valt att
            inte ha någon revi sor är också överrepresenterade när det gäller
            planerad ekonomisk brottslighet. Det är främst avsaknaden av insyn
            som gör att dessa bolag används som brottsverktyg.
          </note>
          <note>
            Det är i princip samma frågeformulering, samma oro för välfärden,
            samma analys, samma slutsatser och liknande åtgärder som vi föreslår
            i vår motion som Ekobrottsmyndigheten beskriver i sin rapport
            från 2016.
          </note>
          <note>
            Det är lite olyckligt att vår motion behandlades innan Riksrevisionens
            granskningsrapport om avskaffandet av revisionsplikten för mindre
            aktiebolag. Men allting visar redan att det finns all anledning
            att återinföra en revisionsplikt som en brottsförebyggande åtgärd
            och även överväga hur den lämpligen bör utformas.
          </note>
          <note>
            Jag yrkar bifall till Vänsterpartiets reservation.
          </note>
          <note type="speaker">
            Anf. 155 CARL-OSKAR BOHLIN (M):
          </note>
          <note>
            Herr talman! Vi debatterar i dag, som nämnts, ett associationsrättsbetänkande
            som innehåller en rad olika motioner. Jag tänkte framför allt
            för Alliansens räkning uppehålla mig vid frågan om hållbarhetsrapportering
            och hur den bör vara utformad.
          </note>
          <note>
            När man lyssnar på Socialdemokraterna i denna debatt kan man
            lätt få intrycket att det här är en reform som är efterfrågad
            av alla företag och som dessutom kommer att leda till att det
            skapas nya arbetstillfällen och att det genom införandet av krav
            på hållbarhetsrapportering per definition kommer att gå bättre
            för dessa företag.
          </note>
          <note>
            Det där är någonstans en ganska falsk logik. Det som är grunden
            för hela marknadsekonomin är ju att företag per automatik väljer
            att använda sig av det som skapar mervärden för dem. Det är väldigt
            sällan så att vi politiker kan påföra företag lösningar som per
            definition gör att företagen lyckas bättre i marknadsekonomin.
          </note>
          <note>
            Jag tycker alltså att det är ett lite ohederligt argument i debatten
            att stå och säga att vi kommer att få se fler företag med blomstrande
            ekonomi bara vi politiker visar vägen och inför den här typen
            av hållbarhetsrapporteringskrav.
          </note>
          <note>
            Faktum är ju att det vi ägnar oss åt här i Sveriges riksdag när
            vi ställer krav på hållbarhetsrapportering är att påföra dessa
            företag kostnader. Det är klart att det finns ett antal konsulter
            som jublar över att vi påför företagen dessa kostnader, men man
            måste också fråga sig vilka konsekvenser det får på sista raden.
          </note>
          <note>
            Ett antal branschorganisationer bland företagen som nu tvingas
            att hållbarhetsrapportera gör bedömningen att en sådan här hållbarhetsrapportering
            kan kosta upp till 1 miljon kronor för ett stort företag. Det
            är ju pengar som måste tas någonstans ifrån, för de kommer ju
            inte upp ur tomma intet. Om det nu var så att hållbarhetsrapporteringen
            per definition skapade ett mervärde för företagen skulle ju alla
            företag redan ägna sig åt det här.
          </note>
          <note>
            Därmed inte sagt att hållbarhetsrapportering inte i något sammanhang
            kan vara bra eller nödvändigt. Man måste dock ur ett konkurrenskraftsperspektiv
            också ställa sig frågan: Varför är vi i Sverige så fruktansvärt
            duktiga – eller snarare dåliga – på att implementera EU-lagstiftning
            i det att vi ständigt vill krångla till allting ett varv extra
            när vi ska implementera EU-lagstiftning?
          </note>
          <note>
            Detta gör att svenska företag ständigt och jämt får en större
            regelmassa att förhålla sig till. Vi skapar därmed en större kostnadsmassa
            – en administrativ kostnadsmassa – för företagen.
          </note>
          <note>
            Regelförenkling – och att säga att vi ska ägna oss åt detta –
            är ett modeord över hela det politiska spektrumet, skulle jag
            säga.
          </note>
          <note>
            Samtidigt ser vi hur regeringspartierna i Sveriges riksdag står
            och argumenterar för regelförsvåring, eller för att införa mer
            långtgående regler för företag än vad EU faktiskt tvingar oss
            att göra. Det skapar en konkurrensnackdel för dessa företag, som
            då tvingas att ägna sig åt detta. Det är otvetydigt en konkurrensnackdel
            – om det inte vore det skulle det, i en marknadsekonomi, redan
            vara infört.
          </note>
          <note>
            Därför är vår uppfattning att det visst kan finnas en poäng i
            hållbarhetsrapportering och det man kräver i anslutning till detta,
            men vi bör absolut inte gå längre än vad det här EU-direktivet
            kräver. Om vi gör det binder vi ris åt egen rygg och krånglar
            till det för svenska företag mer än nödvändigt.
          </note>
          <note>
            Med anledning av detta hoppas vi naturligtvis att regeringen
            snarast återkommer med en lagstiftning som faktiskt speglar det
            som EU-direktivet kräver i stället för att stå här och slå sig
            för bröstet och säga att man förenklar och skapar fler arbetstillfällen
            med sin politik. Detta gör man samtidigt som man krånglar till
            det för en lång rad svenska företag där detta knappast kan sägas
            vara ett ändamålsenligt krav i förhållande till företagens storlek.
          </note>
          <note type="speaker">
            Anf. 156 MIKAEL ESKILANDERSSON (SD):
          </note>
          <note>
            Herr talman! Hållbarhetsrapporteringen ville vi sverigedemokrater
            avslå i dess helhet när den infördes. Anledningen är enkel; den
            skapar påtvingad onödig byråkrati. Det är byråkrati med högst
            tveksam nytta för företaget och kunderna.
          </note>
          <note>
            Om ett företag ser rapporteringen som ett utmärkt verktyg kan
            den användas utan tvång. Det finns inget hinder för ett företag
            att följa upp sin verksamhet på vilket sätt det självt vill. Rapporteringen
            är däremot en politiskt påtvingad pålaga med en politisk agenda
            i grunden. Företag som till exempel inte strävar efter jämn könsfördelning
            eller efter att öka andelen utrikes födda i företaget ska skämmas.
          </note>
          <note>
            Hållbarhetsrapporteringen missar dock sitt syfte. Jämn könsfördelning
            används här som ett mått på jämställdhet, trots att jämställdhet
            handlar om uppförande och respekt mellan könen och inte främst
            om representation.
          </note>
          <note>
            Herr talman! Min hemkommun Örkelljunga har, liksom de flesta
            kommuner, en större andel kvinnor än män anställda. Vissa avdelningar
            i kommunen har mer än 80 procent kvinnor. Betyder det att männen
            som är anställda på de avdelningarna är förtryckta eller inte
            jämställda med de anställda kvinnorna? Det kan givetvis vara så
            att män anställda i min hemkommun inte är jämställda med kvinnorna,
            men det är inget man kan veta utifrån hur stor andel kvinnor eller
            män som är anställda.
          </note>
          <note>
            Ett företag är inte jämställt för att det finns lika många kvinnor
            som män anställda. Det säger egentligen ingenting om hur det står
            till med jämställdheten. Jämställdhet handlar nämligen om något
            annat. Om man vill skapa jämställdhet behöver man bygga en företagskultur
            som respekterar varje individ och som ser styrkorna i att ha olika
            ursprung och olika erfarenheter.
          </note>
          <note>
            En lyckad företagskultur lyfter varje individ och tar till vara
            individens kunskaper på ett högre plan. En lyckad företagskultur
            får människor att växa och utvecklas på arbetsplatsen. En lyckad
            företagskultur finner styrkor i människors olika erfarenheter
            och drar nytta av dem på ett konstruktivt sätt till förmån för
            både företaget och individen.
          </note>
          <note>
            Herr talman! En registrering av kön och födelseland i ett dokument
            är inte detsamma som en lyckad företagskultur. I stället är det
            onödig byråkrati skapad av okunniga politiker som tror att dokument
            och papper är lösningen på alla problem. Det är politiker som
            tror att företagskultur byggs med hjälp av byråkratiska pålagor
            och uppdelning av individer i olika fack.
          </note>
          <note>
            Jag tror inte på uppdelning av människor i fack där alla fack
            ska vara lagom fyllda. Ge företagen frihet att bygga sin egen
            verksamhet och sin egen företagskultur utan krav på ökad byråkrati
            och onödiga rapporter. Vi behöver inte att företagen ska skapa
            fler dokument.
          </note>
          <note>
            Herr talman! Sverigedemokraterna stöder därför det utskottsförslag
            som nu ligger på bordet, som innebär att så få företag som möjligt
            ska drabbas – även om vi helst sett att inte något företag drabbats
            alls.
          </note>
          <note>
            Jag yrkar bifall till utskottets förslag.
          </note>
          <note>
            I detta anförande instämde Heidi Karlsson och Crister Spets (båda
            SD).
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 14 december.)
          </note>
          <note>
            § 18 Bordläggning och beslut om förlängd motionstid
          </note>
          <note>
            Följande dokument anmäldes och bordlades:
          </note>
          <note>
            Proposition
          </note>
          <note>
            2017/18:48 Ökat konsulärt skydd för unionsmedborgare och deras
            familje ­ medlemmar
          </note>
          <note>
            Kammaren biföll talmannens förslag att motionstiden för ovanstående
            proposition skulle förlängas till och med fredagen den 19 januari
            .
          </note>
          <note>
            § 19 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 12 december
          </note>
          <note>
            2017/18:272 En god arbetsmiljö
          </note>
          <note>
            av Jessica Polfjärd (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2017/18:273 Ungdomsarbetslösheten
          </note>
          <note>
            av Jessica Polfjärd (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2017/18:274 Effektivare integration
          </note>
          <note>
            av Jessica Polfjärd (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2017/18:275 Åldersdiskriminering
          </note>
          <note>
            av Jessica Polfjärd (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2017/18:276 Nya Ostkustbanan
          </note>
          <note>
            av Lars Beckman (M)
          </note>
          <note>
            till statsrådet Tomas Eneroth (S)
          </note>
          <note>
            § 20 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 12 december
          </note>
          <note>
            2017/18:447 Toaletter i skolan
          </note>
          <note>
            av John Widegren (M)
          </note>
          <note>
            till utbildningsminister Gustav Fridolin (MP)
          </note>
          <note>
            2017/18:448 Den ökande sälpopulationen
          </note>
          <note>
            av John Widegren (M)
          </note>
          <note>
            till statsrådet Sven-Erik Bucht (S)
          </note>
          <note>
            2017/18:449 Ojämlik vård för äldre och kvinnor
          </note>
          <note>
            av Camilla Waltersson Grönvall (M)
          </note>
          <note>
            till socialminister Annika Strandhäll (S)
          </note>
          <note>
            2017/18:450 Kompetensförsörjning till Sis-hem
          </note>
          <note>
            av Camilla Waltersson Grönvall (M)
          </note>
          <note>
            till statsrådet Åsa Regnér (S)
          </note>
          <note>
            2017/18:451 Övergivna fordon
          </note>
          <note>
            av Boriana Åberg (M)
          </note>
          <note>
            till miljöminister Karolina Skog (MP)
          </note>
          <note>
            2017/18:452 Månggifte
          </note>
          <note>
            av Mikael Eskilandersson (SD)
          </note>
          <note>
            till statsrådet Heléne Fritzon (S)
          </note>
          <note>
            2017/18:453 Sjukpenning för svårt sjuka
          </note>
          <note>
            av Hans Hoff (S)
          </note>
          <note>
            till socialminister Annika Strandhäll (S)
          </note>
          <note>
            2017/18:454 Sandsugningen i Östersjön
          </note>
          <note>
            av Magnus Manhammar (S)
          </note>
          <note>
            till miljöminister Karolina Skog (MP)
          </note>
          <note>
            2017/18:455 Omfattning av BK4-regelverk
          </note>
          <note>
            av Anders Åkesson (C)
          </note>
          <note>
            till statsrådet Tomas Eneroth (S)
          </note>
          <note>
            2017/18:456 Oklarheter kring flygskattens implementering
          </note>
          <note>
            av Anders Åkesson (C)
          </note>
          <note>
            till statsrådet Tomas Eneroth (S)
          </note>
          <note>
            2017/18:457 Säkerhetsläckan vid Transportstyrelsen
          </note>
          <note>
            av Jan Ericson (M)
          </note>
          <note>
            till statsminister Stefan Löfven (S)
          </note>
          <note>
            § 21 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 13 december
          </note>
          <note>
            2017/18:357 Förstärkt in- och utresekontroll
          </note>
          <note>
            av Johan Forssell (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:365 Åtgärder mot kusingifte
          </note>
          <note>
            av Mikael Eskilandersson (SD)
          </note>
          <note>
            till statsrådet Åsa Regnér (S)
          </note>
          <note>
            2017/18:367 Trafikverkets problem med uppkörningstider
          </note>
          <note>
            av Magnus Persson (SD)
          </note>
          <note>
            till statsrådet Tomas Eneroth (S)
          </note>
          <note>
            2017/18:380 Kvinnligt företagande
          </note>
          <note>
            av Ann-Charlotte Hammar Johnsson (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2017/18:406 Långa handläggningstider hos Trafikverket
          </note>
          <note>
            av Margareta Cederfelt (M)
          </note>
          <note>
            till statsrådet Tomas Eneroth (S)
          </note>
          <note>
            § 22 Kammaren åtskildes kl. 19.43.
          </note>
          <note>
            Sammanträdet leddes
          </note>
          <note>
            av talmannen från dess början till och med § 9 anf. 21 (delvis),
          </note>
          <note>
            av tredje vice talmannen därefter till och med § 10 anf. 51 (delvis),
          </note>
          <note>
            av förste vice talmannen därefter till och med § 12 anf. 93 (delvis),
          </note>
          <note>
            av tredje vice talmannen därefter till och med § 15 anf. 103
            (delvis),
          </note>
          <note>
            av förste vice talmannen därefter till och med § 16 anf. 134
            (delvis) och
          </note>
          <note>
            av talmannen därefter till dess slut.
          </note>
          <note>
            Vid protokollet
          </note>
          <note>
            JOHAN WELANDER
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Meddelande om återrapportering från Europeiska rådets möte
            den 14–15 december
          </note>
          <note>
            § 3 Meddelande om partiledardebatt
          </note>
          <note>
            § 4 Anmälan om fördröjt svar på interpellation
          </note>
          <note>
            § 5 Anmälan om faktapromemoria
          </note>
          <note>
            § 6 Anmälan om granskningsrapport
          </note>
          <note>
            § 7 Ärenden för hänvisning till utskott
          </note>
          <note>
            § 8 Ärenden för bordläggning
          </note>
          <note>
            § 9 Arbetsmarknad och arbetsliv och Arbetsmarknadspolitik och
            arbetslöshetsförsäkringen
          </note>
          <note>
            Arbetsmarknadsutskottets betänkande 2017:18:AU2
          </note>
          <note>
            Arbetsmarknadsutskottets betänkande 2017/18:AU4
          </note>
          <note>
            Anf. 1 JAN ERICSON (M)
          </note>
          <note>
            Anf. 2 SVEN-OLOF SÄLLSTRÖM (SD)
          </note>
          <note>
            Anf. 3 FREDRIK CHRISTENSSON (C)
          </note>
          <note>
            Anf. 4 ALI ESBATI (V)
          </note>
          <note>
            Anf. 5 FREDRIK MALM (L)
          </note>
          <note>
            Anf. 6 DÉSIRÉE PETHRUS (KD)
          </note>
          <note>
            Anf. 7 RAIMO PÄRSSINEN (S)
          </note>
          <note>
            Anf. 8 JAN ERICSON (M) replik
          </note>
          <note>
            Anf. 9 RAIMO PÄRSSINEN (S) replik
          </note>
          <note>
            Anf. 10 JAN ERICSON (M) replik
          </note>
          <note>
            Anf. 11 RAIMO PÄRSSINEN (S) replik
          </note>
          <note>
            Anf. 12 DÉSIRÉE PETHRUS (KD) replik
          </note>
          <note>
            Anf. 13 RAIMO PÄRSSINEN (S) replik
          </note>
          <note>
            Anf. 14 DÉSIRÉE PETHRUS (KD) replik
          </note>
          <note>
            Anf. 15 RAIMO PÄRSSINEN (S) replik
          </note>
          <note>
            Anf. 16 FREDRIK CHRISTENSSON (C) replik
          </note>
          <note>
            Anf. 17 RAIMO PÄRSSINEN (S) replik
          </note>
          <note>
            Anf. 18 FREDRIK CHRISTENSSON (C) replik
          </note>
          <note>
            Anf. 19 RAIMO PÄRSSINEN (S) replik
          </note>
          <note>
            Anf. 20 MARCO VENEGAS (MP)
          </note>
          <note>
            Anf. 21 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 22 SVEN-OLOF SÄLLSTRÖM (SD) replik
          </note>
          <note>
            Anf. 23 Arbetsmarknads- och etableringsminister YLVA JOHANSSON
            (S) replik
          </note>
          <note>
            Anf. 24 SVEN-OLOF SÄLLSTRÖM (SD) replik
          </note>
          <note>
            Anf. 25 Arbetsmarknads- och etableringsminister YLVA JOHANSSON
            (S) replik
          </note>
          <note>
            Anf. 26 FREDRIK CHRISTENSSON (C) replik
          </note>
          <note>
            Anf. 27 Arbetsmarknads- och etableringsminister YLVA JOHANSSON
            (S) replik
          </note>
          <note>
            Anf. 28 FREDRIK CHRISTENSSON (C) replik
          </note>
          <note>
            Anf. 29 Arbetsmarknads- och etableringsminister YLVA JOHANSSON
            (S) replik
          </note>
          <note>
            Anf. 30 DÉSIRÉE PETHRUS (KD) replik
          </note>
          <note>
            Anf. 31 Arbetsmarknads- och etableringsminister YLVA JOHANSSON
            (S) replik
          </note>
          <note>
            Anf. 32 DÉSIRÉE PETHRUS (KD) replik
          </note>
          <note>
            Anf. 33 Arbetsmarknads- och etableringsminister YLVA JOHANSSON
            (S) replik
          </note>
          <note>
            Anf. 34 JAN ERICSON (M) replik
          </note>
          <note>
            Anf. 35 Arbetsmarknads- och etableringsminister YLVA JOHANSSON
            (S) replik
          </note>
          <note>
            Anf. 36 JAN ERICSON (M) replik
          </note>
          <note>
            Anf. 37 Arbetsmarknads- och etableringsminister YLVA JOHANSSON
            (S) replik
          </note>
          <note>
            Anf. 38 PATRIK BJÖRCK (S)
          </note>
          <note>
            Anf. 39 JAN ERICSON (M) replik
          </note>
          <note>
            Anf. 40 PATRIK BJÖRCK (S) replik
          </note>
          <note>
            Anf. 41 JAN ERICSON (M) replik
          </note>
          <note>
            Anf. 42 PATRIK BJÖRCK (S) replik
          </note>
          <note>
            Anf. 43 MAGNUS MANHAMMAR (S)
          </note>
          <note>
            Anf. 44 SVEN-OLOF SÄLLSTRÖM (SD) replik
          </note>
          <note>
            Anf. 45 MAGNUS MANHAMMAR (S) replik
          </note>
          <note>
            Anf. 46 SVEN-OLOF SÄLLSTRÖM (SD) replik
          </note>
          <note>
            Anf. 47 MAGNUS MANHAMMAR (S) replik
          </note>
          <note>
            (Beslut fattades under § 14.)
          </note>
          <note>
            § 10 Allmänna bidrag till kommuner
          </note>
          <note>
            Finansutskottets betänkande 2017/18:FiU3
          </note>
          <note>
            Anf. 48 ANETTE ÅKESSON (M)
          </note>
          <note>
            Anf. 49 PETER HELANDER (C)
          </note>
          <note>
            Anf. 50 MATS PERSSON (L)
          </note>
          <note>
            Anf. 51 JAKOB FORSSMED (KD)
          </note>
          <note>
            Anf. 52 NIKLAS KARLSSON (S)
          </note>
          <note>
            Anf. 53 ANETTE ÅKESSON (M) replik
          </note>
          <note>
            Anf. 54 NIKLAS KARLSSON (S) replik
          </note>
          <note>
            Anf. 55 ANETTE ÅKESSON (M) replik
          </note>
          <note>
            Anf. 56 NIKLAS KARLSSON (S) replik
          </note>
          <note>
            Anf. 57 PETER HELANDER (C) replik
          </note>
          <note>
            Anf. 58 NIKLAS KARLSSON (S) replik
          </note>
          <note>
            Anf. 59 PETER HELANDER (C) replik
          </note>
          <note>
            Anf. 60 NIKLAS KARLSSON (S) replik
          </note>
          <note>
            Anf. 61 HÅKAN SVENNELING (V)
          </note>
          <note>
            Anf. 62 ANETTE ÅKESSON (M) replik
          </note>
          <note>
            Anf. 63 HÅKAN SVENNELING (V) replik
          </note>
          <note>
            Anf. 64 ANETTE ÅKESSON (M) replik
          </note>
          <note>
            Anf. 65 HÅKAN SVENNELING (V) replik
          </note>
          <note>
            (Beslut fattades under § 14.)
          </note>
          <note>
            § 11 Ytterligare verktyg för makrotillsyn
          </note>
          <note>
            Finansutskottets betänkande 2017/18:FiU19
          </note>
          <note>
            Anf. 66 OLLE FELTEN (SD)
          </note>
          <note>
            Anf. 67 INGELA NYLUND WATZ (S)
          </note>
          <note>
            Anf. 68 NIKLAS WYKMAN (M)
          </note>
          <note>
            Anf. 69 INGELA NYLUND WATZ (S) replik
          </note>
          <note>
            Anf. 70 NIKLAS WYKMAN (M) replik
          </note>
          <note>
            Anf. 71 INGELA NYLUND WATZ (S) replik
          </note>
          <note>
            Anf. 72 NIKLAS WYKMAN (M) replik
          </note>
          <note>
            Anf. 73 HÅKAN SVENNELING (V)
          </note>
          <note>
            Anf. 74 MATS PERSSON (L)
          </note>
          <note>
            Anf. 75 JAKOB FORSSMED (KD)
          </note>
          <note>
            Anf. 76 Statsrådet PER BOLUND (MP)
          </note>
          <note>
            Anf. 77 MATS PERSSON (L) replik
          </note>
          <note>
            Anf. 78 Statsrådet PER BOLUND (MP) replik
          </note>
          <note>
            Anf. 79 MATS PERSSON (L) replik
          </note>
          <note>
            Anf. 80 Statsrådet PER BOLUND (MP) replik
          </note>
          <note>
            Anf. 81 JAKOB FORSSMED (KD) replik
          </note>
          <note>
            Anf. 82 Statsrådet PER BOLUND (MP) replik
          </note>
          <note>
            Anf. 83 JAKOB FORSSMED (KD) replik
          </note>
          <note>
            Anf. 84 Statsrådet PER BOLUND (MP) replik
          </note>
          <note>
            Anf. 85 HÅKAN SVENNELING (V) replik
          </note>
          <note>
            Anf. 86 Statsrådet PER BOLUND (MP) replik
          </note>
          <note>
            Anf. 87 HÅKAN SVENNELING (V) replik
          </note>
          <note>
            Anf. 88 Statsrådet PER BOLUND (MP) replik
          </note>
          <note>
            Anf. 89 NIKLAS WYKMAN (M) replik
          </note>
          <note>
            Anf. 90 Statsrådet PER BOLUND (MP) replik
          </note>
          <note>
            Anf. 91 NIKLAS WYKMAN (M) replik
          </note>
          <note>
            Anf. 92 Statsrådet PER BOLUND (MP) replik
          </note>
          <note>
            (Beslut fattades under § 14.)
          </note>
          <note>
            § 12 Hälsovård, sjukvård och social omsorg
          </note>
          <note>
            Socialutskottets betänkande 2017/18:SoU1
          </note>
          <note>
            Anf. 93 EMMA HENRIKSSON (KD)
          </note>
          <note>
            Anf. 94 ANNA-LENA SÖRENSON (S)
          </note>
          <note>
            Anf. 95 EMMA HENRIKSSON (KD) replik
          </note>
          <note>
            Anf. 96 ANNA-LENA SÖRENSON (S) replik
          </note>
          <note>
            Anf. 97 EMMA HENRIKSSON (KD) replik
          </note>
          <note>
            Anf. 98 ANNA-LENA SÖRENSON (S) replik
          </note>
          <note>
            (forts. § 15)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 13 Beslut om ärenden som slutdebatterats den 12 december
          </note>
          <note>
            MJU1 Utgiftsområde 20 Allmän miljö- och naturvård
          </note>
          <note>
            UU3 Riksrevisionens rapport om exportkontrollen av krigsmateriel
          </note>
          <note>
            § 14 Beslut om ärenden som slutdebatterats vid dagens sammanträde
          </note>
          <note>
            AU2 Utgiftsområde 14 Arbetsmarknad och arbetsliv
          </note>
          <note>
            AU4 Arbetsmarknadspolitik och arbetslöshetsförsäkringen
          </note>
          <note>
            FiU3 Utgiftsområde 25 Allmänna bidrag till kommuner
          </note>
          <note>
            FiU19 Ytterligare verktyg för makrotillsyn
          </note>
          <note>
            § 15 (forts. från § 12) Hälsovård, sjukvård och social omsorg
            (forts. SoU1)
          </note>
          <note>
            Anf. 99 CAMILLA WALTERSSON GRÖNVALL (M)
          </note>
          <note>
            Anf. 100 ANNA-LENA SÖRENSON (S) replik
          </note>
          <note>
            Anf. 101 CAMILLA WALTERSSON GRÖNVALL (M) replik
          </note>
          <note>
            Anf. 102 ANNA-LENA SÖRENSON (S) replik
          </note>
          <note>
            Anf. 103 CAMILLA WALTERSSON GRÖNVALL (M) replik
          </note>
          <note>
            Anf. 104 PER RAMHORN (SD)
          </note>
          <note>
            Anf. 105 ANNA-LENA SÖRENSON (S) replik
          </note>
          <note>
            Anf. 106 PER RAMHORN (SD) replik
          </note>
          <note>
            Anf. 107 ANNA-LENA SÖRENSON (S) replik
          </note>
          <note>
            Anf. 108 PER RAMHORN (SD) replik
          </note>
          <note>
            Anf. 109 JAN LINDHOLM (MP)
          </note>
          <note>
            Anf. 110 EMMA HENRIKSSON (KD) replik
          </note>
          <note>
            Anf. 111 JAN LINDHOLM (MP) replik
          </note>
          <note>
            Anf. 112 EMMA HENRIKSSON (KD) replik
          </note>
          <note>
            Anf. 113 JAN LINDHOLM (MP) replik
          </note>
          <note>
            Anf. 114 STAFFAN DANIELSSON (C)
          </note>
          <note>
            Anf. 115 ANNA-LENA SÖRENSON (S) replik
          </note>
          <note>
            Anf. 116 STAFFAN DANIELSSON (C) replik
          </note>
          <note>
            Anf. 117 ANNA-LENA SÖRENSON (S) replik
          </note>
          <note>
            Anf. 118 STAFFAN DANIELSSON (C) replik
          </note>
          <note>
            Anf. 119 KARIN RÅGSJÖ (V)
          </note>
          <note>
            Anf. 120 EMMA HENRIKSSON (KD) replik
          </note>
          <note>
            Anf. 121 KARIN RÅGSJÖ (V) replik
          </note>
          <note>
            Anf. 122 EMMA HENRIKSSON (KD) replik
          </note>
          <note>
            Anf. 123 KARIN RÅGSJÖ (V) replik
          </note>
          <note>
            Anf. 124 BARBRO WESTERHOLM (L)
          </note>
          <note>
            Anf. 125 KARIN RÅGSJÖ (V) replik
          </note>
          <note>
            Anf. 126 BARBRO WESTERHOLM (L) replik
          </note>
          <note>
            Anf. 127 KARIN RÅGSJÖ (V) replik
          </note>
          <note>
            Anf. 128 BARBRO WESTERHOLM (L) replik
          </note>
          <note>
            (Beslut skulle fattas den 14 december.)
          </note>
          <note>
            § 16 Studiestöd
          </note>
          <note>
            Utbildningsutskottets betänkande 2017/18:UbU2
          </note>
          <note>
            Anf. 129 IDA DROUGGE (M)
          </note>
          <note>
            Anf. 130 ROBERT STENKVIST (SD)
          </note>
          <note>
            Anf. 131 FREDRIK CHRISTENSSON (C)
          </note>
          <note>
            Anf. 132 CHRISTER NYLANDER (L)
          </note>
          <note>
            Anf. 133 ANNIKA ECLUND (KD)
          </note>
          <note>
            Anf. 134 LENA EMILSSON (S)
          </note>
          <note>
            Anf. 135 IDA DROUGGE (M) replik
          </note>
          <note>
            Anf. 136 LENA EMILSSON (S) replik
          </note>
          <note>
            Anf. 137 IDA DROUGGE (M) replik
          </note>
          <note>
            Anf. 138 LENA EMILSSON (S) replik
          </note>
          <note>
            Anf. 139 FREDRIK CHRISTENSSON (C) replik
          </note>
          <note>
            Anf. 140 LENA EMILSSON (S) replik
          </note>
          <note>
            Anf. 141 FREDRIK CHRISTENSSON (C) replik
          </note>
          <note>
            Anf. 142 LENA EMILSSON (S) replik
          </note>
          <note>
            Anf. 143 CHRISTER NYLANDER (L) replik
          </note>
          <note>
            Anf. 144 LENA EMILSSON (S) replik
          </note>
          <note>
            Anf. 145 CHRISTER NYLANDER (L) replik
          </note>
          <note>
            Anf. 146 LENA EMILSSON (S) replik
          </note>
          <note>
            Anf. 147 ELISABET KNUTSSON (MP)
          </note>
          <note>
            Anf. 148 DANIEL RIAZAT (V)
          </note>
          <note>
            Anf. 149 CHRISTER NYLANDER (L) replik
          </note>
          <note>
            Anf. 150 DANIEL RIAZAT (V) replik
          </note>
          <note>
            Anf. 151 CHRISTER NYLANDER (L) replik
          </note>
          <note>
            Anf. 152 DANIEL RIAZAT (V) replik
          </note>
          <note>
            (Beslut skulle fattas den 14 december.)
          </note>
          <note>
            § 17 Associationsrätt
          </note>
          <note>
            Civilutskottets betänkande 2017/18:CU7
          </note>
          <note>
            Anf. 153 JOHANNA HARALDSSON (S)
          </note>
          <note>
            Anf. 154 HAMZA DEMIR (V)
          </note>
          <note>
            Anf. 155 CARL-OSKAR BOHLIN (M)
          </note>
          <note>
            Anf. 156 MIKAEL ESKILANDERSSON (SD)
          </note>
          <note>
            (Beslut skulle fattas den 14 december.)
          </note>
          <note>
            § 18 Bordläggning och beslut om förlängd motionstid
          </note>
          <note>
            § 19 Anmälan om interpellationer
          </note>
          <note>
            § 20 Anmälan om frågor för skriftliga svar
          </note>
          <note>
            § 21 Anmälan om skriftliga svar på frågor
          </note>
          <note>
            § 22 Kammaren åtskildes kl. 19.43.
          </note>
          <note>
            Tryck: Elanders, Vällingby 2018
          </note>
        </div>
      </body>
    </text>
  </TEI>
</teiCorpus>
