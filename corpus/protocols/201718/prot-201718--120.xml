<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201718</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201718</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201718--120</head>
          <docDate when="2018-05-28">2018-05-28</docDate>
        </div>
      </front>
      <body>
        <div>
          <note>
            § 1 Anmälan om subsidiaritetsprövning
          </note>
          <note>
            Andre vice talmannen anmälde att utdrag ur prot. 2017/18:28 för
            torsdagen den 17 maj i ärende om subsidiaritetsprövning av EU-förslag
            hade kommit in från justitieutskottet.
          </note>
          <note>
            § 2 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2017/18:531
          </note>
          <note>
            Till riksdagen
          </note>
          <note>
            Interpellation 2017/18:531 FN:s barnkonvention
          </note>
          <note>
            av Tobias Billström (M)
          </note>
          <note>
            Interpellationen kommer att besvaras fredagen den 1 juni 2018.
          </note>
          <note>
            Skälet till dröjsmålet är sedan tidigare inplanerade åtgärder.
          </note>
          <note>
            Socialdepartementet
          </note>
          <note>
            Stockholm den 16 maj 2018
          </note>
          <note>
            Lena Hallengren (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            Interpellation 2017/18:539
          </note>
          <note>
            Till riksdagen
          </note>
          <note>
            Interpellation 2017/18:539 Jourer som arbetar gentemot män som
            är utsatta för våld i nära relationer
          </note>
          <note>
            av Erik Slottner (KD)
          </note>
          <note>
            Interpellationen kommer att besvaras fredagen den 1 juni 2018
            .
          </note>
          <note>
            Skälet till dröjsmålet är sedan tidigare inlagda åtgärder.
          </note>
          <note>
            Stockholm den 16 maj 2018
          </note>
          <note>
            Socialdepartementet
          </note>
          <note>
            Lena Hallengren (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            § 3 Anmälan om granskningsrapport
          </note>
          <note>
            Andre vice talmannen anmälde att följande granskningsrapport
            hade kommit in från Riksrevisionen och överlämnats till konstitutionsutskottet:
          </note>
          <note>
            RiR 2018:13 Skyddet mot oegentligheter inom migrationsverksamheten
            vid utlandsmyndigheterna
          </note>
          <note>
            § 4 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Näringsutskottets betänkanden
          </note>
          <note>
            2017/18:NU16 En politik för tillväxt och utveckling i svensk
            industri
          </note>
          <note>
            2017/18:NU18 Riksrevisionens rapport om det samlade stödet till
            solel
          </note>
          <note>
            Trafikutskottets betänkanden
          </note>
          <note>
            2017/18:TU15 Väg- och fordonsfrågor
          </note>
          <note>
            2017/18:TU16 Sjöfartsfrågor
          </note>
          <note>
            Konstitutionsutskottet s betänkanden
          </note>
          <note>
            2017/18:KU21 Behandlingen av riksdagens skrivelser
          </note>
          <note>
            2017/18:KU22 Följdändringar till ny förvaltningslag
          </note>
          <note>
            2017/18:KU39 Kommittéberättelse – kommittéernas verksamhet under
            2017
          </note>
          <note>
            § 5 Svar på interpellation 2017/18:504 om EU:s fiskeavtal med
            Marocko
          </note>
          <note type="speaker">
            Anf. 1 Statsrådet SVEN-ERIK BUCHT (S):
          </note>
          <note>
            Herr talman! Lotta Johansson Fornarve har frågat utrikesminister
            Margot Wallström om det är hennes uppfattning att Sverige har
            ändrat ståndpunkt angående EU:s fiskeavtal med Marocko och att
            det är därför man i stället för att entydigt rösta nej nu har
            lagt ned sin röst och, i så fall, på vilka grunder ställningstagandet
            har ändrats. Hon har vidare frågat om utrikesministern anser att
            det är viktigt att följa EU-domstolens beslut om att EU:s fiskeavtal
            med Marocko inte gäller Västsahara och dess vatten. Slutligen
            har Lotta Johansson Fornarve frågat ministern om hon anser att
            det är viktigt att följa EU-domstolens beslut om att associationsavtalet
            mellan Marocko och EU inte omfattar Västsahara och att det är
            Polisario som är västsahariernas legitima representanter och därmed
            den enda part som har rätt att förhandla om avtal angående Västsahara.
          </note>
          <note>
            Interpellationen har överlämnats till mig.
          </note>
          <note>
            Den 8 januari 2018 rekommenderade kommissionen rådet att bemyndiga
            kommissionen att inleda förhandlingar om ett nytt protokoll inom
            ramen för EU:s fiskepartnersavtal med Marocko. Det nu gällande
            protokollet löper ut den 14 juli 2018. På jordbruks- och fiskerådet
            den 19 februari 2018 bemyndigades kommissionen att inleda förhandlingar
            om ett nytt protokoll med Marocko. Sverige var det enda land som
            röstade nej till bemyndigandet.
          </note>
          <note>
            I en dom den 27 februari 2018 kom Europeiska unionens domstol,
            EU-domstolen, fram till att de till Västsaharas territorium angränsande
            vattnen inte ingår i den fiskezon som avses i fiskepartnersavtalet
            – mål C-266/16. Avgörandet hänvisar i sin tur till en tidigare
            dom – mål C-104/16 P. Reger ­ ingens bedömning är att EU-domstolens
            avgöranden i stort överensstäm ­ mer med Sveriges tidigare ståndpunkt
            i frågan. Med anledning av EU-domstolens dom den 27 februari 2018
            p resenterade kommissionen den 22 mars 2018 en ny rekommendation
            till rådet om att bemyndiga kommis ­ sio ­ nen att inleda förhandlingar
            om ett tillägg till fiskepartnersavtalet mel ­ lan EU och Marocko
            och om ett nytt protokoll.
          </note>
          <note>
            Enligt det senare bemyndigandet ska kommissionen säkerställa
            att den berörda befolkningen involveras på ett adekvat sätt och
            att detta ska ske i enlighet med EU-domstolens domar. Skrivningen
            är ny och har närmat sig den linje som Sverige har drivit om vikten
            av att relevanta folkrättsliga krav iakttas. Enligt en svensk
            tolkning av domarna innebär de att Marocko inte representerar
            det västsahariska folket och att det västsahariska folkets samtycke
            ska inhämtas. Regeringen anser att Polisario är en representant
            för det västsahariska folket och därför behöver konsulteras. Det
            är viktigt att det västsahariska folket ger sitt medgivande till
            ett avtal och att medgivandet är informerat och frivilligt.
          </note>
          <note>
            Sammantaget anser regeringen att bemyndigandet har förbättrats
            betydligt jämfört med det bemyndigande som Sverige röstade nej
            till i februari 2018. Givet att det fortfarande råder osäkerhet
            kring hur bemyndigandet kommer att kunna genomföras avstod Sverige
            från att rösta när frågan togs upp på jordbruks- och fiskerådet
            den 16 april 2018. Regeringen fick också riksdagens stöd för denna
            linje vid överläggningar i miljö- och jordbruksutskottet den 12
            april 2018. När tillägget till avtalet och protokollet är färdigförhandlat
            kommer det att underställas rådet igen.
          </note>
          <note>
            Vad gäller den sista frågan anser regeringen att EU-domstolens
            domar ska följas och att dess avgöranden ska genomföras så snart
            som möj ligt. I detta fall har domen från den 27 februari 2018
            resulterat i ett nytt bemyndigande för kommissionen att inleda
            förhandlingar med Marocko om tilläggsavtal till fiskepartnersavtalet.
            Regeringen har för avsikt att verka för att den processen sker
            i linje med folkrätten, inklusive EU-domstolens avgöranden. Kommissionens
            hantering av frågan utifrån bemyndigandet kommer att vara avgörande
            för regeringens fortsatta ställningstagande.
          </note>
          <note type="speaker">
            Anf. 2 LOTTA JOHNSSON FORNARVE (V):
          </note>
          <note>
            Herr talman! Tack, ministern, för svaret på min interpellation
            angående Marocko och fiskeavtalet med EU! Får jag bara börja med
            att korrigera ministern angående mitt namn: Jag heter Johnsson
            Fornarve, inte Johansson. Det är lätt att det blir fel.
          </note>
          <note>
            Marockos illegala ockupation av Västsahara har nu pågått i 43
            år. Det är något som helt strider både mot FN:s beslut och mot
            Internationella domstolen i Haags beslut. Den västsahariska befolkningen
            utsätts dagligen av ockupationsmakten för brott mot de mänskliga
            rättigheterna, trakasserier, förföljelse, godtyckliga arresteringar
            och även tortyr. Marocko försöker sabotera alla försök att hitta
            en lösning på situationen och vägrar gå med på den av FN planerade
            folkomröstningen, som det beslutades om redan för 27 år sedan.
          </note>
          <note>
            Den m arockanska plundringen av Västsaharas råvaror är grundorsaken
            till ockupationen, där fisket utgör en väldigt viktig del.
          </note>
          <note>
            I juli 2018 går fiskeavtalet mellan EU och Marocko ut. EU har
            betalat 30 miljoner euro årligen till Marocko för att ett stort
            antal fiskefartyg framför allt från Spanien men också från andra
            europeiska länder ska få möjlighet att fiska i de fiskrika vattnen
            utanför Västsaharas kust. Det är nämligen därifrån som 90 procent
            av Marockos fiskeexport kommer. Detta avtal strider både mot folkrätten
            och mot EU-domstolens beslut i två separata domslut. Marocko har
            som ockupationsmakt ingen som helst rätt till de västsahariska
            råvarorna. Dessa tillhör helt och hållet den västsahariska befolkningen.
          </note>
          <note>
            I december 2016 beslutade EU-domstolen att handels- och jordbruksavtalet
            mellan EU och Marocko inte gäller västsahariska varor, eftersom
            Västsahara inte tillhör Marocko. Och den 27 februari 2018 beslutade
            EU-domstolen även att fiskeavtalet mellan Marocko och EU inte
            heller gäller Västsahara. Dessa domar är helt entydiga. Det är
            därför skandalöst att kommissionen nu försöker kringgå dessa domar
            och underminera sin egen domstol genom att omförhandla fiskeavtalet
            med Marocko, så att även Västsahara återigen kan inkluderas. Det
            är uppenbart att kommissionen försöker komma runt domen genom
            att i stället för att tydligt nämna att det är det västsahariska
            folket som ska konsulteras använda sig av dessa ordalag: den lokala
            befolkningen som ska höras.
          </note>
          <note>
            Herr talman! Detta duger inte. Att höra den lokala befolkningen
            kan ju betyda precis vad som helst. Det är gott om marockaner
            i området – marockaner som har förflyttats till Västsahara, framför
            allt i samband med den gröna marschen, som var inledningen på
            den illegala ockupationen.
          </note>
          <note>
            Den enda legitima representanten för Västsaharas folk är Polisario,
            och så länge som kommissionen inte uttryckligen avser att förhandla
            med Polisario som den västsahariska motparten innebär det ett
            tydligt brott mot EU-domstolens beslut. Sverige borde därför ha
            röstat nej till fortsatta förhandlingar under dessa förutsättningar.
          </note>
          <note>
            Jag vill också påminna om att det var långt ifrån en enig riksdag
            som gav stöd för den svenska linjen om att man skulle lägga ned
            sin röst, och jag anser att Sveriges agerande innebär att vi i
            praktiken inte längre tydligt står upp för folkrätten och internationell
            lag.
          </note>
          <note>
            Ministern säger i sitt svar att regeringen anser att Polisario
            är en representant för det västsahariska folket och därför behöver
            konsulteras. Det är viktigt att det västsahariska folket ger sitt
            medgivande till ett avtal och att medgivandet är informerat och
            frivilligt.
          </note>
          <note>
            Jag vill gärna få ett förtydligande på den här punkten. Anser
            ministern att Polisario är den enda legitima representanten för
            det västsahariska folket i linje med FN? Kommer ministern att
            agera för att det enda sättet att förhandla om avtal som omfattar
            Västsahara är med det västsahariska folket och då genom den av
            FN utsedda legitima representanten Polisario? Om detta inte sker,
            kommer då Sverige att ta ett tydligt avstånd från ett fiskeavtal
            med Marocko som omfattar Västsahara?
          </note>
          <note type="speaker">
            Anf. 3 Statsrådet SVEN-ERIK BUCHT (S):
          </note>
          <note>
            Herr talman! Tack, Lotta Johnsson Fornarve! Det här är en viktig
            och samtidigt komplex fråga, och därför är det bra att jag får
            tillfälle att redogöra för regeringens syn i frågan.
          </note>
          <note>
            Det är helt klart att enligt EU-domstolen är det avtalet inte
            tillämpligt på det vatten som gränsar till Västsahara. Så är det
            skrivet i domen. Det här är ett avsevärt steg framåt mot hur det
            har varit tidigare. Avtalet strider också mot folkrätten och principen
            om självbestämmande, och EU-domstolens dom är också i linje med
            hur Sverige har agerat i frågan under en lång tid. Den svenska
            tolkningen är att samtycke måste inhämtas, och om man inhämtar
            och får samtycke måste också intäkterna tillfalla det västsahariska
            folket och ingen annan.
          </note>
          <note>
            Regeringens linje har hela tiden varit, och det har vi också
            framfört hela tiden, att mandatet till kommissionen måste vara
            i linje med folkrätten. Västsaharas folk måste involveras på ett
            fullgott sätt i en process.
          </note>
          <note>
            Till skillnad från tidigare bemyndiganden nämns nu Västsahara
            uttryckligen, och det är också ett framsteg. Regeringen följer
            frågan väldigt noga, och vi kommer också att verka för att kommissionen
            iakttar folkrätten och även iakttar det ställningstagande som
            EU-domstolen har redovisat. Det är viktigt att frågan hanteras
            på ett korrekt sätt.
          </note>
          <note>
            Vi gick inte så långt så att vi röstade ja, utan vi lade ned
            vår röst. Man hade faktiskt gjort rejäla framsteg, och därför
            lade vi ned vår röst. Vi kommer att avvakta frågan och se hur
            vi slutligen kommer att ta ställning.
          </note>
          <note type="speaker">
            Anf. 4 LOTTA JOHNSSON FORNARVE (V):
          </note>
          <note>
            Herr talman! Tack, ministern, för svaret! Jag håller inte helt
            med om att stora framsteg har skett, utan jag tycker nog att det
            är ganska uppenbart att kommissionen försöker kringgå EU-domstolens
            beslut från två likalydande separata domar, domar som tydligt
            slår fast att den marockanska ockupationsmakten inte har någon
            som helst rätt till de västsahariska råvarorna utan att dessa
            tillhör det västsahariska folket.
          </note>
          <note>
            I den senaste domen, som kom den 27 februari 2018 och specifikt
            gällde fiskeavtalet, klargjordes det med all tydlighet att avtalet
            mellan Marocko och EU inte gäller Västsahara om inte det västsahariska
            folket ger sitt medgivande genom sin legitima representant Polisario.
          </note>
          <note>
            EU-kommissionens manöver om att ersätta det västsahariska fo
            lkets samtycke med ett så kallat samrådsförfarande och att i stället
            för befolkningen i Västsahara med tala om lokalbefolkningen är
            det problematiska i skrivningen. Eftersom marockanska bosättare
            utgör en majoritet av lokalbefolkningen är detta uppenbart ett
            brott mot domslutet. Den största delen av det västsahariska folket
            som lever i flyktinglägren i Algeriet har ju helt uteslutits från
            samtalen, vilket har lett till att samtliga civila sahariska organisationer
            har nekat till att delta på grund av bristen på öppenhet och trovärdighet.
          </note>
          <note>
            Det är också skamligt att kommissionens företrädare använder
            sig av terminologin ”de södra provinserna” när man hänvisar till
            de västsahariska terri torier som är illegalt ockuperade av Marocko.
            Det är en terminologi som Marocko använder för att provocera och
            för att försöka undergräva Västsaharas ställning och en terminologi
            som helt strider mot FN:s resolutioner. Detta visar förakt mot
            Västsaharas internationella status som ett icke-självstyrande
            territorium som omfattas av FN:s avkoloniseringsprocess.
          </note>
          <note>
            Västsaharas befolkning har ingenting att vinna på exploatering
            och export av sina naturresurser mot sitt samtycke. Tvärtom kommer
            det här att gynna Marocko och den illegala ockupation som nu har
            pågått i 43 år. Det är hög tid att avkolon iseringsprocessen tar
            fart på allvar så att den av FN planerade folkomröstningen snarast
            kan äga rum.
          </note>
          <note>
            Men i stället för att konstruktivt bidra till den här processen
            försöker nu EU-kommissionen förhindra utvecklingen och pressa
            fram ett frihandelsavtal som inkluderar Västsahara och därmed
            stärka ockupationsmaktens kontroll. Att inkludera Västsahara i
            frihandelsavtalet kommer även att förhindra och avsevärt försvåra
            FN:s arbete och insatserna från FN:s generalsekreterares personliga
            sändebud Horst Köhler. Avtalet är dessutom ett tydligt brott både
            mot EU-domstolens beslut och mot folkrätten.
          </note>
          <note>
            Kommer Sverige att med kraft agera för att förhindra överträdelser
            mot EU-domstolens beslut från december 2016 och februari 2018
            angående handel mellan EU och Marocko så att den organiserade
            plundringen av Västsaharas naturtillgångar, inklusive fisket,
            stoppas och att folkrätten respekteras?
          </note>
          <note type="speaker">
            Anf. 5 Statsrådet SVEN-ERIK BUCHT (S):
          </note>
          <note>
            Herr talman! När det gäller frågan om Polisario har EU-domstolen
            inte sagt att Polisario är den enda representanten utan att Polisario
            är en representant.
          </note>
          <note>
            Mandatet för fiskepartnerskapsavtalet har flera likheter med
            det mandat som är ett tillägg till det jordbruksavtal som Sverige
            stödde förra året. Båda dessa avtal innehåller referenser just
            till att befolkningen ska involveras och att intäkterna ska komma
            befolkningen till gagn. Det är väldigt viktigt att de bitarna
            finns med. Utöver detta mandat innehåller mandatet till fisk e
            partnerskapsavtalet en tydlig referens till EU-domstolens domar.
          </note>
          <note>
            När det gäller uppföljning och återrapportering har inte regeringen
            fått något skriftligt ännu, även om vi har påmint om det. Vi är
            därför inte uppdaterade exakt om vad som händer nu. Därför är
            det också lite svårt att ge någon tidsram för när det här skulle
            kunna komma upp till behandling igen.
          </note>
          <note>
            Det är också tydligt att det finns flera medlemsländer som har
            starka intressen i det här och som driver på – så är det. Vi är
            måna om att få ett avtal innan det nuvarande avtalet löper ut
            den 14 juli, så det är klart att det finns en påtryckning även
            därifrån.
          </note>
          <note>
            Jag vill också nämna att vi i samband med att vi lade ned vår
            röst vid omröstningen gav en tydlig röstförklaring angående varför
            vi gjorde så. Det är väldigt viktigt att kommissionen nu hanterar
            den här frågan på ett korrekt sätt ur ett folkrättsligt perspektiv
            men också utifrån den dom som har fallit.
          </note>
          <note>
            Jag vill också nämna att regeringen under den tid som har varit
            har haft kontakt med andra medlemsländer i unionen i frågan. Vi
            har också haft kontakt med institutioner och även med Marocko
            och Polisario. Dessa kontakter har vi för avsikt att upprätthålla
            i den fortsatta processen.
          </note>
          <note type="speaker">
            Anf. 6 LOTTA JOHNSSON FORNARVE (V):
          </note>
          <note>
            Herr talman! Tack, ministern, för svaret! Visst är det så att
            det finns starka krafter i EU som står på Marockos sida, och det
            är därför som det är så otroligt viktigt att Sverige står upp
            för folkrätten och för det västsahariska folket. Vi måste visa
            solidaritet och verkligen stå upp bakom de entydiga domar som
            är avkunnad e i EU-domstolen angående att det är det västsahariska
            folket som har rätt till sina naturtillgångar och inte Marocko,
            eftersom Västsahara är ockuperat.
          </note>
          <note>
            Jag förväntar mig verkligen att regeringen nu visar sin solidaritet
            med det västsahariska folket och agerar för att EU-domstolens
            beslut angående handel mellan EU och Marocko följs och inte inkluderar
            det ockuperade Västsahara mot det västsahariska folkets vilja.
            När man pratar om det västsahariska folket handlar det om dem
            som bor i det ockuperade området men också om dem som bor i flyktinglägren,
            och det är Polisario som är utsedda av FN som Västsaharas legitima
            representant. Det råder det ingen som helst tvekan om.
          </note>
          <note>
            Jag förväntar mig att den svenska regeringen agerar. Det enda
            sättet att förhandla om avtal som omfattar Västsahara är att förhandla
            med det västsahariska folket genom den av FN utsedda legitima
            representanten Polisario.
          </note>
          <note>
            Om det inte sker hoppas jag att Sverige kommer att använda sin
            röst i EU för att på ett tydligt sätt markera mot EU:s rättsvidriga
            avtal med Marocko angående fiskeavtalet mellan EU och Marocko.
          </note>
          <note type="speaker">
            Anf. 7 Statsrådet SVEN-ERIK BUCHT (S):
          </note>
          <note>
            Herr talman! Västsaharafrågan är högprioriterad för regeringen.
            Vi har ett brett engagemang i frågan och arbetar aktivt i flera
            forum, inklusive FN:s säkerhetsråd. Regeringen ger också fullt
            och aktivt stöd till FN:s arbete som syftar till att finna en
            rättvis och ömsesidigt godtagbar förhandlingslösning där västsahariernas
            rätt till självbestämmande blir tillfredsställd.
          </note>
          <note>
            När det gäller ett erkännande av Västsahara är regeringen konsekvent
            i sitt förhållningssätt. Regeringen står bakom västsahariernas
            rätt till självbestämmande och ger fullt stöd till den pågående
            politiska processen under FN:s översyn. Det inkluderar även arbetet
            som utförs för att hitta en lösning på hur västsahariernas rätt
            till självbestämmande ska åtnjutas.
          </note>
          <note>
            Herr talman! Låt mig slutligen upprepa regeringens grundinställning
            vad gäller mandatet till fiskepartnerskapsavtalet. Regeringen
            ser det som positivt att kommissionen har förbättrat mandattexten
            på flera områden i förhållande till den tidigare texten. Även
            om regeringen anser att mandattexten förbättrats betydligt har
            vi ändå inte röstat ja. Det finns en osäkerhet i hur mandatet
            kommer att kunna genomföras. Mot den bakgrunden avstod Sverige
            från att rösta.
          </note>
          <note>
            Som Lotta Johnsson Fornarve säkert känner till har jag vid två
            tillfällen varit till miljö- och jordbruksutskottet för överläggningar
            och diskuterat frågan, och jag har fått riksdagens stöd för den
            valda linjen. Nu är det upp till kommissionen att implementera
            mandatet. På vilket sätt det görs kommer att vara avgörande för
            hur regeringen ställer sig till det slutliga avtalet.
          </note>
          <note>
            Jag tackar för en bra debatt.
          </note>
          <note>
            Överläggningen var härmed avslutad.
          </note>
          <note>
            § 6 Svar på interpellation 2017/18:542 om minigrisar som sällskapsdjur
          </note>
          <note type="speaker">
            Anf. 8 Statsrådet SVEN-ERIK BUCHT (S):
          </note>
          <note>
            Herr talman! Christina Örnebjär har ställt tre frågor till mig
            om minigrisar. Christina Örnebjär har frågat mig
          </note>
          <note>
             om jag avser att ta initiativ för att förtydliga de rekommendationer
            och föreskrifter som finns i L 80 för att exempelvis skapa ett
            samlat regelverk kring vad minigrisägare ska tänka på, uppfylla
            och rätta sig efter
          </note>
          <note>
             hur jag ser på möjligheten att skilja på produktionsdjur och
            sällskapsdjur i lagstiftning och rekommendationer
          </note>
          <note>
             om jag tänker ta initiativ till en översyn kring regelverken
            så att minigrisar i Sverige kan chippas på samma sätt som i Finland.
          </note>
          <note>
            I mars lämnade regeringen propositionen Ny djurskyddslag till
            riksdagen. Regeringen har med förslaget tagit ett helhetsgrepp
            till en ny uppdaterad och moderniserad djurskyddslag. Den nya
            lagen syftar till att säkerställa ett gott djurskydd och främja
            en god djurvälfärd och respekt för alla djur som hålls av människan.
          </note>
          <note>
            Djurskyddslagen innehåller alla bestämmelser som är av grundläggan
            ­ de betydelse för ett gott djurskydd. I djurskyddsförordningen
            och i Statens jordbruksverks föreskrifter finns mer konkreta och
            detaljerade bestämmelser som kompletterar lagen.
          </note>
          <note>
            Bestämmelser om hur minigrisar ska hållas och skötas finns i
            Statens jordbruksverks föreskrifter och allmänna råd om villkor
            för hållande, uppfödning och försäljning m.m. av djur avsedda
            för sällskap och hobby. Föreskrifterna benämns ofta L 80.
          </note>
          <note>
            Statens jordbruksverk (Jordbruksverket) är självständigt i förhållande
            till regeringen i det konkreta arbetet med föreskrifter. Myndigheten
            ser kontinuerligt över och uppdaterar sina föreskrifter efter
            behov. Jag litar på Jordbruksverkets bedömning och ser ingen anledning
            att ifrågasätta myndighetens arbete.
          </note>
          <note>
            Alla djurhållare som har en eller flera grisar måste anmäla detta
            till Jordbruksverket för att tilldelas ett produktionsplatsnummer.
            För djurhållare som enbart håller minigrisar har Jordbruksverket
            infört förenklingar, exempelvis när det gäller anmälan om produktionsplats.
            Om en smittsam djursjukdom bryter ut är det viktigt att kunna
            spåra grisar. Därför är det av största vikt att alla grisar, såväl
            de som hålls för sällskap som de som hålls för produktion, är
            märkta.
          </note>
          <note>
            Märkning av grisar och minigrisar regleras i rådets direktiv
            om identifikation och registrering av svin och är införlivade
            i Statens jordbruksverks föreskrifter om märkning och registrering
            av svin. I direktivet framgår att grisar ska märkas snarast möjligt,
            men senast innan de lämnar anläggning ­ en där de föddes. Märkningen
            ska bestå av antingen en tatuering eller en öronbricka. Chipmärkning
            är inte en officiell märkningsmetod för grisar i Sverige. Om en
            djurhållare önskar märka sina minigrisar med ett chip utöver den
            officiella märkningen finns det inget i lagstiftningen som förhindrar
            detta.
          </note>
          <note type="speaker">
            Anf. 9 CHRISTINA ÖRNEBJÄR (L):
          </note>
          <note>
            Herr talman! Tack, statsrådet, för svaret!
          </note>
          <note>
            Vi kastar oss mellan vad som kan tyckas vara stora frågor och
            vad som kan tyckas vara små frågor – men allt berör någon.
          </note>
          <note>
            Själv ramlade jag in på grisar när jag hade hund och fick barn
            som var allergiska mot hundar. Jag var tvungen att lämna bort
            hunden. När jag hade gnällt tillräckligt mycket hemma över att
            jag inte hade några djur – jag har alltid haft djur – fräste jag
            ”att gris kan man väl ha; ingen är väl allergisk mot gris”, och
            maken sa att jag skulle ”skaffa en då”; så jag gjorde det.
          </note>
          <note>
            Men innan jag skaffade gris gjorde jag något jag upptäckte att
            få gör, nämligen research. Jag åkte runt och tittade på hur det
            funkar, hur de ser ur, hur stora de är och kontrollerade uppfödare.
            Tyvärr är det inte speciellt vanligt. Det vanliga är att folk
            ser en liten gullig gris som bärs runt i en väska och tror att
            det är så de kommer att se ut. Det är lite grann som att tro att
            en bebis kommer att vara 47 centimeter lång även när den är 18.
            Grisar växer.
          </note>
          <note>
            Något som vi fick lära oss hemma är att inte lämna någonting
            i grishöjd eftersom det blir uppätet. Allt är mat. Vi fick lära
            oss att det bland annat innebär att detta att ha fint hemma och
            ha ljus stående framme är hopplöst. Stearinljus är bland det godaste
            som finns. Bokslukare är grisar definitivt. Den första tidni ngen
            de käkade upp var Riksdag &amp; Departement. Jag vet inte om det var
            därför man valde att lägga ned tidningen. Vi har också lås på
            kylen eftersom det försvann öl och pizza. Grisarna trivs allra
            bäst i soffan, de vill gärna bli kliade på magen och de älskar
            plastpåsar.
          </note>
          <note>
            Men vad är egentligen en minigris? Det är vad frågan handlar
            om. Det finns ingen ras eller rasstandard. Man räknar med allt
            under 80 kilo, vilket de är ungefär vid fem års ålder, är minigris.
            Det är just därför teacup- och mikrogrisar inte existerar. Det
            är små bebisgrisar som borde få vara kvar hos mamma. När jag ser
            en bild där någon bär runt på en gris hoppas jag innerligt att
            den som bär runt på grisen har hörselskydd; grisar skriker när
            man lyfter på dem.
          </note>
          <note>
            Mina grisar väger runt 50 kilo. När det är äppelsäsong väger
            de runt 60. Ett slaktsvin väger ungefär 300 kilo. Det finns flera
            problem som grisen kan ställa till med, förutom att käka upp saker.
            Det handlar om att grisen inte är ett sällskapsdjur utan ett svin.
            Det är ju klövbärande boskap. Jag tycker att det är bra att de
            registreras så att sjukdomar kan spåras. Men man skiljer dem ändå
            inte från produktionsdjuren.
          </note>
          <note>
            Jag behöver inte anmäla om jag har en gris eller 500. Jag kan
            lova att grannarna kommer att undra om jag kommer att ha en eller
            500 grisar. Det är lite olika också hur kommunerna hanterar frågan,
            det vill säga om man behöver ett tillstånd eller inte för att
            hålla djur i tätbebyggt område.
          </note>
          <note>
            När det gäller höns finns en reglering av hur många man får ha,
            att man inte får ha tupp och så vidare. Det skulle underlätta
            om samma regler fanns för gris, om inte annat när man till exempel
            flyttar eller om det kommer en ny handläggare som upptäcker att
            det finns en gris. Man kan ha haft ett muntligt avtal, och helt
            plötsligt får man inte längre ha gris.
          </note>
          <note>
            Vad gäller märkningen i örat får man i Finland, Danmark och Spanien
            chippa grisarna. Det är meningslöst att chippa en gris och ha
            en plastbit i örat. Problemet med plastbiten i örat är att dels
            är den stor för grisens lilla öra, dels är den inte mysig att
            ha i soffan.
          </note>
          <note>
            Jag skulle vilja att man ser över märkningen så att det går att
            göra precis som i Danmark och Finland. Sedan handlar det om regelverket
            för sällskapsdjur. Vi skiljer på kaniner. Det är dels produktionsdjur,
            dels de gulliga som hålls i bur och ges till barnen.
          </note>
          <note>
            Om dessa regler inte finns , innebär det att vi kan ha ett slaktsvin
            på 300 kilo i köket? Jag hoppas ingen är riktigt så korkad. Men
            det vore bra om vi kunde definiera vad som egentligen är ett sällskapsdjur
            och vad som är ett produktionsdjur.
          </note>
          <note type="speaker">
            Anf. 10 Statsrådet SVEN-ERIK BUCHT (S):
          </note>
          <note>
            Herr talman! Nuvarande djurskyddslagstiftning har väldigt många
            år på nacken. Den är ungefär 30 år gammal. Jag är väldigt glad
            att vi nu har kunnat presentera en ny, moderniserad och uppdaterad
            djurskyddslagstiftning. Det har varit ett mycket omfattande arbete
            och ett stort engagemang från hela samhället, vill jag påstå.
          </note>
          <note>
            Den inledande bestämmelsen i denna lagstiftning – portalparagrafen
            – handlar om att säkerställa ett gott djurskydd och främja en
            god djurvälfärd och respekt för djuren. Det är huvudsyftet. Sedan
            ska vi komma ihåg att djurskyddslagen är en ramlag. Den sätter
            de här ramarna och kommer senare att kompletteras – först givetvis
            med en förordning, sedan också med detaljerade föreskrifter som
            Jordbruksverket jobbar med och fastställer.
          </note>
          <note>
            När det gäller föreskrifterna skiljer Jordbruksverket på produktionsdjur
            och sällskapsdjur även när det gäller svin. Minigrisar ska skötas
            och hållas enligt de föreskrifter som jag nämnde i mitt svar,
            L 80. Där finns det olika detaljerade bestämmelser som jag inte
            tänker gå in på här. Produktionsdjur i lantbruket har föreskrifter
            som kallas för L 106, som också är väldigt detaljerade till sin
            form och som jag inte heller går in på. Men jag har ett stort
            förtroende för att Jordbruksverket som myndighet hanterar föreskriftsarbetet
            på ett korrekt och bra sätt och att de håller sig till de förordningar
            och lagar som finns.
          </note>
          <note type="speaker">
            Anf. 11 CHRISTINA ÖRNEBJÄR (L):
          </note>
          <note>
            Herr talman! Jag tackar statsrådet för svaret. Jag håller med.
            Jag litar också väldigt mycket på Jordbruksverket, som jag tycker
            gör ett väldigt bra jobb. Man har som sagt tittat på det här med
            minigrisar. Det finns ändå saker som jag tror att framför allt
            vi som har minigrisar upptäcker men som kanske inte alla andra
            tänker på.
          </note>
          <note>
            Någonting som vi erfarit i den lilla minigriscommunityn – det
            kan väl finnas ett tusental grisar ungefär – är att folk tror
            att de grisar de skaffar ska fortsätta vara små. Folk tror att
            minigrisar har ungefär samma storlek som en limpa och blir väldigt
            förvånade när de blir stora. Det som händer är att grisarna omplaceras
            eller bara försvinner. Det finns väldigt många minigrisar på nätet
            som är bebisar, kultingar, ungefär upp till ett år, men det finns
            väldigt få vuxna grisar. Bara att de får betar är någonting som
            folk blir alldeles förstörda över, eller att man ska verka klövarna.
            Det är också någonting som folk inte kan. Hur verkar man klövarna
            på en gris? Att klippa klorna på en hund kan vara nog så knöligt,
            men att verka klövarna på en gris är näst intill hopplöst om man
            inte vet vad man ska göra. Dels kan grisen få skador, dels får
            du skador ifall du försöker hålla i den själv och inte vet vad
            du gör.
          </note>
          <note>
            Det här hänger ihop med frågan om veterinärerna. Distriktsveterinärerna
            är jättebra på produktionsdjuren. Men de har inte riktigt koll
            på hur det är att ha en sällskapsgris. Man behöver hantera en
            nervös minigrisägare på ett helt annat sätt än vad som är fallet
            när man kommer till produktionsdjuren. Vi är övertygade om att
            alla är ute efter våra djur och kommer att göra dem illa, och
            vi tror att djuren är jätteledsna hela tiden. Dessutom är en sådan
            här grej som hur mycket medicin de ska ha svår även för veterinärerna.
          </note>
          <note>
            Om man kunde uppdra åt Jordbruksverket att verka för ett system
            där man kan prata med en veterinär som är specialiserad på ett
            visst djurslag skulle det underlätta för alla. Är det akut vänder
            man sig till den veterinär som finns närmast, men det skulle kunna
            finnas ett system där man kunde söka och se: Den här kan papegojor,
            den här är väldigt bra på hästar, den här är väldigt bra på grisar.
            Alla kan inte vara experter på allt.
          </note>
          <note>
            Vacciner är också ett problem. De görs ju för produktionsdjuren.
            Det görs jättestora doser. När mina små stackare ska ha var sin
            får vi slänga resten. Annars får man ha en deal med någon i närheten.
          </note>
          <note>
            Det är just det här med L 80 som är problemet. Vad är egentligen
            en minigris, utöver att det sägs hur mycket den ska väga? Det
            finns en gris som alla borde följa på Facebook och Instagram.
            Hon heter Esther the Wonder Pig. Sök upp henne! Hon är fantastisk.
            Hon köptes som en minigris men var definitivt inte det. Nu väger
            hon över 300 kilo. Ägarna bor på en gård, och det funkar. Men
            vad händer om du har den i lägenheten? Får du ha gris i en lägenhet?
            Får du ha en gris, eller ska de vara minst två? Hur många grisar
            får du ha hemma? På hur stort utrymme? Hur ser det ut i olika
            kommuner? Vad gäller vid en flytt? Vad är det för mått på boenden?
            Det här är ganska luddigt skrivet. Man får ha en ensam gris om
            den har tillräckligt med sällskap av människor. Vad innebär det?
            Får du lämna grisen ensam hemma? Du får ju absolut inte ha boskapsdjur
            ensamma. De ska ha sällskap av artfränder. Varför gäller det inte
            dessa grisar? Hur gör vi för att se till att det inte helt plötsligt
            dyker upp 3 ‑ kilosgrisar eller för den delen 500 ‑ kilosgrisar
            i köket på femte våningen hemma hos någon?
          </note>
          <note>
            Jag skulle vilja att man lyfte de här frågorna ännu mer än vad
            vi gör här i dag för att få till ett regelverk som skyddar grisarna
            och naturligtvis även ägarna. Det finns väldigt bra uppfödare
            som tar ansvar, men det finns också de som verkligen inte har
            koll. Och det finns tyvärr alldeles för många som tycker att det
            är kul att köpa en minigris till någon i julklapp.
          </note>
          <note type="speaker">
            Anf. 12 Statsrådet SVEN-ERIK BUCHT (S):
          </note>
          <note>
            Herr talman! De veterinära frågorna fanns inte med i interpellationens
            frågeställningar, men jag vill ändå nämna att vi har en distriktsveterinärorganisation.
            Det har en bakgrund i att vi behöver en veterinärtäckning i hela
            landet. Ofta har distriktsveterinärerna väldigt stor bredd i sin
            kunskap. Många av dem är inriktade på produktionsdjur, men de
            tar också hand om sällskapsdjur. Privatpraktiserande veterinärer
            finns mer i de befolkningstäta områdena. Där har vi också privata
            veterinärer som utger sig som specialister på olika områden. Jag
            vet inte om det finns någon som har satt etiketten ”specialist
            på minigrisar”, men det kanske finns någon som funderar på det.
          </note>
          <note>
            Det här med märkning av djur och var vi håller dem handlar till
            stor del om att kunna spåra smitta. Därför finns det också ett
            krav på att alla grisar ska vara märkta, oavsett om de är produktions-
            eller sällskapsgrisar. Det gäller att kunna spåra det här. Det
            finns en aktuell smitta som är oerhört allvarlig, nämligen afrikansk
            svinpest, som finns i våra grannländer redan nu. Det här är en
            mycket allvarlig sjukdom, och det är viktigt att vi har kontroll
            på var grisar finns och att de är märkta.
          </note>
          <note>
            I rådets direktiv gällande register för att identifiera de här
            grisarna anges för svin tatuering eller öronbricka. Jordbruksverket
            har tolkat det som att minigrisar ingår i detta och har det här
            regelverket på det sättet. Men som jag nämnde är det inte förbjudet
            att chippa dem om man vill.
          </note>
          <note>
            Sedan har Jordbruksverket i föreskrifterna gjort förenklingar
            för hållande av minigrisar jämfört med produktionsgrisar. Det
            gäller anmälan av produktionsplats men också förflyttning av grisen.
            Interpellanten vill ha detta mer detaljerat. Det finns dock risker
            med att detaljera alldeles för mycket. Men det där är en sak som
            jag som statsråd inte ska gå in i eller över huvud taget ha någon
            synpunkt på. Jag har det största förtroende för att Jordbruksverket
            hanterar det här på ett korrekt, ansvarsfullt och bra sätt i förhållande
            till lagstiftning och förordningar.
          </note>
          <note type="speaker">
            Anf. 13 CHRISTINA ÖRNEBJÄR (L):
          </note>
          <note>
            Herr talman! Jag tackar statsrådet. Som sagt håller jag med.
            Jag tror att Jordbruksverket verkligen gör det allra bästa man
            kan.
          </note>
          <note>
            Distriktsveterinärerna är i de allra flesta fall toppen. Sedan
            blir de många gånger ganska förvånade när man kommer in med grisarna.
          </note>
          <note>
            Jag är fullt medveten om att statsrådet inte ska gå in och styra
            det här, men jag hoppas ändå att den här debatten sår några frön
            inför kommande översyner av regleringar och lagstiftning. Framför
            allt hoppas jag att Jordbruksverket lyssnar och ser över det här.
            Det finns ju som sagt annan särlagstiftning som underlättar. Kaninerna
            är ett exempel, hönsen ett annat. Det underlättar också för kommunerna
            när det kommer någon och vill ha något av de här djuren. Vi kan
            jämföra exempelvis med exotiska djur som jag skulle tycka att
            det var väldigt mycket obehagligare att vara granne med än en
            gris. Dem är det faktiskt lättare att både köpa och få tillstånd
            för – om man ens behöver ha tillstånd.
          </note>
          <note>
            Jag har inte träffat någon som har grisar som inte tycker att
            de ska vara märkta. Det är hur de ska vara märkta frågan handlar
            om. Jag tycker att det skulle kunna underlätta om man bara behövde
            ha chippningen, precis som i våra grannländer Danmark och Finland.
            I Spanien har man dessutom ett sällskapsdjurspass.
          </note>
          <note>
            Jag tycker att det vore kul om fler kunde få nöjet att få alla
            sina plastpåsar runtsläpade i huset, få sina ljus uppätna och
            snubbla över grisar i trappan. Men för att det ska funka behöver
            det också finnas ett regelverk som skyddar djuren. Jag vill gärna
            få bort alla arga nassar och få fler glada grisar. Därför behöver
            vi se över detta mer.
          </note>
          <note type="speaker">
            Anf. 14 Statsrådet SVEN-ERIK BUCHT (S):
          </note>
          <note>
            Herr talman! Det som är viktigt i debatten är att vi håller isär
            de här sakerna. Jordbruksverket är helt och hållet självständigt
            i förhållande till regeringen när det gäller föreskriftsarbetet.
            Det är viktigt att man har respekt för detta, och jag har denna
            fulla respekt.
          </note>
          <note>
            Man ser kontinuerligt över föreskrifterna. Det är kanske någon
            från Jordbruksverket som följer denna debatt, så det kanske sås
            något frö – jag vet inte. Oaktat detta litar jag på deras bedömningar
            av föreskriftsarbetet och ser ingen anledning att ifrågasätta
            detta.
          </note>
          <note>
            Avslutningsvis, herr talman, måste vi komma ihåg att både stora
            och små grisar kan drabbas av smitta och allvarliga djursjukdomar.
            Därför är registreringen viktig. Det är viktigt att vi har detta
            så att grisarna kan bli glada. Friska grisar är glada! Alla djur
            ska omfattas av ett gott djurskydd oavsett om de hålls för produktion
            eller som sällskap.
          </note>
          <note>
            Överläggningen var härmed avslutad.
          </note>
          <note>
            § 7 Svar på interpellation 2017/18:548 om levande skärgård
          </note>
          <note type="speaker">
            Anf. 15 Statsrådet SVEN-ERIK BUCHT (S):
          </note>
          <note>
            Herr talman! Magnus Oscarsson har frågat mig följande.
          </note>
          <note>
            Vad tänker regeringen göra för att fler unga yrkesfiskare ska
            få möjlighet att starta verksamhet? Vad tänker regeringen göra
            för att säkerställa ett lönsamt kustfiske i framtiden? Avser regeringen
            att vidta åtgärder för att främja det småskaliga och kustnära
            yrkesfisket, exempelvis genom tydligare styrning i regleringsbrev
            till berörda myndigheter? Vad tänker reger ­ ingen göra åt de
            stora sälbestånd som äter stora mängder fisk och samtidigt sprider
            sälmask bland fisken?
          </note>
          <note>
            Regeringen har varit tydlig med att vi vill se ett livskraftigt
            fiske längs Sveriges kuster. Föryngringen inom fisket är en viktig
            fråga i detta sammanhang. En förutsättning för att kunna bevilja
            fler fiskare licenser är att det finns ett biologiskt utrymme.
          </note>
          <note>
            Enligt Europaparlamentets och rådets förordning nr 1380/2013
            av den 11 december 2013 om den gemensamma fiskeripolitiken ska
            nyttjandet av de levande marina biologiska resurserna ske på ett
            sådant sätt att popula ­ tionerna av skördade arter återställs
            och bevaras över nivåer som kan ge MSY, alltså maximal hållbar
            avkastning.
          </note>
          <note>
            Havs- och vattenmyndigheten har fått i uppdrag av regeringen
            att redovisa hur de i sina beslut beaktar det småskaliga kustfisket.
            Jag kommer även i fortsättningen att verka för ett långsiktigt
            livskraftigt kustfiske som bedrivs på långsiktigt hållbara fiskbestånd
            och avser därför inte att föreslå några ändringar av myndigheternas
            prövningsprocess.
          </note>
          <note>
            Havs- och vattenmyndigheten har regeringens uppdrag att reglera
            och förvalta fisket samt att fördela fiskemöjligheter i enlighet
            med den gemensamma fiskeripolitikens regelverk, medan Statens
            jordbruksverk har fått i uppdrag att främja och utveckla de blå
            näringarna. Dessa båda myndigheter har gemensamt tagit fram strategin
            Svenskt yrkesfiske 2020 – hållbart fiske och nyttig mat. Jag ser
            positivt på detta myndighetsinitiativ , som syftar till att arbeta
            med de utmaningar som det kustnära fisket står inför. Regeringen
            följer noga utvecklingen av denna myndighetsstrategi.
          </note>
          <note>
            Effekterna av klimatförändringar och övergödning har allvarliga
            konsekvenser för miljön i Östersjön. Därför har regeringen genomfört
            en betydande satsning på rent hav som presenterades i budgetpropositionen
            för 2018 och som riksdagen har beslutat om. Majoriteten av satsningen
            syftar till åtgärder som har direkt eller indirekt positiv effekt
            på skärgårdsarterna.
          </note>
          <note>
            Jag är medveten om de effekter som sälen medför för fiskerinäringen.
            Genom de medel som regeringen avsatt för redskapsutveckling har
            också flera sälsäkra redskap utvecklats, till exempel torskburar.
            Havs- och vattenmyndigheten får även under 2018 använda medel
            för fortsatt utveckling av selektiva och skonsamma redskap i samverkan
            med fiskerinäringen och Sveriges lantbruksuniversitet. Yrkesfiskare
            kan få stöd för investeringar i dessa fiskeredskap genom havs-
            och fiskeriprogrammet och även fortsättningsvis få viss ersättning
            för uppkommen skada orsakad av säl.
          </note>
          <note>
            I december i fjol deltog ett flertal myndigheter och organisationer
            i ett rundabordssamtal om säl efter inbjudan av Näringsdepartementet.
            Det genomfördes en gemensam diskussion avseende möjligheter och
            utmaningar med sälens livskraftiga populationer samt om hur sälen
            kan förvaltas på ett hållbart sätt. Under beredningen har även
            nya studier från bland annat Sveriges lantbruksuniversitet framkommit
            om interaktionen mellan sälen och människan. Regeringskansliet
            överväger hur de synpunkter som framkom under samtalet kan hanteras
            tillsammans med de nya resultaten.
          </note>
          <note>
            En förutsättning för ett levande skärgårdsfiske är hållbara bestånd.
            Jag kommer därför att fortsätta att verka för ett långsiktigt
            hållbart fiske som gynnar vår näring och våra kustsamhällen och
            som erbjuder hälsosamma livsmedel både till oss och till framtida
            generationer.
          </note>
          <note type="speaker">
            Anf. 16 MAGNUS OSCARSSON (KD):
          </note>
          <note>
            Herr talman! Tack, landsbygdsministern, för svaret!
          </note>
          <note>
            Jag var för ett tag sedan på besök nere i Karlskrona och fick
            då möta fiskare och tjänstemän från länsstyrelsen. Det var mycket
            intressant att få möta dessa människor. Speciellt för mig, som
            är en riktig landkrabba, var det väldigt intressant att få lyssna
            till fiskarna och de andra människorna där.
          </note>
          <note>
            De lyfte fram några olika bekymmer som jag vill mena är akuta
            för hela det kustnära fisket. Ett mycket stort bekymmer som lyftes
            fram var attityden från Havs- och vattenmyndigheten. Exemplen
            är tyvärr många på att myndigheten nekar tillstånd för unga som
            har köpt båt och vill fiska. De upplever att det inte spelar någon
            roll vad de säger – det blir ändå alltid nej. Det verkar som att
            myndigheten inte vill ha några nya fiskare och att man vill att
            de som fiskar i dag ska sluta fiska.
          </note>
          <note>
            Det blir väldigt märkligt, för utan fiskare som fiskar året om
            har vi ingen levande skärgård. Skärgården ska vara en hemmiljö
            för människor som lever och verkar i denna miljö. Den får inte
            reduceras till en attraktion som drar igång under sommaren och
            är stängd resten av året.
          </note>
          <note>
            Det akuta bekymret är att det finns så få fiskare kvar vid kusten.
            Det gläder mig att ministern svarar att regeringen har gett i
            uppdrag till myndigheten att redovisa hur den i sina beslut beaktar
            det småskaliga kust ­ fisket. Det är bra. Det låter också bra
            att ministern vill verka för ett lång ­ siktigt livskraftigt kustfiske.
            Men det trista är att ministern inte vill vidta någon åtgärd.
            Ser inte regeringen och ministern hur få fiskare som finns kvar
            och hur få som blir godkända?
          </note>
          <note>
            Min fråga är: Varför vill inte ministern göra något åt detta
            akuta bekymmer?
          </note>
          <note type="speaker">
            Anf. 17 Statsrådet SVEN-ERIK BUCHT (S):
          </note>
          <note>
            Herr talman! Tack, Magnus Oscarsson, för interpellationen! Det
            är en viktig fråga. Levande skärgårdar är prioriterat för mig.
            Det handlar om landsbygdsutveckling i skärgårdsmiljöer.
          </note>
          <note>
            Jag delar Magnus Oscarssons oro. Skärgården har många utmaningar.
            Det handlar om att ha ett långsiktigt hållbart fiske på många
            olika arter. Det handlar om sysselsättning och jobb, givetvis,
            vilket är oerhört viktigt och centralt för en levande skärgård
            och en levande landsbygd.
          </note>
          <note>
            En viktig förutsättning för att få fler unga fiskare är goda
            och livskraftiga fiskbestånd. Utan goda och livskraftiga fiskbestånd
            blir det inte fler unga fiskare. Fiskelagen reglerar hur fiskelicenser
            får beviljas. Tillgång till fisk ska beaktas. Vi vill säkert alla
            se att fler unga får licens. Jag vill det också, precis som Magnus
            Oscarsson. Men det är väldigt viktigt att vi har en ansvarsfull
            förvaltning av detta. Jag har förtroende för myndighetens sätt
            att hantera det tills jag hör något annat.
          </note>
          <note>
            Sedan är det många olika faktorer som påverkar uttaget av fisk.
            Vi har klimatförändringar som påverkar fiskbeståndet. Övergödning
            får allvarliga konsekvenser för miljön i skärgården. Bland annat
            därför har reger ­ ingen genomfört en betydande satsning på rent
            hav, som presenterades i budgetpropositionen för 2018 och som
            riksdagen också har beslutat om. Majoriteten av satsningarna handlar
            om åtgärder som direkt eller långsiktigt får en positiv effekt
            på fiskbeståndet.
          </note>
          <note>
            Sedan är jag medveten om att utvecklingen av sälstammar och skarv
            skapar konkurrens och innebär speciella utmaningar för kustfisket.
            Vi har därför också suttit i rundabordssamtal om dessa frågor.
          </note>
          <note>
            Tillgången på attraktiva fiskbestånd är alltså en komplex fråga.
            Det är inte bara säl och skarv som påverkar det. Det finns ytterligare
            en faktor som påverkar det, och det är marknadspriserna på fisk.
            Det finns en del fiskarter som har väldigt lågt marknadspris,
            vilket gör att det är låg efterfrågan, vilket också påverkar lönsamheten.
            Ett exempel på detta är strömming.
          </note>
          <note>
            Återställningen av kustnära fiskbestånd och deras livsmiljö kommer
            sannolikt att ta tid, men jag tror att det är viktigt att vi har
            ett helhetsperspektiv när vi jobbar med de här frågorna och vidtar
            åtgärder på alla de områden jag här har berört.
          </note>
          <note type="speaker">
            Anf. 18 MAGNUS OSCARSSON (KD):
          </note>
          <note>
            Herr talman! Tack, ministern, för svaret! Du kom in precis på
            det jag hade tänkt ta upp. Det finns bekymmer, absolut. Det finns
            mindre fisk, och det finns problem på olika sätt i miljön. Absolut
            är det så. Men vi får inte glömma att det finns ett jättebekymmer
            som jag lyfte fram i min interpellation, nämligen gråsälsstammen.
            Den växer mycket snabbt just nu. Det beräknas finnas ungefär 50
            000 djur. Stammen växer med 5 – 7 procent årligen. Det blir väldigt
            många sälar, och en säl äter ju inte bara en liten sill, utan
            den äter ganska mycket. Där har vi ett av de stora bekymren.
          </note>
          <note>
            Men inte bara sälen utan också skarven äter mängder av fisk.
            Inte minst äter den ål, som är en starkt hotad art i dagsläget.
          </note>
          <note>
            En förutsättning för en levande skärgård är att det finns yrkesfiskare
            som bedriver fiske även vintertid. Sälen orsakar som bekant skador
            för yrkesfisket i form av konkurrens om fiskefångsten och förstörelse
            av fiskeredskap. På senare tid har vi också kunnat konstatera
            att sälen sprider parasiter hos fisken.
          </note>
          <note>
            I svaret på min skriftliga fråga i början av året berättade statsrådet
            att regeringen i december 2017 haft rundabordssamtal om säl med
            ett flertal myndigheter och organisationer. I Regeringskansliet
            övervägde man då hur de synpunkter som framkom under samtalet
            skulle hanteras.
          </note>
          <note>
            Det är brådskande att åtgärder för att skapa en hållbar förvaltning
            av sälbeståndet vidtas. Jag ställde i december en fråga om vad
            regeringen tänkte göra då, och då fick jag alltså det svar jag
            nyss berättade om. Sedan dess har det gått många månader: januari,
            februari, mars, april, maj, och nu är det snart juni. Då är min
            fråga: Vad har hänt under denna tid? Hur ser ni framåt, och vad
            tänker ni er för åtgärder, herr minister, för att komma till rätta
            med det stora bekymret med sälen?
          </note>
          <note type="speaker">
            Anf. 19 Statsrådet SVEN-ERIK BUCHT (S):
          </note>
          <note>
            Herr talman! Förutsättningarna för allt företagande är god lönsamhet.
            Så är det också för yrkesfiskare. God lönsamhet kan man inte få
            om det inte finns tillgång till en råvara, i det här fallet fisk.
            Det är oerhört centralt att tillgången till fångst finns och att
            man också kan få ett bra försäljningspris. I mitt förra inlägg
            berörde jag att det finns problem på det området. Tyvärr är priset
            många gånger väldigt lågt, vilket gör att man inte kan få en god
            lönsamhet.
          </note>
          <note>
            Vad har då regeringen gjort? Vi har uppdragit till Havs- och
            vattenmyndigheten och Jordbruksverket att främja fiske och vattenbruk.
            Där har också myndigheterna tagit fram en gemensam yrkesfiskarstrategi
            för att utveckla fisket och också jobba med frågor för att förbättra
            lönsamheten. Myndigheterna samarbetar med näringen för att stärka
            konkurrenskraften och öka konsumenternas efterfrågan på fisk från
            hållbara bestånd. Man jobbar också med att förbättra marknadsföringen.
          </note>
          <note>
            Från myndigheternas sida jobbar man också för att förbättra återhämtningen
            av våra fiskbestånd. Jag nämnde den satsning vi gör för att förbättra
            havsmiljön, inte minst i Östersjön. Den är nödvändig. Det är en
            jättesatsning. Det handlar om 600 miljoner i budgeten för 2018
            som riksdagen också har beslutat om.
          </note>
          <note>
            Det finns många delar i den satsningen. Det handlar om att komma
            till rätta med övergödning, läkemedelsrening, sanering av miljögifter
            – inklusive åtgärder för att sanera läckande vrak, som det finns
            en hel del av – och om åtgärder för att minska förekomsten av
            plast, också så kallade spöken. Dessa satsningar är resultatet
            av undersökningar som visar på att vissa skärgårdsarter är allvarligt
            påverkade av den här typen av störningar. Jag hoppas att dessa
            omfattande satsningar på renare hav kommer att ha en positiv effekt
            på skärgårdsfiskets livsmiljö.
          </note>
          <note>
            Det pågår också projekt för att restaurera lek- och uppväxtplatser.
            Jag är ing en landkra bba, som ledamoten Oscarsson sa att han
            är. J ag bor vid en älv och ser de restaureringar som sker i vattendragen.
            Det sker också med anslag från myndigheterna.
          </note>
          <note>
            Yrkesfisket har också tillgång till stöden inom havs- och fiskeriprogrammet
            för olika delar. Detta arbete följer regeringen och jag väldigt
            noggrant. Vi värnar om en levande skärgård och en bra landsbygdsutveckling
            även i kustområdena.
          </note>
          <note type="speaker">
            Anf. 20 MAGNUS OSCARSSON (KD):
          </note>
          <note>
            Herr talman! Tack, ministern, för svaret! Jag fick en lite intressant
            rapport från Blekinge. Även om kusten naturligtvis är mer än bara
            Blekinge är det ett känt kust- och fiskelän. I Blekinge finns
            det från den 1 januari ungefär 76 fiskare med licens. Det allvarligaste
            i detta är att andelen yngre fiskare är försvinnande liten. De
            som har licens har till stor del uppnått pensionsåldern, och nya
            fiskare har inte släppts in.
          </note>
          <note>
            När jag var där nere upplevde jag många rop på hjälp. De ser
            att fisket håller på att försvinna helt från Blekinge. Jag talar
            om Blekinge, men jag vet att det handlar om hela kusten upp till
            Östergötland. Jag hör fiskare hemma i mitt län som har otroliga
            bekymmer.
          </note>
          <note>
            I Blekinge handlade det om myndigheternas attityd. Här måste
            det bli skillnad. Men det handlar också om sälen, och vi måste
            inse att de äter upp enorma mängder fisk.
          </note>
          <note>
            Ministern medger själv i sitt svar att han ser bekymren. Jag
            önskar verkligen att du, Sven-Erik Bucht, tar tag i detta ordentligt
            och att du ser och förstår. Det är bara att ringa någon i Blekinge
            eller vid någon kustremsa, eller åk ned själv och lyssna på dem.
            Jag sa inte bara till dem att det var tråkigt, utan vi kom fram
            till att om det inte görs någonting från denna kammare snart kommer
            det inte att finnas något kustfiske kvar. Det finns i och för
            sig lite på sommaren. Men en levande kust innebär att det också
            finns fiskare som fiskar hela året.
          </note>
          <note>
            Jag tackar för debatten.
          </note>
          <note type="speaker">
            Anf. 21 Statsrådet SVEN-ERIK BUCHT (S):
          </note>
          <note>
            Herr talman! Ett livskraftigt skärgårdsfiske bygger på att vi
            har hållbara och bärkraftiga fiskbestånd längs våra kuster och
            i våra hav. Jag kommer att fortsätta verka för att uppnå målet
            om både ett biologiskt och ett socioekonomiskt långsiktigt hållbart
            fiske. Jag hoppas även att den omfattande satsning på renare hav
            som regeringen gör kommer att få genomslag och en positiv effekt
            också på fisket längs våra kuster och i våra hav.
          </note>
          <note>
            Alla de åtgärder som vidtas är bra för fiskbestånden i Östersjön,
            antingen direkt eller indirekt.
          </note>
          <note>
            Herr talman! Jag vill avslutningsvis säga att ett fortsatt livskraftigt
            skärgårdsfiske är en prioriterad fråga för mig och regeringen.
          </note>
          <note>
            Låt mig därför upprepa regeringens grundinställning om ett långsiktigt
            hållbart bestånd. Det handlar om att ta ett helhetsgrepp. Det
            handlar om miljön. Det handlar om att se till att vi har begränsningar
            när vi har icke hållbara arter. Det handlar också om – observera
            det – att få en bättre förvaltning även av säl och skarv. Det
            är ett helhetsgrepp som måste tas när det gäller detta för att
            vi ska kunna utveckla fisket och för att fler yngre fiskare ska
            kunna söka sig till denna bransch och utveckla skärgården och
            den landsbygd som finns i dessa kustsamhällen.
          </note>
          <note>
            Jag tackar för att jag fick möjlighet att debattera denna viktiga
            fråga.
          </note>
          <note>
            Överläggningen var härmed avslutad.
          </note>
          <note>
            § 8 Svar på interpellationerna 2017/18:534, 540 och 550 om vargens
            påverkan på landsbygden
          </note>
          <note type="speaker">
            Anf. 22 Statsrådet SVEN-ERIK BUCHT (S):
          </note>
          <note>
            Herr talman! Staffan Danielsson har frågat mig om jag avser att
            vidta åtgärder för att ge den viktiga fårskötseln i Sverige och
            i Mälardalen förut ­ sättningar för att utvecklas och tillväxa,
            om jag avser att vidta några åtgär ­ der så att förutsättningarna
            för fårskötsel, utan allvarliga störningar från rovdjur, kan förbättras
            och om jag avser att ta några initiativ mot bakgrund av att olika
            länsstyrelser gör olika bedömning ar vid skyddsjakt, till exem
            ­ pel när det gäller stängsel som håller inne djuren och som håller
            ute varg .
          </note>
          <note>
            Sten Bergheden har frågat mig hur regeringen avser att klara
            målet i livsmedelsstrategin om att öka matproduktionen när lantbrukare
            lägger ned sin verksamhet på grund av angrepp från varg.
          </note>
          <note>
            Magnus Oscarsson har frågat mig vilka åtgärder regeringen tänker
            vidta för att snarast möjliggöra snabb och effektiv skyddsjakt
            när tamdjur hotas av rovdjur.
          </note>
          <note>
            I min roll som landsbygdsminister ingår många gånger att balansera
            målkonflikter, som i detta fall mellan livsmedelsstrategins mål
            om ökad livsmedelsproduktion och vikten av biologisk mångfald
            i betesmarker mot att rovdjur ska kunna uppnå och bibehålla gynnsam
            bevarandestatus. Jag känner till att en fårskötselgård nyligen
            har meddelat sin avsikt att lägga ned sin verksamhet som en följd
            av den senaste tidens vargattacker.
          </note>
          <note>
            Verksamheten vid säteriet, från uppfödning och produktion till
            gårdsförsäljning, har gett konsumenter tillgång till närproducerade
            ekologiska livsmedel.
          </note>
          <note>
            Ett av målen för de strategiska områdena i regeringens livsmedelsstrategi
            är att konsumenter ska ha stort förtroende för livsmedlen och
            kunna göra medvetna och hållbara val, exempelvis av närproducerat
            och ekologiskt. Betande djur behövs för den biologiska mångfalden,
            så att ängs- och betesmarker inte växer igen. Regeringen har gjort
            satsningar i budgeten för de här unika naturtyperna, med förhoppningen
            att fler betande djur ska bidra till den svenska livsmedelsproduktionen.
            Det skapar i sin tur jobb på landsbygden. Att lantbruksverksamheter
            läggs ned är därför något som jag som landsbygdsminister djupt
            beklagar.
          </note>
          <note>
            Det övergripande målet för rovdjurspolitiken är att rovdjuren
            ska ha gynnsam bevarandestatus, samtidigt som tamdjurshållning
            inte påtagligt försvåras och socioekonomisk hänsyn tas. Politiken
            ska ta hänsyn till människor som lever och bedriver näringar i
            de områden där rovdjur finns. Sverige behöver e n långsiktigt
            hållbar livsmedelsproduktion för att uppfylla miljömål om biologisk
            mångfald, varierat odlingslandskap och värdefulla kulturmiljöer.
          </note>
          <note>
            Regeringen har under mandatperioden vidtagit en rad åtgärder
            för att bringa ordning och reda inom rovdjurspolitiken och för
            att förbättra situa ­ tionen för näringsidkare med tamboskap.
            Förhoppningen är att dessa åtgärder ska kunna minska motsättningarna
            mellan dessa viktiga intressen. Anslaget till kostnader för rovdjursskador
            och till åtgärder som förebygger angrepp, till exempel stängsel,
            har höjts med ca 40 procent under mandatperioden till drygt 52
            miljoner kronor för 2018. Regeringen har också infört en ny förordning
            för att möjliggöra att de anslagna medlen enklare och bättre ska
            kunna komma till användning, i enlighet med unionsregler om statsstöd.
          </note>
          <note>
            Naturvårdsverket har det övergripande nationella ansvaret för
            att ge ­ nomföra den beslutade rovdjurspolitiken. Myndigheten
            har delegerat rät ­ ten att besluta om skyddsjakt efter varg till
            de länsstyrelser där varg före ­ kommer. Det är viktigt att dessa
            beslut fattas regionalt, där man har kun ­ skap om sina lokala
            förhållanden, och skyddsjakt är en viktig del i rov ­ djursförvaltningen.
            För förankring och trovärdighet i förvaltningen behövs lokalt
            inflytande, till exempel så som sker inom v iltförvaltningsdelega
            ­ tionerna. Där finns möjlighet till samråd och faktiskt inflytande
            i myndig ­ heternas processer. Regeringen värd esätter delegationernas
            roll och har nyligen stärkt det lokala inflytandet genom att utöka
            delegationerna med två representanter för olika lokala intressen.
          </note>
          <note>
            Regeringen har infört ett krav på skyndsamhet i länsstyrelsernas
            ärenden om jakt på rovdjur och även att dessa beslut numera ska
            överklagas till Förvaltningsdomstolen i Luleå, som gjorts till
            specialdomstol i dessa mål. Skyndsamhetskravet gäller även domstolarnas
            överprövning.
          </note>
          <note>
            Dessa förändringar genomfördes för att åstadkomma en snabb, effektiv
            och likvärdig beslutsprocess när det gäller jakt på rovdjur. Regeringen
            kan däremot inte ha några synpunkter på länsstyrelsers eller domstolars
            bedömningar i enskilda ärenden.
          </note>
          <note>
            För att minska konflikter mellan tamdjurshållning och närvaron
            av rovdjur kan åtgärder behöva vidtas för att förebygga skador
            . Skyddsjakt på varg är en sista utväg när det inte finns andra
            lämpliga lösningar. Det kan bland annat handla om att den som
            håller tamdjur kan behöva vidta skadeförebyggande åtgärder som
            att skydda sina tamdjur med rovdjursstängsel runt betesmarkerna.
            Som jag nämnt har regeringen förstärkt anslagen till dessa åtgärder,
            just i syfte att möjliggöra och underlätta för enskilda att vidta
            sådana åtgärder.
          </note>
          <note>
            Människor ska kunna leva och bedriva näringar där rovdjuren finns.
            En livskraftig och aktiv landsbygd behövs för en hållbar utveckling
            och tillväxt i hela landet.
          </note>
          <note>
            Andre vice talmannen meddelade att Staffan Danielsson, som framställt
            en av interpellationerna, hade anmält att han var förhindrad att
            delta i debatten.
          </note>
          <note type="speaker">
            Anf. 23 STEN BERGHEDEN (M):
          </note>
          <note>
            Herr talman! Jag tackar ministern för svaret. Det var ett långt
            svar. Det brukar vara Miljöpartiets ansvariga statsråd som svarar
            på interpellationer om vargfrågor. Men jag är ändå glad att ministern
            är här i dag och tar diskussionen.
          </note>
          <note>
            Vi har nyligen antagit en livsmedelsstrategi i Sveriges riksdag.
            Överenskommelsen innebär att vi ska öka svensk livsmedelsproduktion,
            det vill säga att vi ska producera mer mat och öka djurhållningen
            i Sverige.
          </note>
          <note>
            Sverige har i dag en låg självförsörjningsgrad och klarar inte
            en avspärrning när det gäller mat och förnödenheter under en längre
            tid innan dessa tar slut.
          </note>
          <note>
            Sverige måste öka produktionen av mat för att klara en kris och
            för att skapa nya jobb och tillväxt i Sverige, även på landsbygden.
            Vi behöver fler betande djur – för mat och jobb samt för den biologiska
            mångfalden.
          </note>
          <note>
            Herr talman! Sveriges lantbrukare har på grund av höga skatter
            och rådande regelverk en svårare konkurrenssituation än sina kollegor
            i Eu ­ ropa. Sverige har dessutom en stor vargstam som begränsar
            möjligheterna att öka djurproduktionen i vissa delar av landet.
            Många avstår från att börja med djurproduktion; andra tvingas
            att sluta då de inte längre orkar med dessa vargangrepp.
          </note>
          <note>
            Herr talman! Sverige kan producera mycket mer mat, vilket skulle
            skapa jobb och tillväxt i hela landet. Endast ca 30 procent av
            vårt fårkött är producerat i Sverige. Men i stället för att uppmuntra,
            gynna och hjälpa fler fårproducenter – och därmed skapa mer svenskt
            fårkött, fler jobb och tillväxt – satsar denna regering på att
            öka vargstammen. Sverige behöver verkligen en ny regering som
            tar vara på landsbygdens möjligheter.
          </note>
          <note>
            Molstaberg, mellan Gnesta och Mölnbo, har nyligen råkat ut för
            ännu en tragedi, då 50–70 får blev drabbade. Detta har gjort att
            djurägarna inte orkar längre utan är beredda att ge upp sin djurproduktion.
          </note>
          <note>
            Molstaberg har drabbats av totalt 13 vargattacker och förlorat
            fler än 160 får de senaste tre åren. Trots detta väljer länsstyrelsen
            att inte ens tillåta skyddsjakt på vargen. Man anser till och
            med att det är djurägarens fel. Länsstyrelsen, som är statens
            förlängda arm, skyddar vargen framför fåren och djurägaren.
          </note>
          <note>
            Herr talman! Molstaberg har haft djurproduktion i över 40 år
            och har i dag ca 1 200 får. Fåren betar i flera stora hagar och
            i skogiga och bergiga områden. Vargstängsel är såväl dyrt och
            förödande som tidskrävande att sätta upp.
          </note>
          <note>
            I sitt svar kommer ministern säkert att säga att han inte kan
            uttala sig i enskilda ärenden och därmed försöka att avstå från
            att svara på mina frågor. Men sanningen är denna, herr talman:
            Det är den socialdemokratiska regeringen och ministern som har
            det yttersta ansvaret för de gällande lagar som länsstyrelsen
            nu jobbar efter.
          </note>
          <note>
            Min första fråga är följande: Är ministern beredd att se över
            dessa lagar för att ytterligare förtydliga vikten av möjligheten
            till skyddsjakt? Reger ­ ingen styr nämligen över både Naturvårdsverket
            och länsstyrelsen och har möjlighet att genom regleringsbrev,
            budget och tillsättande av generaldirektörer och landshövdingar
            reglera inriktningen på dessa myndigheter.
          </note>
          <note>
            Min andra fråga är denna: Avser ministern att vidta några åtgärder
            via regleringsbrev eller budget till Naturvårdsverket och länsstyrelsen
            för att stärka djurägarna ytterligare vid vargangrepp?
          </note>
          <note>
            Herr talman! Har ministern fortsatt förtroende för länsstyrelsens
            agerande när det gäller Molstaberg? Och vad avser ministern att
            göra för att uppfylla riksdagens beslut om 170–270 vargar?
          </note>
          <note type="speaker">
            Anf. 24 MAGNUS OSCARSSON (KD):
          </note>
          <note>
            Herr talman! Tack, ministern, för svaret!
          </note>
          <note>
            Först vill jag hälsa från min länskollega Staffan Danielsson.
            Han kunde tyvärr inte medverka i debatten, men han lät hälsa till
            ministern att han återkommer.
          </note>
          <note>
            De senaste decennierna har vargstammen i Sverige vuxit kraftigt;
            vargen är nu utbredd i hela Mellansverige.
          </note>
          <note>
            Riksdagen beslutade 2013 om en samlad rovdjurspolitik. Beslutet
            innebar bland annat att Sverige ska uppnå och bibehålla en gynnsam
            bevarandestatus för rovdjursstammarna samtidigt som tamdjurshållning
            inte ska försvåras och socioekonomisk hänsyn ska tas.
          </note>
          <note>
            Den snabba tillväxten av vargstammen har inneburit stora prövningar
            för tamdjursuppfödarna. Vargangrepp får ofta stora konsekvenser
            för den enskilde näringsidkaren. Vi har alla hört talas om fårgården
            Molstaberg utanför Södertälje, som nyligen drabbades av ännu ett
            vargangrepp. Gården Molstaberg har uppfödning, produktion och
            gårdsförsäljning av fårprodukter.
          </note>
          <note>
            Men nu har ägarna fått nog. De tänker lägga ned verksamheten
            på grund av återkommande vargangrepp. Orsaken till beslutet är
            att tamdjurshållningen försvåras.
          </note>
          <note>
            Riksdagens beslut var att tamdjurshållningen inte skulle försvåras
            och att socioekonomisk hänsyn skulle tas. Hur kan det då bli så
            att myndigheter inte gör vad riksdagen beslutar?
          </note>
          <note>
            Vilka åtgärder tänker ministern vidta för att det beslut som
            fattades i riksdagen ska åtlydas av myndigheterna? Och vad tänker
            ministern göra för att möjliggöra snabb och effektiv skyddsjakt
            när tamdjur hotas av rovdjur?
          </note>
          <note type="speaker">
            Anf. 25 Statsrådet SVEN-ERIK BUCHT (S):
          </note>
          <note>
            Herr talman! Jag uppskattar varje tillfälle att få debattera
            viktiga frågor som landsbygdsutveckling, livsmedelsproduktion
            och tamdjurshållning, som denna debatt handlar om.
          </note>
          <note>
            Som statsråd kan jag som sagt inte gå in på enskilda ärenden,
            men jag vill ändå säga att jag beklagar det som hände på Molstaberg.
          </note>
          <note>
            När man hör på ledamöterna Oscarsson och Bergheden påminns man
            nästan om sagan Rödluvan och vargen . Det låter på ledamöterna
            som att det finns hur mycket varg som helst överallt i vårt land,
            men så är inte fallet. I dag har vi, enligt den senaste räkningen,
            355 vargar. Året före hade vi 415 vargar.
          </note>
          <note>
            Vargstammen har minskat under denna mandatperiod. Det är heller
            inte konstigt att det fanns väldigt många vargar när vi inledde
            mandatpe ­ rioden. Under Alliansregeringens sista fyra år sköts
            det nämligen 22 var ­ gar, medan det under denna mandatperiod
            – under nuvarande regering – har skjutits 98 vargar. Slå inte
            blå dunster i ögonen på dem som lyssnar på denna debatt! Detta
            är fakta; det finns det belägg för.
          </note>
          <note>
            Vi behöver landsbygdsutveckling. Landsbygden har varit försummad
            under en lång tid. Det gäller att närma sig denna typ av frågor
            med stor ödmjukhet. Man hade ingen ordning och reda i fråga om
            rovdjursjakten när denna regering tillträdde – definitivt inte.
            Detta har hämmat landsbygdsutvecklingen, även i dag.
          </note>
          <note>
            Denna regering tror på svensk landsbygd, och vi vill se en växande
            livsmedelsproduktion i hela landet. Det var därför vi lade fram
            en nationell livsmedelsstrategi, som jag är glad att riksdagen
            i bred politisk enighet kunde anta.
          </note>
          <note>
            Vi har ett oslagbart jordbruk i Sverige. Det är helt outstanding,
            med tanke på vår livsmedelssäkerhet, vårt miljötänk och vårt låga
            användande av antibiotika. Det gör givetvis också att vi kan producera
            mer livsmedel. Jag var nyligen på en främjanderesa i Kina med
            svenska livsmedelsföretag. Där ropade man efter svenska livsmedel
            därför att vi håller en så hög livsmedelssäkerhet och så vidare.
          </note>
          <note>
            De mervärden som vi har i Sverige måste vi nyttja betydligt mer
            än vad vi har gjort. På detta sätt kan vi också producera mer
            när vi höjer våra insatser. Vi har igång 1 miljard i åtgärder
            för att öka livsmedelsproduk ­ tionen. Detta är kopplat till den
            nationella livsmedelsstrategin. Det handlar alltså om 1 miljard
            – 1 000 miljoner – som är igång för olika åtgärder.
          </note>
          <note>
            När det gäller att begränsa rovdjursskador har vi höjt anslaget
            med nästan 40 procent, till 52 miljoner kronor. Det är klart att
            även detta får en effekt. Vi har sett till att det finns ekonomiska
            medel såväl för att stängsla som för att ersätta dem som drabbas.
            Det är viktigt att vi ser helheten i detta.
          </note>
          <note type="speaker">
            Anf. 26 STEN BERGHEDEN (M):
          </note>
          <note>
            Herr talman! Tack, ministern! Det är uppenbart att ministern
            är väldigt nöjd med situationen och att vargarna inte utgör någon
            stor risk, enligt ministern, med tanke på att vi bara har 355
            vargar enligt senaste räkningen. Det är den senaste räkningen,
            ja.
          </note>
          <note>
            Vi har beslutat i riksdagen om 170–270 vargar. Det vill säga
            att vi har ungefär dubbelt så många som riksdagen har beslutat.
          </note>
          <note>
            Vargstammen är koncentrerad till framför allt Mellansverige.
            Den är inte spridd över hela Sverige. På det sättet blir det en
            oerhört stor koncentration till den delen, som drabbas hårdast
            av vargattackerna.
          </note>
          <note>
            Herr talman! Detta belastar djurhållningen, jakten och landsbygden.
            Det blir en helt orimlig situation i dessa områden.
          </note>
          <note>
            I övriga Europa är vargen vanlig, men där jagar man vargen. Man
            tar bort individer som ger sig på tamboskap. Detta gör att vargen
            blir skyggare. Man har inte alls den diskussion som förs här i
            Sverige. Här i Sverige är det politiker och människor som bor
            i de stora städerna som oftast är mest högljudda och vill öka
            vargstammen.
          </note>
          <note>
            Vargstammen ska självklart hållas på en nivå som landsbygden
            kan acceptera. I dag har vi för många vargar, och landsbygden
            får betala priset för detta.
          </note>
          <note>
            Att föda upp får eller annan tamboskap och sedan få det hela
            raserat av vargar är inte acceptabelt. Dagligen hör människor
            av sig om djur som dödats, djur som skadats, djur som kastar sina
            foster och djur som inte blir dräktiga på grund av tidigare vargangrepp.
            Detta är vardagen för människor som kämpar och sliter med sina
            djur, medan samhället i stället gynnar en ökad vargstam.
          </note>
          <note>
            Vargstammen är för stor i dag, och vi kan inte stängsla in alla
            våra beteshagar med staket som är både extremt dyra och helt orimliga
            i landskapet. Vi måste i stället ta tag i problemet på allvar
            och hålla vargstammen på en för alla rimlig nivå, det vill säga
            170–270 vargar – alltså inte 355 vargar. Detta innebär att dagens
            vargstam måste minskas, herr talman.
          </note>
          <note>
            Sveriges djurproducenter konkurrerar med utländsk mat. Om vi
            då har orimligt höga kostnader för vår djurproduktion på grund
            av skatter, dyra stängsel och dyra regelverk kommer vi inte att
            kunna öka matproduktionen i Sverige, som en enig riksdag har ställt
            sig bakom. Det är uppenbart att ministern tycker att vargpolitiken
            är viktigare än matproduktionen i detta land.
          </note>
          <note>
            Svenska fåravelsförbundet har tydligt uttalat att man kan öka
            fårproduktionen, men då krävs åtgärder. Tänker ministern lyssna
            på djurägarna? Tänker ministern lyssna på LRF och deras krav när
            det gäller vargstammen?
          </note>
          <note>
            Anser ministern att vargstammen i dag är på en rimlig nivå? Ministern
            antydde det i sitt svar. Är 355 vargar en rimlig nivå, när vi
            ska ha 170–270 vargar? Om ministern inte anser att detta är en
            rimlig nivå, vad avser då ministern att göra för att nå en vargstam
            på 170–270 vargar?
          </note>
          <note>
            Djurägaren ska enligt lagen hålla sina djur inom stängsel så
            att de inte kommer ut och förstör för andra. När vargen tar sig
            in i hagen, är det då djurägaren som är ansvarig för detta? Är
            detta rimligt? Det är min första fråga.
          </note>
          <note>
            Är ministern beredd att se över de lagar och regler som länsstyrelsen
            hävdar finns så att vargstammen hamnar på en mer rimlig nivå?
            Länsstyrelsen, som är regeringens och statens förlängda arm, anser
            just i detta läge att det är djurägarens ansvar att hålla vargarna
            ute. Är detta rimligt, minis ­ tern?
          </note>
          <note type="speaker">
            Anf. 27 MAGNUS OSCARSSON (KD):
          </note>
          <note>
            Herr talman! Tack, ministern, för ditt svar!
          </note>
          <note>
            Jag kan till att börja med absolut hålla med om att allt inte
            var bättre under våra åtta år vid makten. Men nu är nu, och nu
            är det så att regeringen är socialdemokratisk och miljöpartistisk.
            Då menar jag att ansvaret för detta ändå måste läggas på dig som
            ansvarig minister.
          </note>
          <note>
            Under vargattacken på gården dödades och sårades minst 80 får,
            och vi har hört Sten Bergheden tala om att sammanlagt 160 får
            har dödats på denna gård. Som gammal bonde gör det fruktansvärt
            ont att se bilder på fällda och döda djur eller att se hur fåren
            ligger och bara flämtar. Det är förfärligt!
          </note>
          <note>
            Jag tänker på när man som lantbrukare går ut på morgonen eller
            kvällskvisten och bara ser horder som ligger där, får efter får.
            Här är det inte bara bondens ekonomi vi talar om, utan vi talar
            också om bondens själ och vilja att på olika sätt ta hand om och
            hjälpa och stötta sina djur. Sedan kommer vargen eller vargarna,
            i det här fallet i Molstaberg, och dödar fåren. Jag tycker att
            det är förfärligt. Jag undrar om ministern själv tänkt på hur
            det måste ha känts för denna stackars bonde. Nu är inte denna
            bonde ensam, utan det är flera som har drabbats på samma sätt.
          </note>
          <note>
            Ministern tar upp att vi exporterar för 1 miljard. Jag tycker
            att det är jättebra och hoppas att vi ska dubbla exporten. Men
            det hjälper ju inte att vi talar om att vi ska exportera och ska
            vara så bra när bonden går ut på sina ägor och ängar och ser att
            där ligger får efter får som har blivit dödade av varg. Då kan
            vi inte säga: Nej, men vi kan ingenting göra. Det är som det är.
          </note>
          <note>
            Jag skulle önska att vi fick ett mer konkret svar här i dag.
            Riksdagen har beslutat att det ska vara en stam på ungefär 270
            vargar. Nu fick vi höra att det efter sista räkningen är 355,
            alltså några fler än vad vi beslutat om i den här kammaren.
          </note>
          <note>
            Min fråga är om regeringen tänker följa det som vi har beslutat,
            som jag tror att också ert parti var med och beslutade om när
            ni satt i opposition, att det ska vara ungefär 270 vargar, inte
            355 som du sa.
          </note>
          <note type="speaker">
            Anf. 28 Statsrådet SVEN-ERIK BUCHT (S):
          </note>
          <note>
            Herr talman! Vi får resultatet av en ny räkning presenterad inom
            några veckor. Inventeringen görs årligen. Det var Naturvårdsverket
            som på grund av en väldigt hög inavel kom fram till 300 vargar
            när det gäller gynnsam bevarandestatus.
          </note>
          <note>
            Än en gång: Jag har inte befogenhet att över huvud taget värdera
            om det var rätt eller fel att icke bevilja skyddsjakt på Molstaberg.
            Jag kan inte ta ställning i enskilda fall.
          </note>
          <note>
            Jag har själv varit fårägare under många år och vet hur det är,
            och jag lider precis lika mycket som bonden som fått får angripna.
            Jag har sett sådant tidigare. Det är fruktansvärt när sådant händer.
            Ingenting annat går att säga om detta.
          </note>
          <note>
            Regeringens ambition har hela tiden sedan vi tillträdde varit
            att bringa ordning och reda i rovdjursförvaltningen. Den måste
            vara hållbar och effektiv, och den måste hanteras nära och inte,
            som Sten Bergheden förespråkar, centraliseras. Jag uppfattar faktiskt
            Berghedens inlägg som att han vill ha en centralisering, att vi
            ska bestämma här i Stockholm hur det ska se ut i landet.
          </note>
          <note>
            Nej, det här ska ned på den regionala nivån. Det är därför som
            jag vill att Förvaltningsdelegationen ska få inflytande över detta.
            Jag tror på den modellen – så nära som möjligt.
          </note>
          <note>
            När vi tillträdde som regering, ledamoten Sten Bergheden, var
            det totalt kaos i rovdjursjakten. Gång efter gång avbröts jakten
            på varg , och ingen jakt kom till stånd.
          </note>
          <note>
            Vi har skapat ordning och reda. För det första ska besluten fattas
            en månad tidigare på länsstyrelserna. För det andra ska inte besluten
            hanteras av flera domstolar utan av en domstol, Förvaltningsrätten
            i Luleå, och överprövningen ska ske på Kammarrätten i Sundsvall.
          </note>
          <note>
            Vi har tagit ansvar för detta. Det är det som gör att det är
            ordning och reda och att det i dag faktiskt bedrivs licensjakt.
            Under alliansregeringens fyra år var det ännu värre, 3 vargar,
            medan det under våra inledande tre år var 83 vargar. Sedan står
            man ofta här och anklagar regeringen för att inte ha tagit ansvar.
            Jag tror att det ibland kan finnas anledning att fundera kring
            grandet och bjälken i det egna ögat.
          </note>
          <note>
            Herr talman! Gröna näringar behövs för en hållbar utveckling
            på landsbygden. Det är inte bara livsmedelsproduktionen som är
            viktig. Det är många olika värden som de gröna näringarna tillför
            inte bara landsbygden utan landet som helhet. Det handlar om kulturvärden,
            betydelsen för friluftsliv och turism och livskvalitet. Det är
            landsbygdens attraktionskraft.
          </note>
          <note>
            Samtidigt ska vi komma ihåg att detta kräver en samexistens mellan
            de rovdjur, de människor och den verksamhet som finns där. Detta
            måste vi hantera och förbättra, och därför har regeringen höjt
            anslagen kraftigt.
          </note>
          <note>
            Vi ska vara stolta över de näringar som finns på svensk landsbygd,
            inte minst de gröna näringarna.
          </note>
          <note type="speaker">
            Anf. 29 STEN BERGHEDEN (M):
          </note>
          <note>
            Herr talman! Det är uppenbart att ministern anser att har man
            bara delegerat ansvaret från regeringen och ministern till Naturvårdverket
            och länsstyrelserna har man inte längre något ansvar. Det är verkligen
            märkligt eftersom det är precis det man har. Man har ansvar för
            att följa upp detta och se till att de beslut som är tagna i Sveriges
            riksdag följs.
          </note>
          <note>
            Herr talman! Att skylla på djurägare eller staket är lågt när
            regeringen, ministern, Naturvårdsverket och länsstyrelserna inte
            klarar av att följa riksdagens beslut på 170–270 vargar. Ta ert
            ansvar och gör något! Vargar som angriper tamboskap i denna omfattning
            måste självklart få avlivas. Vi kan inte ha en regering som sitter
            på sina händer när landsbygdens förutsättningar försämras dag
            för dag.
          </note>
          <note>
            Herr talman! Jag har inte fått svar på mina frågor. Avser ministern
            att se över regelverket? Jag har förståelse för att ministern
            inte kan uttala sig i enskilda fall, och jag har därför ställt
            frågan retoriskt vad gäller om han kommer att se över regelverket
            om det kommer att tillämpas på detta sätt.
          </note>
          <note>
            Ska djurägaren ta hela ansvaret om det kommer in en varg och
            han inte har tillräckligt med stängsel? Vad tror ministern att
            det sänder för signal till Sveriges lantbrukare att det är de
            som får stå till svars om vargen angriper? Det är ju regeringen
            som inte har lyckats hålla vargstammen på den nivå som riksdagen
            har beslutat.
          </note>
          <note>
            Antalet 170–270 vargar gällde hela Sverige. I dag är vargen koncen
            ­ trerad till Mellansverige. Där borde vi ha 170 vargar, men i
            dag har v i 355 vargar.
          </note>
          <note>
            Regeringen och ministern har misslyckats med sitt arbete.
          </note>
          <note type="speaker">
            Anf. 30 MAGNUS OSCARSSON (KD):
          </note>
          <note>
            Herr talman! Jag tackar ministern för debatten.
          </note>
          <note>
            Sveriges hagar och ängar växer igen. På tio år har 20 procent
            vuxit igen, vilket är enormt mycket. Vi är vana att se många vackra
            ängar och hagar, för det har vi alltid gjort. Men nu håller de
            tyvärr på att växa igen. De förslyas, buskas eller beskogas.
          </note>
          <note>
            Landsbygden ska leva, heter det så fint. Men vad betyder det
            egentligen? Det är så lätt att sitta i Stockholm och dra ett streck
            från en myndighet i stället för att se vad det konkret handlar
            om. Tänk er själva bondens stress och rädsla över att komma ut
            på betet och kanske se sina får rivna.
          </note>
          <note>
            Det ensidiga gynnandet av vargen sker på mängder av andra arters
            bekostnad. Växter, insekter, fåglar och andra djur är beroende
            av betesmark och får stryka på foten om marken beskogas.
          </note>
          <note>
            Vi tog beslut i Sveriges riksdag om att det ska finnas 270 vargar.
            I dag finns det 355.
          </note>
          <note>
            Livsmedelsstrategin, som det var bra att vi antog, måste betyda
            något för våra myndigheter: ”Okej, de har fattat beslut i riksdagen,
            och då måste vi följa detta.” Våra händer och fötter är ju Myndighetssverige.
            De måste begripa att vi har tagit ett beslut om en livsmedelsstrategi
            och att det betyder att de ska handla efter den.
          </note>
          <note type="speaker">
            Anf. 31 Statsrådet SVEN-ERIK BUCHT (S):
          </note>
          <note>
            Herr talman! Det ska vara attraktivt att bo och verka på svensk
            landsbygd. Här pågår en viktig produktion av livsmedel och skogsprodukter.
          </note>
          <note>
            Jag håller med ledamoten Oscarsson om att det kan vara lätt att
            sitta i Stockholm och ta beslut. Men det har jag inte gjort. Jag
            har rest till alla landsbygdskommuner i Sverige för att se hur
            verkligheten ser ut och ta intryck av det. Jag påstår därför att
            jag har ett ganska bra grepp om verkligheten där ute.
          </note>
          <note>
            Jag och regeringen arbetar för ett Sverige som håller ihop. Vi
            har avsatt 1,5 miljarder de närmaste två åren för en sammanhållen
            landsbygdspolitik. Vi har fått en livsmedelsstrategi på plats.
            Vi har i den sammanhållna landsbygdspolitiken fokus på företagande
            och entreprenörskap. Vi har mångmiljardsatsningen på bredband
            på svensk landsbygd. Vi har satsningen på livsmedelsbutikerna
            på svensk landsbygd. Vi har satsningen på lärcentrum på svensk
            landsbygd. Vi har satsning på regionala exportcentrum. Vi har
            till och med en satsning på potthålen på grusvägarna på svensk
            landsbygd.
          </note>
          <note>
            Vi har avsatt 1 miljard till livsmedelsstrategin för att vi vill,
            precis som ledamoten Oscarsson sa, ha gröna ängar och hagar. Livsmedelsstrategin
            är en förutsättning för att vi ska ha det.
          </note>
          <note>
            När det gäller rovdjuren har vi ställt krav på skyndsam behandling
            i rättsinstanserna. Det är stor skillnad mot tidigare då det var
            total katastrof i detta. Vi är på väg att kunna hantera detta
            på ett klokt och bra sätt. Vi ser att vargstammen faktiskt har
            minskat, och det beror på att vi har fått ordning och reda på
            jakten.
          </note>
          <note>
            Tack för en bra debatt!
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellation 2017/18:547 om uttalandet om stöd
            till filmskapare
          </note>
          <note type="speaker">
            Anf. 32 Kultur- och demokratiminister ALICE BAH KUHNKE (MP):
          </note>
          <note>
            Herr talman! Olof Lavesson har frågat mig om jag ställer mig
            bakom uttalandet från Filminstitutets vd och om jag kan garantera
            att filmskapare även i fortsättningen ska kunna söka filmstöd
            på lika villkor, oavsett kön.
          </note>
          <note>
            Söndagen den 13 maj anordnade Svenska Filminstitutet på uppdrag
            av regeringen ett internationellt seminarium, Take two: Next moves
            for #metoo, i Cannes.
          </note>
          <note>
            Filminstitutets vd Anna Serner sa i sitt anförande att den positiva
            trenden i Sverige när det gäller antalet kvinnor som ansöker om
            produktionsstöd verkar ge vika och att 73 procent av de svenska
            storbudgetfilmerna fortfarande görs av män. Mot denna bakgrund
            uttalade Anna Serner att Filminstitutet, om situationen inte förändras,
            kan komma att överväga om allt marknadsstöd år 2020 ska fördelas
            till kvinnor.
          </note>
          <note>
            Uttalandet var inte känt för mig innan, och något formellt förslag
            har inte kommit in till Kulturdepartementet.
          </note>
          <note>
            Precis som Anna Serner och interpellanten Olof Lavesson kan jag
            dock konstatera att situationen inte är tillfredsställande. Riksdagen
            har fastställt mål för filmpolitiken om jämställdhet och beslutat
            om den finansiering som går till stöd av bland annat filmproduktion.
          </note>
          <note>
            I förordningen om statsbidrag till film fastställs ramarna för
            Filminstitutets stödgivning. Regeringen har i riktlinjebeslut
            till Filminstitutet fastställt inriktningen på verksamheten och
            hur återrapportering ska ske.
          </note>
          <note>
            Hur stödgivningsprocessen ska se ut i detalj är upp till Filminstitutet,
            helt i linje med principen om armlängds avstånd mellan politik
            och institutioner i beslut om det konstnärliga innehållet. Filminstitutet
            ska dessutom utse råd med sakkunniga som ska bistå i utformningen
            av de filmpolitiska stöden.
          </note>
          <note>
            Arbetet för att motverka diskriminering och verka för lika rättigheter
            och möjligheter är en viktig fråga för regeringen. Skyddet mot
            diskriminering i diskrimineringslagen (2008:567) har under mandatperioden
            stärkts. Bland annat har stödet till Diskrimineringsombudsmannen
            höjts. I lagen finns bestämmelser om förbud mot diskriminering
            till exempel på grund av kön. Diskrimineringsombudsmannen har
            tillsyn över att lagen följs.
          </note>
          <note>
            Jag har sagt det förut, och jag säger det igen: Stöd ska utgå
            från kvalitet och kompetens. Och när det gäller kvotering föredrar
            jag morötter framför piskor.
          </note>
          <note type="speaker">
            Anf. 33 OLOF LAVESSON (M):
          </note>
          <note>
            Herr talman! Vi var nog många som satte kaffet i vrångstrupen
            när vi i rapporteringen från filmfestivalen i Cannes hörde Svenska
            Filminstitutets VD Anna Serner uttala sig om jämställdheten inom
            svensk film och där meddela att om inte branschen når 50–50 bakom
            kameran även för de stora budgetarna kommer hela 2020 års marknadsstöd
            att öronmärkas endast för kvinnliga filmskapare.
          </note>
          <note>
            Detta är ett anmärkningsvärt uttalande, dels för att det nu tydligen
            är 50–50 som är det övergripande målet för det svenska filmstödet,
            inte kvalitet och kompetens, vilket såväl kulturministern som
            jag själv brukar hävda, dels för att det verktyg man tänker använda
            sig av är att helt blockera det ena könet från tillgång till offentligt
            stöd.
          </note>
          <note>
            I min enfald trodde jag att detta var ett förhastat uttalande,
            sagt i affekt beroende på en fullt berättigad upprördhet över
            att jämställdhetsarbetet inte kommit längre. Men senare utvecklade
            verkställande direktören sina ståndpunkter och hävdade dessutom
            att dessa hade förankring i de riktlinjer som riksdagen fattat
            beslut om, vilket är obegripligt.
          </note>
          <note>
            Att neka någon tillgång till offentligt stöd enbart beroende
            på kön är oacceptabelt. Vi har tydliga regler kring filmstöd.
            Produktionsstöd ska i första hand ges i förskott utifrån kvalitativa
            kriterier och i andra hand efter det att filmen är klar baserat
            på framgång.
          </note>
          <note>
            Kulturministern brukar här i kammaren tala sig varm för att den
            nya filmpolitiken skapat nya arenor för samråd och inflytande,
            framför allt genom de nya branschråd som inrättats under Filminstitutet.
            Men dessa råd har man ju inte ens använt här. Film- och TV-producenternas
            ordförande Eva Hamilton konstaterar för Sveriges Television att
            ”branschråden ska fungera som en rådgivande kontakt mellan Filminstitutet
            och branschen, men dom har inte använts i några väsentliga frågor,
            inklusive denna”. Hon kritiserar samtidigt hur Filminstitutet
            allt tydligare och kraftigare styr över den svenska filmpolitiken
            och efterlyser en bättre dialog.
          </note>
          <note>
            Förslaget har också väckt kritik från andra aktörer inom filmbranschen,
            såväl manliga som kvinnliga. En av våra främsta kvinnliga regissörer
            kallar utspelet en rolig tanke och menar att väldigt mycket mer
            måste göras men säger samtidigt: ”Däremot tycker jag inte det
            ska gå till den fördumning det är nu. Det blir nästan pinsamt
            att säga att man jobbar i filmbranschen när det finns en vd på
            Filminstitutet som säger att man ska blockera ett helt kön på
            det här sättet.”
          </note>
          <note>
            Och en namnkunnig kvinnlig manusförfattare säger till Aftonbladet:
            ”Jag tycker att det är orättvist. Jag tycker inte att man gör
            på det sättet. Om man bara ska välja kvinnliga producenter och
            manusförfattare är det orättvist mot de unga män som kommer i
            dag.”
          </note>
          <note>
            Herr talman! Som jag skriver i min interpellation delar jag ambitionen
            att få fler kvinnor såväl bakom som framför kameran. Att kvinnor
            har samma förutsättningar som män, att glastak spräcks och murar
            bryts ned och att vi får bort sunkiga kulturer från filmbranschen
            är nödvändigt. Detta har jag både diskuterat och debatterat sedan
            jag kom in i riksdagen för snart tolv år sedan. Jag vet dessutom
            att kulturministern och jag är helt överens om det. Men det viktiga
            arbetet för ökad jämställdhet riskerar ju att ta flera steg tillbaka
            när den här typen av stolligheter förs fram som reella hot.
          </note>
          <note>
            Kulturministern talar om armlängds avstånd. Jag måste då fråga:
            Ska vi tolka kulturministerns svar som att hon tar avstånd från
            verkställande direktörens hot? Och hur tänker hon då agera för
            att se till att det inte blir verklighet?
          </note>
          <note>
            Den fråga jag ställde i min interpellation var: Kan ministern
            garantera att filmskapare även i fortsättningen ska kunna söka
            filmstöd på lika villkor, oavsett kön?
          </note>
          <note type="speaker">
            Anf. 34 Kultur- och demokratiminister ALICE BAH KUHNKE (MP):
          </note>
          <note>
            Herr talman! Tack, Olof Lavesson, för ditt inlägg!
          </note>
          <note>
            Precis som riksdagsledamoten Lavesson tydliggjorde instämmer
            jag fullt och fast i de mål som riksdagen antagit och vad vi måste
            göra för att kämpa för att fler ska få möjlighet att utvecklas,
            inte bara inom filmen utan i hela vårt samhälle.
          </note>
          <note>
            Som jag tydliggjorde i mitt svar inledningsvis har vi en diskrimineringslag,
            och vi ska följa lagar och regler i vårt land. Man får inte diskrimineras
            på grund av kön, bland annat – det finns flera diskrimineringsgrunder.
          </note>
          <note>
            Jag tar absolut avstånd från hotet. Hot är inte en metod som
            jag har praktiserat genom livet, utan jag tror på att vi måste
            använda många fler verktyg. Men detta kräver att vi vill det.
            Detta kräver, i det här fallet, en aktiv filmpolitik där vi på
            olika sätt stimulerar till att fler människor får möjlighet att
            utvecklas och att vi, med ett breddat deltagande och fri konkurrens,
            kan få fram den bästa kvaliteten. Detta är ett generellt ledmotiv
            för mig, inte bara inom filmbranschen.
          </note>
          <note>
            Det är den svåra vägen. Det hade varit enkelt att bara säga:
            Det är förbjudet, och så gör vi inte. Det svåra är att hitta och
            identifiera kompetenser och ge människor möjligheter. Detta tar
            tid. Det kräver också att vi är målmedvetna i riksdag och regering,
            över lång tid.
          </note>
          <note>
            Det som känns bra när det gäller filmpolitik, inte minst när
            det gäller de mål som finns i den filmpolitik som riksdagen har
            antagit, är att den bygger också på tidigare regeringars genomförda
            filmpolitik och det som fanns i filmavtalet. Vi ska med tydlighet
            sträva efter att fler får möjligheter, och vi ska sträva efter
            jämställdhet. Vi ska använda olika verktyg och utveckla dessa.
            Därför var branschråden och diskussionerna om den filmpolitik
            som riksdagen har antagit en stor sak.
          </note>
          <note>
            När det gäller svaret på den andra frågan, vad jag ska göra,
            behöver jag följa upp, precis som vi gör med all politik vi lägger
            fram. Det står tydligt hur det som Filminstitutet, med armlängds
            avstånd, får i uppdrag att göra ska redovisas. Just uppföljning
            och dialog om det är ett av de verktyg som regeringen har.
          </note>
          <note>
            Vi behöver säkerställa att branschråden fungerar. Detta är helt
            grundläggande, tror jag. De inspel som kan komma vid goda dialoger,
            framför allt alla idéer som kan komma ur dessa, kan vara helt
            avgörande och ha stor betydelse för hur det ska säkerställas att
            kompetens och kvalitet och ingenting annat styr vad stödet – Sveriges
            skattebetalares pengar – ska gå till.
          </note>
          <note type="speaker">
            Anf. 35 OLOF LAVESSON (M):
          </note>
          <note>
            Herr talman! Problemet gäller vem som gör vad. Vad ligger i regeringen
            s ansvar, vad ligger i ministerns ansvar och vad ligger i Filminstitutets
            ansvar? Ministern återkommer här i kammaren och i sitt svar till
            att det är Filminstitutet som ansvarar för hur stödgivningsprocessen
            ska se ut i detalj. Men detta handlar inte om detalj utan om något
            helt annat. Det handlar om institutet ska agera i enlighet med
            det som riksdagen har fastslagit och om det som regeringen har
            meddelat i förordning. Detta har inget med detaljstyrning att
            göra.
          </note>
          <note>
            Jag tycker att ansvar, styrning och armlängds avstånd är ett
            återkommande problem som ibland är en komplicerad fråga för kultur-
            och demokratiministern. Hon har inga problem med att lägga sig
            i och recensera myndigheters agerande när det handlar om Kronofogdens
            beslut att förverka en kåta som dömts ut som svartbygge av såväl
            länsstyrelse som mark- och miljödomstol. Hon undviker att kommentera
            konsekvenserna för svensk litteraturpolitik när vi ser Svenska
            Akademien falla samman, men hon tar gärna på sig en knytblus i
            sociala medier. Hon riktar utredningsuppdrag till Statens museer
            för världskultur, men hon vägrar ta ansvar för resultaten när
            utredningen kommer tillbaka och hänvisar endast tillbaka till
            den berörda myndigheten.
          </note>
          <note>
            Om man ständigt ska tala om armlängds avstånd är det bra om man
            vet var axeln respektive handen sitter. Ibland är armarna korta
            som lillfingrar, och ibland är det som att det inte finns några
            armar överhuvudtaget.
          </note>
          <note>
            Jag tycker att det är bekymmersamt när man i den enskilda frågan
            gömmer sig bakom myndigheten eller, som i det här fallet, en stiftelse.
            Detta handlar om att man har en myndighet eller stiftelse som
            går ut och hotar med något som aktivt strider mot det som riksdag
            och regering har fastslagit.
          </note>
          <note>
            Svenska Filminstitutets vd säger till SVT att hotet är i linje
            med de mål om ökad jämställdhet som riksdagen har fastställt.
            Då undrar jag om kulturministern kan förklara var i riksdagens
            fastställda mål det står att stöd ska fördelas till det ena könet?
            Var har riksdagen tagit ställning för detta, och var står det
            i regeringens förordning? När är det okej för en myndighet eller,
            som i det här fallet, den som agerar i myndighets ställe att utesluta
            halva befolkningen från att kunna söka stöd? Hur rimmar detta
            med det som sägs i förordningen om kvalitativa kriterier?
          </note>
          <note>
            Jag hör ministern säga att man föredrar morötter framför piskor,
            och jag delar den uppfattningen. Men jag vet inte riktigt om det
            handlar om synen på hur myndigheter ska agera eller om det handlar
            om synen på den egna styrningen av myndigheter. Om det är det
            sistnämnda man menar med morot och piska behöver vi nämligen snarare
            en minister som ska peka ut riktningen och sedan hålla ett ganska
            stramt grepp även om tyglarna.
          </note>
          <note>
            Jag tycker att man skulle kunna ha ett betydligt tydligare ställningstagande
            i det här enskilda fallet. Det har väckt mycket oro, och det har
            väckt mycket upprördhet. Man undrar vad regeringen tänker göra
            för att faktiskt stoppa detta. Jag vet inte om situationen också
            kan bero på den lite komplicerade relation som finns mellan regeringen
            och Svenska Filminstitutet när det gäller institutet som organisationsform.
            Filminstitutet är inte en myndighet, utan det är en privaträttslig
            stiftelse som agerar på regeringens uppdrag. När man med den nya
            filmpolitiken nu har fått ett allt tydligare myndighetsuppdrag
            är vi många som har kritiserat det, och en riksdagsmajoritet har
            fattat beslut om att regeringen bör se över Filminstitutets framtida
            roll och organisationsform. Det har regeringen hittills mött med
            en axelryckning.
          </note>
          <note>
            Tycker inte kulturministern att det är hög tid att ta itu med
            detta? Är det inte dags att äntligen agera på riksdagens tillkännagivande?
            Är det inte dags att klargöra vad som faktiskt är regeringens
            ansvar och vad som är Filminstitutets?
          </note>
          <note type="speaker">
            Anf. 36 Kultur- och demokratiminister ALICE BAH KUHNKE (MP):
          </note>
          <note>
            Herr talman! Tack för den fortsatta diskussionen, Olof Lavesson!
          </note>
          <note>
            När det gäller de filmpolitiska mål riksdagen har antagit är
            de tydliga. Det betyder inte att vi som statsråd ska in i myndigheterna
            och peta, tycka och tänka. Det gäller oavsett vilka mål det är;
            de kulturpolitiska målen är också oerhört tydliga. Jag vet inte
            var Olof Lavesson befann sig under kursen i statsvetenskap när
            det handlade om svensk politik och förvaltning, men är det någonting
            vi ska hålla oss väldigt långt borta ifrån är det ministerstyre.
            Vi ser bara på andra sidan Östersjön vad som händer när politiker
            och till och med regeringsmedlemmar går in i institutioner och
            bestämmer vilka filmer som ska göras, hur de ska göras och vilka
            chefer man ska ha och inte. Jag tror alltså att den stora marginalen
            ska finnas mellan politiken och det konstnärliga innehållet. Det
            har jag hållit benhårt på, och det kommer jag att fortsätta göra.
          </note>
          <note>
            Olof Lavesson tog upp några andra exempel som ändå är intressanta
            och kan knytas till den diskussion vi har även om de går lite
            från ämnet. När jag tar på mig en vacker blus för att påminna
            mig själv om att kampen för feminism och jämställdhet måste pågå
            överallt, i alla rum och hela tiden handlar det om en stor fråga
            som driver mig som politiker. Det är inte något särskilt eller
            enskilt ställningstagande. Samtidigt har jag om och om igen, i
            varenda intervju, försvarat vikten av det arbete Svenska Akademien
            har gjort under väldigt lång tid – men betonat att det, eftersom
            det är en fristående verksamhet, inte är min sak att tycka och
            tänka om hur de ska lösa sina stora problem.
          </note>
          <note>
            Likadant är det när det gäller kåtan, som också är en annan fråga
            men som interpellanten tar upp. När jag arbetar med de samepolitiska
            utmaningarna är det en central fråga eller ett centralt perspektiv
            som hela tiden måste finnas med på det politikområdet, och det
            är att se det i en historisk kontext. Jag har aldrig lagt mig
            i ett pågående ärende. Däremot var det så att ett ärende öppnades
            efter att jag hade uttalat mig om vikten av att se det stora sammanhanget.
          </note>
          <note>
            Det kommer jag att fortsätta göra. Det är ju det vi ska ha politiker
            till. Vi ska ha politiker som vill någonting, som drivs av någonting
            och som vill kämpa för rättigheter och möjligheter – inte politiker
            som inte vågar tycka någonting när man faktiskt kan tycka och
            driva frågor. Jag för också en samepolitik som väger upp de ord
            jag säger om det historiska sammanhanget. Jag menar att den svenska
            staten har mycket att göra innan den kan tala om att den har kämpat
            för urfolket samernas rättigheter.
          </note>
          <note>
            Riksdagsledamoten tog upp ytterligare frågor som inte har med
            saken att göra men som man ändå kan hänföra till den fråga vi
            är här för att diskutera. Den handlar egentligen om huruvida man
            får diskriminera på grund av kön. Är ett hot ett verktyg för förändring?
            Vad ska styra vilka medel – vad av skattebetalarnas pengar – som
            faktiskt går till konst?
          </note>
          <note>
            Jag tror att det är helt centralt att vi faktiskt vågar bottna
            i kvalitet och kompetens och att vi ställer krav på de institutioner
            och myndigheter som ska fördela stöden att de kan redovisa. Det
            är så vi styr, och den styrningen måste vi hålla väldigt noggrant.
            Hur styr vi? Hur säkerställer vi att våra myndigheter gör det
            de ska utifrån de beslut som har tagits här inne? Jo, vi gör det
            genom årsredovisningar. Det kan kanske låta lite torrt och tråkigt,
            men det är det verktyg vi har: Vi gör det genom myndighetsdialog.
            Det är då vi får ställa de hårda frågorna.
          </note>
          <note>
            Vi gör det dock inte genom att ringa upp så fort vi är missnöjda
            med någonting eller tycker att en film var dålig. Det gör vi inte,
            för då är det otillbörlig påverkan. Vi gör det när vi kan och
            när vi ska. Ser vi då att man inte har följ t de regler som är
            uppställda härifrån får vi vidta åtgärder.
          </note>
          <note type="speaker">
            Anf. 37 OLOF LAVESSON (M):
          </note>
          <note>
            Herr talman! Jag betvivlar inte kulturministerns engagemang och
            att kulturministern brinner för ett stort antal frågor. Det gör
            jag också. Jag skulle bara önska att det engagemanget i större
            utsträckning var synligt även när det faktiskt behövs.
          </note>
          <note>
            När det gäller de exempel ministern själv väljer: Ja, Svenska
            Akademien är en fristående organisation, men den har så pass stor
            makt att det när denna fristående organisation inte fungerar får
            allvarliga konsekvenser för hela den svenska litteraturens ställning.
            På samma sätt är det när det gäller Svenska Filminstitutet. Jag
            är mycket väl medveten om att ministern inte ska gå in och tycka
            till om enskilda bidragskriteriers utformning. Det gör inte jag
            heller, lika lite som jag skulle få för mig att tycka till om
            vilka filmer som ska få stöd eller inte. Jag tror att ministern
            känner mig så pass väl att hon vet att jag aldrig skulle få för
            mig att göra det.
          </note>
          <note>
            Däremot tycker jag att jag när riksdagen fattar beslut om mål
            bär ett ansvar för att målen också följs. På samma sätt utgår
            jag ifrån att ministern tar ansvaret för att förordningar följs.
            När en myndighet, eller som i detta fall en stiftelses direktör,
            säger att man avser att efter eget huvud bryta mot förordningarna
            och regelverken, förväntar jag mig också att ministern agerar
            – och reagerar – lika starkt som hon gör när hon känner engagemang
            i andra frågor. Det gör i alla fall jag.
          </note>
          <note>
            Jag tycker att jag delvis har fått svar på mina frågor i dag.
            Jag är glad att ministern har tagit tydligt avstånd från uttalandet
            och att hon inte delar uppfattningen att den här typen av hot
            ska framföras. Jag konstaterar också att det inte är lika tydligt
            när det gäller min andra fråga, det vill säga om ministern kan
            garantera att filmskapare även i fortsättningen ska kunna söka
            filmstöd på lika villkor oavsett kön. Jag vill därför gärna höra
            minis ­ tern uttala att det också ska gälla framöver. Annars blir
            det nämligen så att det vi fattar beslut om här eller det regeringen
            gör på sina sammanträden inte är något som gäller utan är öppet
            för tolkning. Det är inte en princip jag tycker att vi ska agera
            efter.
          </note>
          <note type="speaker">
            Anf. 38 Kultur- och demokratiminister ALICE BAH KUHNKE (MP):
          </note>
          <note>
            Herr talman! Jag vill verkligen understryka det Olof Lavesson
            säger. Det gör jag med förhoppningen att Olof Lavesson, kanske
            som framtida kulturminister – vem vet – eller som kollega här
            i riksdagen, tillsammans med mig kämpar för detta i framtiden.
            Tyvärr är det nämligen så att det i de tider vi lever i finns
            krafter som vill begränsa, skärma av och peka ut vem som ska få
            göra vad. Jag vill, och är övertygad om att riksdagsledamot Lavesson
            delar övertygelsen om, att vi ska skapa ett Sverige, ett Europa
            och förhoppningsvis en värld där vi har de bästa villkoren för
            alla att verka och vara.
          </note>
          <note>
            Jag kan därför verkligen skriva under på detta: Även i fortsättningen
            kommer jag, oavsett om jag sitter i regering eller riksdag eller
            är ute på gator och torg, att göra allt för att man även fortsättningsvis
            ska kunna söka filmstöd på lika villkor oavsett kön, könsidentitet,
            etnisk bakgrund och så vidare.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2017/18:538 om amorteringskrav och
            fallande nyproduktion på bostadsmarknaden
          </note>
          <note type="speaker">
            Anf. 39 Statsrådet PER BOLUND (MP):
          </note>
          <note>
            Herr talman! Isabella Hökmark har frågat mig hur jag avser att
            agera med anledning av effekterna av det skärpta amorteringskravet
            och den fallande nyproduktion som vi nu ser på bostadsmarknaden
            .
          </note>
          <note>
            Hushållens skulder är i Sverige på en hög nivå, både historiskt
            och jämfört med andra länder. Ur ett internationellt perspektiv
            har svenska bostads ­ lån stuckit ut genom att de har amorterats
            i liten utsträckning. Detta är en utveckling som gör att risker
            byggs upp och som på sikt kan bli skadlig för den makroekonomiska
            stabiliteten och i förlängningen också för den finansiella stabiliteten
            i S verige. Riskerna med den ökande skuldsättningen har under
            lång tid poängterats av såväl regeringen som Finansinspektionen,
            Riksgäldskontoret och Riksbanken – men även av internatio ­ nella
            bedömare som till exempel IMF och EU.
          </note>
          <note>
            Under flera år har regeringen arbetat med att stävja denna utveckling.
            Till exempel införde Finansinspektionen 2016, efter medgivande
            av reger ­ ingen, det första amorteringskrav et och under våren
            2018 ett förstärkt amorterings ­ krav på nya bolån över 4,5 gånger
            bruttoinkomst. För att ytter ­ ligare stärka Finansinspektionens
            förmåga att agera mot obalanser på kre ­ ditmarknaden har riksdagen
            med bred majoritet beslutat om propositionen Ytterligare verktyg
            för makrotillsyn . Finansinspektionen införde dessutom redan 2010
            ett bolånetak på 85 procent av bostadens marknadsvärde och har
            höjt bankernas riskviktsgolv för bolån i flera omgångar.
          </note>
          <note>
            Trots dessa åtgärder fortsätter hushållens skulder att öka ,
            och bostadspriserna har, även efter den senaste tiden prisnedgång,
            stigit med mer än 30 procent sedan 2014. Lösningen på utmaningarna
            på bostadsmarknaden i en sådan situation kan inte vara att underlätta
            ytterligare skuldsättning. Bostadsbyggandet skulle dock vara betjänt
            av långsiktigt stabila spelregler. Jag skulle därför gärna se
            att vi framgent kan få till stånd breda uppgörelser över blockgränsen
            för att reformera bostadsmarknaden på ett sätt som säkrar ett
            utbud av bostäder som möter efterfrågan utan att vältra över riskerna
            på hushållen genom vidlyftig kreditgivning eller påtvingad över
            ­ skuldsättning, speciellt hos unga och nya på bostadsmarknaden.
          </note>
          <note type="speaker">
            Anf. 40 ISABELLA HÖKMARK (M):
          </note>
          <note>
            Herr talman! Först vill jag tacka statsrådet för svaret på min
            interpellation. Statsrådets svar på frågorna om konsekvenserna
            för enskilda vad gäller amorteringskravet är att han förmodligen
            vill göra dem än värre. Det är åtminstone den andemening jag läser
            i svaret, för det finns ju inga förslag om hur man ska kunna stävja
            utveckling en .
          </note>
          <note>
            Svaret på problemet med växande bostadsbrist och att det blir
            allt svårare för enskilda att skaffa boende är att man tänker
            göra det ännu värre för den enskilde och svårare att skaffa en
            bostad. Det innebär i sin tur att den nedgång i bostadsbyggandet
            som vi nu ser skulle förvärras och leda till en ännu större bostadsbrist.
          </note>
          <note>
            Det som är svårt i dag för den som vill skaffa sig en bostad
            ska alltså bli värre. Den brist på bostäder som är huvudproblemet
            till stigande priser på bostadsrätter och villor ska få växa sig
            ännu större i och med en politik som gör det svårare för dem som
            vill skaffa sig ett eget boende. Till dem som har skaffat en bostad
            eller som är på väg att göra det säger man: Ni har det svårt nu,
            men vi ska göra det ännu svårare. Och bristen på bostäder låter
            vi bli större i ivern att göra det svårare för er att betala kostnaderna
            för ert boende.
          </note>
          <note>
            Det är sant att hushållens skulder har ökat, och det är sant
            att det finns anledning att vara vaksam över detta. Men man bör
            bedöma denna skuldökning mot bakgrund av de stora förändringar
            som har präglat den svenska bostadsmarknaden. Väldigt många fler
            äger sina bostäder. Man har förflyttat ägandet från kommuner och
            privata företag, och skuldsättning för det har förflyttats så
            att privatpersoner finansierar det hela genom egna lån. Dessa
            lån motsvarar, till skillnad från många privatlån, ett stabilt
            ägande.
          </note>
          <note>
            Privatpersoners bostadslån är de mest kreditsäkra lånen, bland
            annat mot denna bakgrund men också mot bakgrund av att privatpersoner
            prioriterar ägande av sin bostad. Fastighetskrisen i slutet av
            1980-talet och början av 1990-talet präglades av problem i kommunala
            och privata bostadsföretag men inte av privatägda bostäder.
          </note>
          <note>
            Möjligheten att låna till sitt boende är avgörande för byggandet
            av nya bostäder, och det gäller både bostadsrätter och villor.
            Det innebär att ju svårare regeringen gör det för privatpersoner
            att äga bostäder, desto mer urholkas den del av svensk bostadsmarknad
            som fungerar. När det blir svårare att låna blir det svårare att
            bygga. Det blir även svårare att sälja och att köpa, och det blir
            svårare för nya grupper att komma in på bostadsmarknaden. Tillsammans
            med flyttskatten har amorteringskraven lett till en minskad rörlighet
            på bostadsmarknaden förutom minskat byggande.
          </note>
          <note>
            Är statsrådet verkligen belåten över denna politik? Var det detta
            ni ville ha: minskat bostadsbyggandet, ökad bostadsbrist och större
            svårigheter för den enskilde?
          </note>
          <note type="speaker">
            Anf. 41 Statsrådet PER BOLUND (MP):
          </note>
          <note>
            Fru talman! Jag blir bekymrad när jag hör Isabella Hökmark argumentera.
            Det är viktigt att komma ihåg att bostadsbyggandet ligger just
            nu på rekordnivåer. Jag hoppas att alla åhörare förstår det. Vi
            har nivåer på bostadsbyggandet som vi egentligen inte har sett
            på decennier. Vi var absolut inte i närheten av detta under den
            regering som Isabella Hökmark representerar, alliansregeringen.
            Då låg siffrorna för bostadsbyggandet mycket långt under de nivåer
            som vi ser nu. Det gäller även om man inräknar den nedgång som
            har skett så här långt.
          </note>
          <note>
            Självklart måste vi göra vad vi kan för att stimulera bostadsbyggandet.
            Vi måste se till att efterfrågan och tillgången matchar bättre.
            Att vi nu har ett högt byggande är ett första steg på den vägen.
            Regeringen är otålig och vill gärna göra mer. Därför har vi en
            aktiv bostadspolitik, till skillnad från den förra regeringen
            som inte vidtog särskilt många aktiva åtgärder för att förändra
            situationen på bostadsmarknaden. Man kan till och med säga att
            de åtgärder som då vidtogs snarare medverkade till att förvärra
            situationen och göra den ännu sämre, framför allt för nytillträdda
            på marknaden.
          </note>
          <note>
            Den förra regeringen sänkte fastighetsskatten och höjde samtidigt
            reavinstskatten som del av ett paket. Dessutom gjordes en våldsam
            utförsäljning av hyreslägenheter, vilket gjorde det svårare att
            få tillgång till den marknaden. Detta har gjort att det funnits
            utrymme för de väldigt kraftiga höjda priser som vi sett. Det
            har gjort det svårare. Högre priser försvårar ett inträde på bostadsmarknaden.
            Därför är det lite magstarkt att Isabella Hökmark här försöker
            svära sig fri från ansvar och knuffa över allt ansvar på denna
            regering.
          </note>
          <note>
            Jag är även bekymrad över att Moderaterna väljer att hela tiden
            skjuta jobbiga beslut framför sig. De blundar för risker i den
            svenska ekonomin. Jag tycker inte att det är en ansvarsfull politik
            för ett parti som aspirerar på att leda en regering.
          </note>
          <note>
            Jag blir bekymrad när jag hör Isabella Hökmark tona ned riskerna.
            Hon säger att riskerna med hushållens skuldsättning, privat skuldsättning,
            inte är så stora. Hon verkar inte ha följt den utveckling som
            varit med den finanskris som drabbade världen 2008 och 2009. Den
            hade ju sitt ursprung i den amerikanska bostadsmarknaden. De hade
            inte kontroll över hushållens upplåning och krediter. Det fick
            sedan efterföljande konsekvenser som har varit dramatiska, inte
            bara för den amerikanska ekonomin utan även för ekonomin i Sverige
            och världen. Det gör mig mycket bekymrad när man förminskar betydelsen
            av dessa åtgärder.
          </note>
          <note>
            Jag blir också bekymrad över att man säger nej till de åtgärder
            som föreslås för att man ska kunna hantera dessa risker, och man
            gör det utan att prestera några förslag om hur man ska agera i
            stället. Andra opposi ­ tionspartier i Alliansen har pekat på
            alternativ, till exempel att förändra ränteavdragen. Moderaterna
            säger nej till båda dessa alternativ. Man tän ­ ker alltså inte
            göra någonting, utan vill bara blunda, lägga armarna i kors och
            hålla tummarna för att inget ska hända. Det finns inget an ­ svarstagande
            för framtiden. Detta tycker jag inte är en ansvarsfull politik.
          </note>
          <note>
            Vi behöver i stället stimulera bostadsmarknaden. Vi har infört
            ett investeringsstöd för hyreslägenheter som innebär att det faktiskt
            finns en marknad. Man kan få tillgång till hyreslägenheter. Vi
            vill göra ännu mer. Vi ser därför nu till att utöka stödnivån
            inom detta system liksom den tillåtna normhyresnivån, så att den
            får större genomslag även i storstadsområden.
          </note>
          <note>
            Vi har även genomfört ett 22-punktsprogram på bostadsmarknaden
            för att öka möjligheterna att få tillgång till bostäder och även
            få en ökad rörlighet. Exempelvis har vi slopat taket på uppskovsbeloppet.
            Det innebär att ett hushåll som säljer sin bostad med vinst nu
            kan skjuta upp beskattningen på kapitalvinsten, utan någon begränsning
            som fallet var under den förra regeringens tid vid makten.
          </note>
          <note>
            Vi har alltså vidtagit ett antal åtgärder för att ha en aktiv
            bostadspolitik. Det har också gett resultat i form av ett högre
            byggande. Vi kommer inte att trappa ned vårt arbete, utan tänker
            fortsätta vara aktiva i bostadspolitiken. Min förhoppning är att
            det denna gång kommer att finnas en vilja hos oppositionspartierna
            att bidra till bostadspolitiken.
          </note>
          <note>
            Förra gången regeringen bjöd in till bostadspolitiska samtal
            valde oppositionen tyvärr att lämna bordet och ville inte fortsätta
            med den processen. Det var ytterligare ett exempel på bristande
            ansvarstagande. Jag hoppas dock att de har dragit lärdomar av
            detta och är beredda att vara mer konstruktiva under nästa mandatperiod.
            Jag tror att det skulle göra stor skillnad för bostadsmarknaden.
          </note>
          <note type="speaker">
            Anf. 42 ISABELLA HÖKMARK (M):
          </note>
          <note>
            Fru talman! Jag är här för att ställa frågor till statsrådet
            som ändå har varit ansvarig för detta område under fyra år. Det
            är det som gör att det blir viktigt.
          </note>
          <note>
            Jag vet inte riktigt hur det ligger till, men vi verkar läsa
            olika statistik. Man kan varje vecka läsa om kraschade bostadsprojekt
            där det inte blir av att man bygger några bostäder. Ett skäl är
            att människor inte kan flytta, köpa en bostad eller låna. Detta
            ser vi nu, och därför upprepar jag mina frågor.
          </note>
          <note>
            Det finns så många förtvivlade människor. Jag skulle vilja be
            statsrådet att se hur det ser ut och sätta sig in i hur det är
            för en familj eller för nya som vill komma in på en bostadsmarknad.
            Det kan handla om familjer som växer eller splittras eller om
            äldre som vill flytta. Det här är jättesvårt. En familj som kanske
            bor i en trea i dag och splittras kan möjligtvis köpa var sin
            etta. Där ska de sedan ha hand om barnen varannan vecka. Och de
            som är helt nya på bostadsmarknaden har ingen möjlighet att spara
            ihop till de miljonbelopp det handlar om i Stockholmsområdet för
            att kunna köpa sig en bostad. Det är detta som är så tokigt.
          </note>
          <note>
            I slutet av statsrådet s svar säger han att han inte vill ”vältra
            över risk ­ erna på hushållen genom vidlyftig kreditgivning eller
            påtvingad över ­ skuldsättning”. Men det är precis det som händer.
            Vet statsrådet vad som händer när man går till banken för att
            låna? För det första får man inte låna mer än 4,5 gånger årslönen.
            Vad händer sedan? Man kan få ett sådant lån till en låg ränta.
            Sedan tar man ett blankolån. Det kan vara på samma bank eller
            på ett kreditinstitut. Där måste man ta ett lån med kanske 5–6
            procents ränta, för att kunna köpa sitt drömradhus eller sin första
            etta.
          </note>
          <note>
            Detta är tokigt. Skuldsättningen går heller inte ned. Det blir
            sämre om man lånar utan någon som helst säkerhet till mycket högre
            ränta. Det är detta jag försöker beskriva. Jag undrar varför statsrådet
            inte ser att detta är ett problem. Det har blivit ett jätteproblem
            för alla att låna till en bostad eller byta bostad.
          </note>
          <note>
            Jag kände att jag måste föra fram dessa frågor, eftersom jag
            ideligen får frågor om detta. Många hör av sig. Speciellt efter
            i dag kommer jag säkert att få ännu fler mejl om detta, eftersom
            många tittar, reagerar och säger: Vad bra att du lyfter upp den
            här frågan!
          </note>
          <note>
            Detta är verkligen ett problem. Jag undrar om ni i regeringen
            är nöjda. Tycker statsrådet inte att vardagsverkligheten för vanliga
            människor är ett problem?
          </note>
          <note type="speaker">
            Anf. 43 Statsrådet PER BOLUND (MP):
          </note>
          <note>
            Fru talman! Det är sant att det sker en viss nedgång i bostadsbyggandet.
            Dock ska man komma ihåg att det är från rekordnivåer. Det försöker
            Isabella Hökmark hela tiden ignorera. Byggandet ligger på betydligt
            högre nivåer än det gjorde under hela alliansregeringens tid vid
            makten. Det är någonting som jag är glad och stolt över att vi
            har kunnat åstadkomma. Självklart kommer vi att göra allt vi kan
            för att fortsätta ha ett byggande som ligger på en hög nivå, för
            det är bristen på bostadspolitik som har lett fram till den situation
            vi har i dag. Bristen på aktiva åtgärder har gjort att man hela
            tiden har underpresterat på bostadsmarknaden. Det har hela tiden
            byggts för lite i förhållande till befolkningen, och priset för
            det betalar vi i dagsläget.
          </note>
          <note>
            Det är också viktigt att komma ihåg det som Isabella Hökmark
            hela tiden försöker tona ned och undervärdera: Får vi en ekonomisk
            kris i Sverige kommer det att innebära ett enormt hårt slag för
            bostadsmarknaden och inte minst för de människor som vill ta sig
            in på bostadsmarknaden och få en chans att få ett boende. Är det
            någonting vi har lärt oss av den förra finanskrisen och ekonomiska
            krisen är det att det gör stor social skada. Det skapar stora
            hål i de offentliga finanserna, vilket gör att man inte har möjlighet
            att stimulera ekonomin och därmed inte heller att stimulera bostadsbyggandet.
          </note>
          <note>
            Därför tycker jag att vi har ett stort ansvar att se till att
            vi har stabilitet i den svenska ekonomin, i statsfinanserna. Jag
            tycker att Moderaterna tyvärr sviker sitt ansvar att bibehålla
            den stabiliteten. Om man inte gör det vet vi att effekterna blir
            katastrofala, inte minst för bostadsmarknaden. Byggandet sjunker
            till i princip nollnivå.
          </note>
          <note>
            Isabella Hökmark pekar också på blankolånen. Det är sant att
            de ökar. Det gör de inte bara i Sverige utan också i många andra
            länder, så att koppla det direkt till den svenska bosta d smarkanden
            tycker jag inte är riktigt relevant eller seriöst. Man ska också
            komma ihåg att blankolånen ökar från en mycket låg nivå. Det handlar
            om några procent av den totala lånestocken, så att blåsa upp det
            som ett enormt problem i svensk ekonomi är kanske något överdrivet.
            Däremot har vi gett Finansinspektionen i uppdrag att följa utvecklingen
            för blankolånen och rapportera tillbaka till reger ­ ingen om
            man upplever det som ett problem och vad man i så fall kan göra
            åt det. Vi försöker hela tiden följa utvecklingen och komma med
            relevanta svar på den.
          </note>
          <note>
            Jag tycker inte att man kan göra som Isabella Hökmark gör och
            utmåla det som att det ska vara någon form av mänsklig rättighet
            att låna hur mycket som helst i vilken situation som helst för
            att betala väldigt höga bostadspriser. Det gör att vi får en eskalerande
            spiral mot högre och högre priser, vilket faktiskt gör att de
            som har små plånböcker är de som får allra svårast att komma in
            på marknaden.
          </note>
          <note>
            Nu har vi sett en stabilisering av bostadspriserna från att tidigare
            ha sett en ständig ökning. Bostadspriserna steg med över 30 procent
            bara under denna mandatperiod. Isabella Hökmark kan inte mena
            att det som skulle ge möjligheter för människor att komma in på
            bostadsmarknaden är att vi ska fortsätta ha kraftigt stigande
            bostadspriser, högre och högre priser som gör att de som ska ta
            steget in på bostadsmarknaden får större och större belopp att
            låna och större och större belopp att finansiera. Det är bättre
            att vi får en stabilare prisutveckling och en jämnare balans mellan
            tillgång och efterfrågan, mellan byggande och behov av bostäder,
            för att kunna skapa de långsiktiga förutsättningarna.
          </note>
          <note>
            Att försöka låtsas som om lösningen här och nu är att ta bort
            restriktio ­ ner kring kreditmarknaden och ge alla möjlighet att
            låna precis hur mycket de vill skapar risker för det finansiella
            systemet och för Sveriges ekonomi i framtiden. Vi har upplevt
            både en internationell finanskris och en egen ­ skapad finanskris
            på 90-talet. Det tycker jag inte att någon av oss bör efter ­
            sträva, utan vi bör hålla rågångarna och se till att vi skyddar
            oss från de riskerna. Men inte bara det; det skapar också risker
            för den enskilde lån ­ tagaren med mycket stora lån. Om ekonomin
            går ned och om låntagaren själv drabbas av arbetslöshet eller
            en skilsmässa eller i värsta fall ett döds ­ fall i familjen vet
            vi att konsekvenserna kan bli oerhört stora för det enskil ­ da
            hushållet. Är lösningen inte snarare att skapa förutsättningar
            för män ­ niskor att få ett boende utan att behöva låna väldigt
            stora summor och där ­ med utsätta sig för ekonomiska risker?
          </note>
          <note type="speaker">
            Anf. 44 ISABELLA HÖKMARK (M):
          </note>
          <note>
            Fru talman! Det är relevant att tala om blankolånens ökning i
            och med att de är kopplade direkt till bostadsköpet. Det är där
            man kan se skillnaden – de är kopplade direkt till att kunna köpa
            sin bostad.
          </note>
          <note>
            Det är såklart bara fler bostäder som kan minska ökningen av
            priserna. Ju fler bostäder och ju större tillgång till bostäder,
            desto mer pressas priserna. Så är det; det är ju ganska enkelt.
          </note>
          <note>
            Jag menar inte alls att man ska titta på människors ekonomi och
            vad de har för säkerheter när de tar lån. Det ska ju bankerna
            göra. Det har de klarat tidigare. Jag förstår inte varför man
            ska påtvingas ett amorteringskrav. Det verkar inte sitta några
            kreditgivare på bankerna och bedöma, utan de bara kör de här reglerna
            utan att titta på helhetsbilden för familjen eller sådant. Det
            är det som är ett problem.
          </note>
          <note>
            Jag skulle vilja måla upp en bild av hur det har blivit i Sverige
            i dag. Jag tittade på tv häromkvällen. Jag förstod först inte
            vad det var. Det var en familj som klev in i en ny bostad och
            sa: Åh, nu har vi äntligen kunnat förverkliga våra drömmar! Vi
            har fått en ny bostad. Jag undrade vad som hänt. Jo, det visade
            sig att de hade vunnit på travhästar.
          </note>
          <note>
            Det är liksom tipset i dag: Om du vinner pengar kan du köpa dig
            en bostad. Tipset är att ta en lott i miljonärsfabriken i Sverige,
            inte att jobba, plugga och utbilda sig. Vill du ha pengar att
            spendera i dag ska du spela mer. Det är den bild man får när man
            ser på tv och när man hör hur svårt det är.
          </note>
          <note>
            Det finns ingen öppning från statsrådets sida för att se att
            det kanske har blivit tokigt. Kan vi mildra effekterna? Kan vi
            se till att det blir lättare för familjer att göra sina val och
            köpa sina drömbostäder?
          </note>
          <note type="speaker">
            Anf. 45 Statsrådet PER BOLUND (MP):
          </note>
          <note>
            Fru talman! Det är väl följden av den moderata politik som vi
            hade under åtta år att man måste vara enormt rik – ha höga inkomster
            eller ha vunnit på travhästar eller lotto – för att kunna komma
            in på bostadsmark ­ naden. Det är framför allt åtta år av underpresterande
            från den förra reger ­ ingen som har lett till att vi haft alldeles
            för lite byggande och fått alldeles för dålig balans på bostadsmarknaden.
            Det kan vi bara beklaga i det här läget.
          </note>
          <note>
            Man kan också beklaga att Moderaternas politik under dessa åtta
            år gick ut på att öka problemet. Man tog bort skatter på boende,
            vilket gav ännu mer utrymme för att höja priserna. Man höjde skatten
            på att flytta, reavinstskatten, vilket ledde till ett ökat motstånd
            att flytta från till exempel stora bostäder. Man avreglerade och
            utförsålde hyreslägenheter, vilket gjorde att marknaden minskade
            mycket också för dem som vill ha en hyresrätt i stället för att
            sätta sig i stor skuld. Det är tråkigt.
          </note>
          <note>
            Jag blir bekymrad när Isabella Hökmark säger att det inte behövs
            några regler. Det behövs inget amorteringskrav, säger Isabella
            Hökmark. Bankerna klarar det där själva. Då kan man fråga sig
            varför Moderaterna stod bakom det första amorteringskravet, som
            vi fick igenom i ganska bred samsyn i Sveriges riksdag. Har Moderaterna
            nu ändrat sig också i den frågan? Det är mycket bekymmersamt och
            ett ganska förvånande ställningstagande, måste jag säga.
          </note>
          <note>
            Vi måste ta ansvar för Sverige. Vi måste ta ansvar för bostadsmarkna
            ­ den och se till att den fungerar. Bostadsbyggandet är uppe på
            högre nivåer än det varit på årtionden. Det är jag glad för, men
            vi är inte nöjda. Vi ska göra ännu mer. Därför har vi en aktiv
            bostadspolitik, där vi stimulerar kommuner som tar fram byggrätter
            och bygglov och även de bostadsföretag som bygger lägenheter som
            människor faktiskt har råd att bo i. Vi behöver också ta ansvar
            för det finansiella systemet, för statsfinanserna, och se till
            att vi inte bygger upp risker som gör att vi hamnar i nästa finanskris.
            Tyvärr kan jag konstatera att Moderaterna sviker i båda dessa
            perspektiv, och det är någonting som jag beklagar.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2017/18:533 om expropriering av skog
          </note>
          <note type="speaker">
            Anf. 46 Miljöminister KAROLINA SKOG (MP):
          </note>
          <note>
            Fru talman! Helena Lindahl har frågat mig om inte arbetet med
            skydd av skog borde genomföras i dialog med människor och genom
            att försöka få skogsägare att avsätta mark på frivillig basis
            och på det sättet respektera både äganderätten och den biologiska
            mångfalden.
          </note>
          <note>
            Inledningsvis vill jag framhålla att skydd av värdefulla naturområden
            är en viktig del i uppfyllandet av flera av Sveriges miljömål.
            Ansvaret för att skydda värdefulla naturområden är ett ansvar
            som vilar på både staten och kommunerna och markägare. Skyddade
            naturområden är av mycket stor betydelse för att bevara den biologiska
            mångfalden och en mycket värdefull tillgång för friluftsliv och
            turism.
          </note>
          <note>
            Ansvaret för att skydda värdefull natur framgår av skogs ‑ och
            miljöpolitiken och regleras genom vår gemensamma lagstiftning.
            Markägare och andra aktörer inom skogsbruket har ansvar för att
            bedriva sin verksamhet på ett hållbart sätt, inom ramen för att
            de nationella miljömålen nås.
          </note>
          <note>
            Principen om frihet under ansvar innebär att den enskildes äganderätt
            till sin skog ska värnas samtidigt som skogsägaren har en betydelsefull
            del i det gemensamma ansvaret att förvalta skogsresursens alla
            värden. Detta ska ske på ett långsiktigt hållbart sätt i enlighet
            med ekosystemansatsen och de krav som följer av den miniminivå
            som lagstiftningen utgör.
          </note>
          <note>
            Den grundlagsskyddade äganderätten ska respekteras, och det är
            den enskilde skogsägaren som fattar beslut om hur skogen ska brukas
            inom ramen för gällande lagstiftning. Skogspolitiken ska vara
            förutsägbar och bedrivas så att det lönar sig för den enskilde
            skogsägaren att sköta sin skog så att skogens olika värden kan
            utvecklas och tas till vara på bästa möjliga sätt. Den markägare
            som sköter sin skog på ett sätt som är bra för hotade arter ska
            kunna kombinera det med god ekonomi för sin näringsverksamhet.
          </note>
          <note>
            När det gäller inrättande av naturreservat vill jag understryka
            att det är en grundläggande princip att överenskommelser med markägare
            sker på frivillig väg. Det är angeläget att myndigheterna anstränger
            sig för att ha en god dialog med markägare så att processen vid
            skydd av skog blir så bra som möjligt. Naturvårdsverket och Skogsstyrelsen
            har nyligen redovisat en undersökning som visar att en majoritet
            av skogs ägarna är nöjda med myndigheternas information, agerande
            samt ekonomisk ersättning vid inrättande av formellt skydd på
            deras fastighet.
          </note>
          <note>
            Markägare har rätt till ersättning exempelvis när en myndighet
            beslutar om naturreservatsföreskrifter eller bildar ett biotopskyddsområde
            om myndighetens beslut innebär att pågående markanvändning avsevärt
            försvåras. Markägaren kan behålla marken och få ersättning för
            intrång i pågående markanvändning. Enligt expropriationslagen
            ska intrångsersättningen motsvara minskningen av marknadsvärdet
            på marken plus ytterligare 25 procent. I många fall kan ägaren
            också välja att sälja marken till marknadsvärdet.
          </note>
          <note>
            Samtidigt har staten ett ansvar för att arbetet med att skydda
            värdefull natur är kostnadseffektivt. Ambitionen att komma fram
            till en överenskommelse med samtliga fastighetsägare innan beslut
            fattas kan innebära att förhand ­ lingstiden blir lång . I dessa
            väldigt få fall kan myndigheterna fatta beslut innan för ­ handlingen
            är avslutad. Då har markägare möjlighet att väcka talan om ersättni
            ng hos mark- och miljödomstolen, vilket borgar för en rättssäker
            process.
          </note>
          <note>
            Min uppfattning är att det finns bra stöd och riktlinjer för
            att inrätta ett formellt skydd genom de vägledningar och utbildningar
            som Naturvårdsverket och Skogsstyrelsen ansvarar för. Därför är
            min uppfattning att statens arbete med skydd av natur genomförs
            med respekt för äganderätten och i dialog med berörda markägare
            och att de formella verktyg som finns ger en bra grund för en
            transparent samt rättssäker process.
          </note>
          <note type="speaker">
            Anf. 47 HELENA LINDAHL (C):
          </note>
          <note>
            Fru talman! Tack, Karolina Skog, för det utförliga svaret!
          </note>
          <note>
            Lennart Östlund är en man som bor i byn Möklinta som ligger i
            Västmanland. Han är i dag strax över 70 år. Han äger en skogsfastighet
            på ungefär 75 hektar. Den har varit i familjens ägo sedan 1600-talet
            och ligger naturligtvis Lennart väldigt varmt om hjärtat. Han
            berättade för mig att han har lärt sig allt om skogsskötsel av
            sin morfar. Ända sedan han var lillpojk fick han följa med morfar
            ut i skogen.
          </note>
          <note>
            Målet med skötseln av skogen för Lennart har alltid varit att
            ta fram väldigt fint virke från träd som har fått växa väldigt
            länge. Det har han använt till fönster, pelare och renovering
            av korsvirkeshus. Det har inte alltid varit fråga om någon storskalig
            avverkning.
          </note>
          <note>
            Länsstyrelsen har nu under rätt många år försökt ta en tredjedel,
            ungefär 22 hektar, av Lennarts skog ifrån honom för att man vill
            göra naturreservat. Lennart vägrar och står på sig. Han har lovat
            sin mormor och morfar att ta hand om deras gamla gård och den
            tillhörande skogen som funnits i familjen i 400 år. Att separera
            de delarna är helt otänkbart för Lennart.
          </note>
          <note>
            Tyvärr har du, Karolina Skog, varit med och tagit ställning mot
            Lennart. Du har undertecknat ett dokument till stöd för att länsstyrelsen
            ska kunna ta skogen ifrån honom. Om han skriver på frivilligt,
            har han fått veta, får han ersättning. Länsstyrelsen säger att
            man annars exproprierar, och Lennart får då inga pengar.
          </note>
          <note>
            För mig finns det ingen frivillighet i det här. Jag upplever
            mer att det är ett slags byråkratisk utpressning nästan på bästa
            maffiamanér, om jag ska vara ärlig. Det är beklagligt att regeringens
            ministrar är en del av det. Bara för att man teoretiskt kan göra
            någonting på det här sättet innebär det inte att man kan nyttja
            regelverket till det maximala för att få sin vilja igenom.
          </note>
          <note>
            Ni valt att krossa en försvarslös 70-årings släkthistoria. Jag
            tycker att det är skamligt. Orsaken till de höga naturvärden som
            länsstyrelsen pekar på beror på att Lennart och generationer före
            honom har vårdat skogen så ömt. Varför tillåter du eller ni, som
            företrädare för regeringen, Lennarts släkts goda skötsel av skogen
            som ett argument mot honom?
          </note>
          <note>
            Jag har pratat med Lennart flera gånger. Det som nu har hänt
            har gjort honom sjuk. Han säger att han har fått problem. Han
            mår dåligt psykisk t . Han har till och med fått läggas in på
            lasarettet för att han har fått problem med hjärtat, och han har
            svårt att sova. Det är priset han fått betala för att säga nej
            till att släppa ifrån sig skogen.
          </note>
          <note>
            Jag undrar då, Karolina Skog: Tycker du det är rimligt att myndigheterna
            under många år ska försöka tvinga till sig skog med hänvisning
            till att den har stora naturvärden, som alltså beror på att ägaren
            tagit hand om skogen
          </note>
          <note type="speaker">
            Anf. 48 Miljöminister KAROLINA SKOG (MP):
          </note>
          <note>
            Fru talman! Jag ska upprepa en del av det jag tidigare anförde,
            eftersom ledamoten uppenbarligen inte riktigt lyssnade.
          </note>
          <note>
            Markägare har rätt till ersättning exempelvis när en myndighet
            beslutar om naturreservatsföreskrifter eller bildar ett biotopskyddsområde
            om myndighetens beslut innebär att pågående markanvändning avsevärt
            försvåras. Markägaren kan behålla marken och få ersättning för
            intrång i pågående markanvändning. Enligt expropriationslagen
            ska intrångsersättningen motsvara minskningen av marknadsvärdet
            på marken plus ytterligare 25 procent. Ä garen kan också välja
            att sälja marken till marknadsvärdet.
          </note>
          <note>
            Det är en grundläggande princip att dessa frågor avgörs i samråd
            mellan myndigheten och den enskilde markägaren i första hand.
            Men om detta inte blir möjligt finns det en formell väg för den
            enskilde att överklaga. Det ska man göra till domstol, och då
            tar domstolen ställning till det. Det finns alltså inget fall,
            så som ledamoten sa, där en markägare kan förlora rätten till
            ersättning. Det är fel information. Jag beklagar att en ledamot
            väljer att ställa sig i kammaren och sprida det trots att det
            finns skriftligt underlag på vad det är som gäller.
          </note>
          <note>
            Jag kan inte och kommer inte att kommentera enskilda fall vare
            sig efter eller innan vi har prövat dem. Jag kan generellt säga
            att frågorna om ersättning inte prövas av regeringen. Det är den
            ordning som är beslutad i Sverige. Vi har valt att lägga den prövningen
            i domstolar. Det är en ordning som jag och regeringen tycker är
            ett bra sätt att garantera rättssäkerhet.
          </note>
          <note>
            Men självklart skär det i hjärtat när relationen och samrådet
            mellan en enskild och myndigheten inte har fungerat. Ingen blir
            oberörd av att få höra konsekvenserna när det blivit så.
          </note>
          <note>
            Det finns ingen skillnad i synsättet på detta mellan den här
            regeringen och tidigare regeringar. De regler som gäller i dag
            har formulerats och skrivits av den tidigare regeringen och beslutats
            av kammaren, och den här regeringen har inte ändrat i någon del
            av de reglerna.
          </note>
          <note>
            Jag uppfattar att det råder total konsensus om att det grundläggande
            är samråd och dialog. Men för att garantera rättssäkerheten behövs
            det en ventil när det gäller vad som ska hända när man inte kommer
            överens. Vi har bestämt att frågorna då ska avgöras i domstol.
          </note>
          <note>
            När vi står i riksdagens kammare tycker jag dock att det är viktigt
            att ha fokus på den övergripande utvecklingen. Våra myndigheter
            följer, som jag nämnde, hur markägare upplever deras arbete. Jag
            kan konstatera att man har mätt flera gånger, och nöjdheten har
            ökat de senaste åren. Mark ­ ägare uttrycker i dag större nöjdhet
            med hur myndigheten agerar, vilken information den ger och hur
            det går till när man kommer överens om ersättning. Det är viktigt
            för både riksdagen och regeringen att veta att våra myndigheter
            anstränger sig och blir bättre.
          </note>
          <note type="speaker">
            Anf. 49 HELENA LINDAHL (C):
          </note>
          <note>
            Fru talman! Jo, Karolina Skog, jag lyssnar, och jag har talat
            med Lennart flera gånger och också sett det dokument som du har
            undertecknat för att stödja länsstyrelsen i deras ambition att
            ta skogen från Lennart. Så är det.
          </note>
          <note>
            Jag har rätt intensivt besökt skogsägare i olika delar av landet.
            Överallt framkommer information om både myndighetsmissbruk och
            rättsosäkerhet. Det Karolina Skog säger till mig, att det bara
            funkar bättre, är alltså inget jag har hört hittills.
          </note>
          <note>
            Enskilda skogsägare upplever, precis som skogsindustrin som bransch,
            att äganderätten urholkas alltmer, trots att den är grundlagsskyddad
            och finns inskriven i EU-rätten och FN:s deklaration om mänskliga
            rättigheter. Dessutom kommer dubbla signaler från regeringen om
            vad som gäller kring äganderätten och möjligheten till ökat uttag
            av skog.
          </note>
          <note>
            Detta har gjort att nödvändiga investeringar på sina håll i landet
            har lagts på is. Jag har ett färskt exempel från norra Sverige,
            som jag kommer från. I Domsjö utanför Örnsköldsvik hade man tänkt
            bygga ett stort bioraffinaderi till en kostnad av mellan 16 och
            22 miljarder. Men vd Lars Winter säger att dubbla signaler från
            regeringen när det gäller möjligheterna i de frågor som jag tagit
            upp har gjort att investerarna har dragit öronen åt sig. Man har
            lagt projekteringen på is.
          </note>
          <note>
            Detta innebär att det blir svårare att ställa om från ett fossilt
            till ett grönt samhälle, som jag tror att vi är överens om att
            vi faktiskt vill. Dessutom minskar nu möjligheten till de tusentals
            jobb som bioraffinaderiet hade kunnat skapa i norr. Jag tror att
            de flesta som känner till arbetsmarknaden i norra Sverige vet
            att det inte direkt dräller av arbetstillfällen.
          </note>
          <note>
            Dessutom har skogsägare skyndat sig att avverka sin skog, för
            man är livrädd för att statliga myndigheter ska hitta något skyddsvärt
            som man kan spara. Det innebär att man inte längre har någon brukanderätt
            som skogsägare, utan det läggs en våt filt över ens skogsmarker.
            Detta kan knappast gynna den biologiska mångfalden.
          </note>
          <note>
            Jag och Centerpartiet tror att vi måste backa några steg och
            i högre grad jobba med frivilliga avsättningar. Detta gör man
            i till exempel Finland, och det verkar falla väl ut. Vi kan inte
            heller låta staten jaga människor så att de blir sjuka. Vi behöver
            jobba mer med bytesmark i statlig skog.
          </note>
          <note>
            Hur tror ministern att det skulle se ut om staten skulle anamma
            samma tillvägagångssätt som nu används när det gäller skogen på
            andra områden? Det skulle vara helt otänkbart att tvinga till
            sig människors lägenheter eller företag för att det finns intressanta
            värden som staten vill bevara. Ingen skulle acceptera ett sådant
            förfarande. Varför ska då skogsägarna göra det? Det måste finnas
            mer rim och reson, och det måste gå att kombinera biologisk mångfald
            och äganderätt med människovärde.
          </note>
          <note type="speaker">
            Anf. 50 Miljöminister KAROLINA SKOG (MP):
          </note>
          <note>
            Fru talman! Jag ska ännu en gång upprepa något jag tidigare har
            sagt. Den skogsvårdslag och de regler som gäller i Sverige för
            formellt områdesskydd, som jag uppfattar att detta handlar om
            – det är viktigt att skilja på de olika typerna av skydd – skrevs
            av den förra borgerliga regeringen och beslutades av Sveriges
            riksdag. Vår regering har inte funnit anledning att ändra någon
            del av arbetet med områdesskydd.
          </note>
          <note>
            Skillnaden nu jämfört med under den tidigare regeringen är att
            vi har lagt till så mycket pengar för ersättning som krävs för
            ett annat beslut som är fattat. Det innebär att det mål för formellt
            skydd av skog som finns inom svensk naturvård nu ser ut att nås.
            Naturvårdsverket rapporterar att man har tillräckligt mycket ersättningspengar
            för att ge ersättningar till mark ­ ägare när man kommer överens
            om detta, så att det arbetet kan fortgå. Detta är den enda skillnaden.
            Därför är tempot i bildandet av naturreservat nu högre i Sverige,
            och vi ser som sagt ut att nå det beslutade etappmålet för skydd
            av skog.
          </note>
          <note>
            Däremot kan jag upprepa en annan sak som är tydligt känd. Vi
            har avi ­ serat att vi kommer att se över artskyddsförordningen,
            som handlar om skydd av enskilda arter. Där finns det oklarheter
            som har lett till en bristan ­ de konsekvens i rättstillämpningen.
            Så ska vi inte ha det. Det ska vara tyd ­ ligt vad som gäller,
            och därför kommer vi att se över den delen. Jag upp ­ fattar inte
            att det är detta som debatterats här i dag, men det kan vara bra
            att nämna.
          </note>
          <note>
            Jag delar helt bilden: Självklart ska det gå att kombinera skydd
            av naturen och arterna med en god ekonomi i näringsverksamheten
            i skogen. Det finns inte någon grundläggande politisk skillnad
            här. Som jag uppfattar det är skillnaden var vi hämtar vår verklighetsbild.
            Är det från enskilda historier, eller tittar vi systematiskt på
            det material som vi faktiskt får från våra myndigheter?
          </note>
          <note>
            Det material som finns gällande hur markägare upplever processen,
            i form av deras svar när de systematiskt tillfrågas hur våra myndigheter
            agerar i denna fråga, visar att fler i dag säger att myndigheterna
            ger bra information och att processen för att komma överens om
            ersättning är bra. Det är fler som svarar att det fungerar bra
            i dag än det var för några år sedan, under den borgerliga regeringens
            tid. Det är den information som vi har tillgång till när vi ska
            utvärdera situationen.
          </note>
          <note>
            Detta betyder emellertid inte att det aldrig förekommer fall
            där det inte fungerar mellan myndigheten och den enskilde. Detta
            kan bli väldigt problematiskt för den enskilde, och då får det
            hanteras i domstolar. Det viktiga är att det ska vara tydligt,
            förutsägbart och rättssäkert.
          </note>
          <note type="speaker">
            Anf. 51 HELENA LINDAHL (C):
          </note>
          <note>
            Fru talman! Jag och Karolina Skog har olika uppfattningar om
            hur det är med rättssäkerheten och myndighetstilltron.
          </note>
          <note>
            Jag gjorde en sändning på Facebook från en stubbe i skogen i
            Gumbo ­ dahamn, där jag bor. Den lilla sändningen sågs av 400
            000 personer. Jag har aldrig fått så mycket återkoppling i någon
            fråga som jag fått när det gäller äganderätten. Folk hörde av
            sig från hela landet. De hörde inte av sig för att de tyckte att
            det fungerade jättebra med äganderätten. I stället tyckte man
            att den urholkades, och man hade en ökad misstro mot myndigheter.
            Man tyckte också att det var svårt med rättstolkningen. Jag har
            fått uppleva samma sak på den resa jag nu gör genom Sverige.
          </note>
          <note>
            För oss i Centerpartiet är äganderätten väldigt grundmurad. Det
            är en rättighet som ska respekteras, även av staten. Vi ser faktiskt
            att det är möjligt att utveckla skogsnäringen samtidigt som den
            biologiska mångfalden bevaras. Men det kan inte ske på det sätt
            som det gör i dag, för skogsägare litar allt mindre på staten.
            Det är väldigt oroande att höra alla dessa berättelser om att
            rättssäkerheten sätts ur spel. Det är inte bara enskilda berättelser,
            Karolina Skog.
          </note>
          <note>
            Att ni har avsatt mer pengar är jättebra, men så länge ni inte
            betalar ut pengarna är det fortfarande ett problem. Exempelvis
            har ett tjugotal ägare av fjällnära skog i Västerbottens inland
            nu stämt staten därför att myndigheterna skyller på varandra och
            påstår att det inte handlar om pågående markanvändning. Det och
            att regeringen dessutom står och tittar på tycker jag är under
            all kritik.
          </note>
          <note>
            Lennart Östlund, som jag inledde med att berätta om, har nu stämt
            staten. Även om jag som riksdagspolitiker kan ses som en representant
            för staten tycker jag faktiskt att han gör helt rätt. Lennart,
            ser du det här vill jag säga en sak till dig: Jag hoppas att du
            vinner.
          </note>
          <note type="speaker">
            Anf. 52 Miljöminister KAROLINA SKOG (MP):
          </note>
          <note>
            Fru talman! Vi behöver hålla ordning på de olika delarna av arbetet
            med biologisk mångfald och inte, som Helena Lindahl gör här, blanda
            ihop dem och därmed ge en felaktig bild av hur saker och ting
            fungerar. Det pågår en rättsprocess vad gäller ersättningen för
            fjällnära skog, och den har blivit oerhört utdragen. Det beklagar
            jag och regeringen verkligen. Vi har aviserat att om den kommer
            att sluta i att det inte finns en rätt till ersättning i de här
            delarna är vi beredda att se över reglerna, men det är förhastat
            att lova hur man politiskt ska agera innan man har det slutgiltiga
            beskedet. Vi har gett ett besked i den delen om att i det fall
            som enskilda drabbas ska vi se över reglerna. Det är regeringens
            intention.
          </note>
          <note>
            Helena Lindahl säger att hennes och Centerpartiets ambition är
            att kombinera äganderätten och arbetet med den biologiska mångfalden.
            Men tyvärr är facit från den tid de satt i regering att de int
            e klarade av att göra både och . Priset för det var att det var
            ett väldigt lågt tempo i arbetet med skydd. Man fattade beslut
            om mål men lade inte fram de pengar som krävs för att nå målen.
            Skillnaden i det vi nu gör från regeringens sida är att vi fyller
            den här budgetposten med tillräckligt med pengar så att vi nu
            kan säga att vi har prognosen att det av förra regeringen beslutade
            målet faktiskt kommer att uppnås. Det är jag stolt över.
          </note>
          <note>
            Tvärtemot den bild som Helena Lindahl försöker ge här för vi
            en politik som leder till att det investeras i den svenska gröna
            näringen. Vi kommer att få flera nya stora bioraffinaderier i
            Sverige så att vi kan få svenskproducerat bränsle.
          </note>
          <note>
            Överläggningen var härmed avslutad.
          </note>
          <note>
            § 12 Bordläggning
          </note>
          <note>
            Följande dokument anmäldes och bordlades:
          </note>
          <note>
            EU-dokument
          </note>
          <note>
            COM(2018) 234 Förslag till Europaparlamentets och rådets direktiv
            om vidareutnyttjande av information från den offentliga sektorn
            (omarbetning)
          </note>
          <note>
            COM(2018) 239 Förslag till Europaparlamentets och rådets direktiv
            om ändring av direktiv (EU) 2017/1132 vad gäller användningen
            av digitala verktyg och förfaranden inom bolagsrätt
          </note>
          <note>
            COM(2018) 298 Förslag till rådets direktiv om ändring av direktiv
            2006/112/EG om ett gemensamt system för mervärdesskatt vad gäller
            perioden för frivillig tillämpning av förfarandet för omvänd betalningsskyldighet
            på leveranser av vissa varor och tjänster som är känsliga för
            bedrägerier och mekanismen för snabba insatser mot mervärdesskattebedrägeri
          </note>
          <note>
            COM(2018) 307 Förslag till Europaparlamentets och rådets förordning
            om ändring av Europaparlamentets och rådets förordning (EG) nr
            862/2007 om gemenskapsstatistik över migration och internationellt
            skydd
          </note>
          <note>
            COM(2018) 334 Förslag till rådets direktiv om ändring av direktiv
            92/83/EEG om harmonisering av strukturerna för punktskatter på
            alko ­ hol och alkoholdrycker
          </note>
          <note>
            § 13 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 25 maj
          </note>
          <note>
            2017/18:560 Konsekvenser av president Abbas antisemitiska uttal
            ­ ande
          </note>
          <note>
            av Mikael Oscarsson (KD)
          </note>
          <note>
            till utrikesminister Margot Wallström (S)
          </note>
          <note>
            2017/18:561 En utbyggnad av vägarna till Ullared
          </note>
          <note>
            av Michael Svensson (M)
          </note>
          <note>
            till statsrådet Tomas Eneroth (S)
          </note>
          <note>
            § 14 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 25 maj
          </note>
          <note>
            2017/18:1350 Facken och a-kassan
          </note>
          <note>
            av Lars Beckman (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2017/18:1351 Bengalbränning
          </note>
          <note>
            av Thomas Finnborg (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1352 Beslut om mininivåerna för rovdjur på förvaltningsområdesnivå
          </note>
          <note>
            av Pål Jonson (M)
          </note>
          <note>
            till miljöminister Karolina Skog (MP)
          </note>
          <note>
            2017/18:1353 Samarbete med Norge kring förvaltningen av varg
          </note>
          <note>
            av Pål Jonson (M)
          </note>
          <note>
            till miljöminister Karolina Skog (MP)
          </note>
          <note>
            2017/18:1354 Preventiva tvångsmedel för att förhindra terrorbrott
          </note>
          <note>
            av Pål Jonson (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1355 Korruption på svenska ambassader
          </note>
          <note>
            av Markus Wiechel (SD)
          </note>
          <note>
            till utrikesminister Margot Wallström (S)
          </note>
          <note>
            2017/18:1356 Rasistiskt våld i Sydafrika
          </note>
          <note>
            av Markus Wiechel (SD)
          </note>
          <note>
            till utrikesminister Margot Wallström (S)
          </note>
          <note>
            2017/18:1357 Kompetensutvisningar
          </note>
          <note>
            av Mats Persson (L)
          </note>
          <note>
            till statsrådet Heléne Fritzon (S)
          </note>
          <note>
            § 15 Kammaren åtskildes kl. 13.42.
          </note>
          <note>
            Sammanträdet leddes
          </note>
          <note>
            av andre vice talmannen från dess början till och med § 10 anf.
            40 (delvis) och
          </note>
          <note>
            av förste vice talmannen därefter till dess slut.
          </note>
          <note>
            Vid protokollet
          </note>
          <note>
            JOHAN WELANDER
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Anmälan om subsidiaritetsprövning
          </note>
          <note>
            § 2 Anmälan om fördröjda svar på interpellationer
          </note>
          <note>
            § 3 Anmälan om granskningsrapport
          </note>
          <note>
            § 4 Ärenden för bordläggning
          </note>
          <note>
            § 5 Svar på interpellation 2017/18:504 om EU:s fiskeavtal med
            Marocko
          </note>
          <note>
            Anf. 1 Statsrådet SVEN-ERIK BUCHT (S)
          </note>
          <note>
            Anf. 2 LOTTA JOHNSSON FORNARVE (V)
          </note>
          <note>
            Anf. 3 Statsrådet SVEN-ERIK BUCHT (S)
          </note>
          <note>
            Anf. 4 LOTTA JOHNSSON FORNARVE (V)
          </note>
          <note>
            Anf. 5 Statsrådet SVEN-ERIK BUCHT (S)
          </note>
          <note>
            Anf. 6 LOTTA JOHNSSON FORNARVE (V)
          </note>
          <note>
            Anf. 7 Statsrådet SVEN-ERIK BUCHT (S)
          </note>
          <note>
            § 6 Svar på interpellation 2017/18:542 om minigrisar som sällskapsdjur
          </note>
          <note>
            Anf. 8 Statsrådet SVEN-ERIK BUCHT (S)
          </note>
          <note>
            Anf. 9 CHRISTINA ÖRNEBJÄR (L)
          </note>
          <note>
            Anf. 10 Statsrådet SVEN-ERIK BUCHT (S)
          </note>
          <note>
            Anf. 11 CHRISTINA ÖRNEBJÄR (L)
          </note>
          <note>
            Anf. 12 Statsrådet SVEN-ERIK BUCHT (S)
          </note>
          <note>
            Anf. 13 CHRISTINA ÖRNEBJÄR (L)
          </note>
          <note>
            Anf. 14 Statsrådet SVEN-ERIK BUCHT (S)
          </note>
          <note>
            § 7 Svar på interpellation 2017/18:548 om levande skärgård
          </note>
          <note>
            Anf. 15 Statsrådet SVEN-ERIK BUCHT (S)
          </note>
          <note>
            Anf. 16 MAGNUS OSCARSSON (KD)
          </note>
          <note>
            Anf. 17 Statsrådet SVEN-ERIK BUCHT (S)
          </note>
          <note>
            Anf. 18 MAGNUS OSCARSSON (KD)
          </note>
          <note>
            Anf. 19 Statsrådet SVEN-ERIK BUCHT (S)
          </note>
          <note>
            Anf. 20 MAGNUS OSCARSSON (KD)
          </note>
          <note>
            Anf. 21 Statsrådet SVEN-ERIK BUCHT (S)
          </note>
          <note>
            § 8 Svar på interpellationerna 2017/18:534, 540 och 550 om vargens
            påverkan på landsbygden
          </note>
          <note>
            Anf. 22 Statsrådet SVEN-ERIK BUCHT (S)
          </note>
          <note>
            Anf. 23 STEN BERGHEDEN (M)
          </note>
          <note>
            Anf. 24 MAGNUS OSCARSSON (KD)
          </note>
          <note>
            Anf. 25 Statsrådet SVEN-ERIK BUCHT (S)
          </note>
          <note>
            Anf. 26 STEN BERGHEDEN (M)
          </note>
          <note>
            Anf. 27 MAGNUS OSCARSSON (KD)
          </note>
          <note>
            Anf. 28 Statsrådet SVEN-ERIK BUCHT (S)
          </note>
          <note>
            Anf. 29 STEN BERGHEDEN (M)
          </note>
          <note>
            Anf. 30 MAGNUS OSCARSSON (KD)
          </note>
          <note>
            Anf. 31 Statsrådet SVEN-ERIK BUCHT (S)
          </note>
          <note>
            § 9 Svar på interpellation 2017/18:547 om uttalandet om stöd
            till filmskapare
          </note>
          <note>
            Anf. 32 Kultur- och demokratiminister ALICE BAH KUHNKE (MP)
          </note>
          <note>
            Anf. 33 OLOF LAVESSON (M)
          </note>
          <note>
            Anf. 34 Kultur- och demokratiminister ALICE BAH KUHNKE (MP)
          </note>
          <note>
            Anf. 35 OLOF LAVESSON (M)
          </note>
          <note>
            Anf. 36 Kultur- och demokratiminister ALICE BAH KUHNKE (MP)
          </note>
          <note>
            Anf. 37 OLOF LAVESSON (M)
          </note>
          <note>
            Anf. 38 Kultur- och demokratiminister ALICE BAH KUHNKE (MP)
          </note>
          <note>
            § 10 Svar på interpellation 2017/18:538 om amorteringskrav och
            fallande nyproduktion på bostadsmarknaden
          </note>
          <note>
            Anf. 39 Statsrådet PER BOLUND (MP)
          </note>
          <note>
            Anf. 40 ISABELLA HÖKMARK (M)
          </note>
          <note>
            Anf. 41 Statsrådet PER BOLUND (MP)
          </note>
          <note>
            Anf. 42 ISABELLA HÖKMARK (M)
          </note>
          <note>
            Anf. 43 Statsrådet PER BOLUND (MP)
          </note>
          <note>
            Anf. 44 ISABELLA HÖKMARK (M)
          </note>
          <note>
            Anf. 45 Statsrådet PER BOLUND (MP)
          </note>
          <note>
            § 11 Svar på interpellation 2017/18:533 om expropriering av skog
          </note>
          <note>
            Anf. 46 Miljöminister KAROLINA SKOG (MP)
          </note>
          <note>
            Anf. 47 HELENA LINDAHL (C)
          </note>
          <note>
            Anf. 48 Miljöminister KAROLINA SKOG (MP)
          </note>
          <note>
            Anf. 49 HELENA LINDAHL (C)
          </note>
          <note>
            Anf. 50 Miljöminister KAROLINA SKOG (MP)
          </note>
          <note>
            Anf. 51 HELENA LINDAHL (C)
          </note>
          <note>
            Anf. 52 Miljöminister KAROLINA SKOG (MP)
          </note>
          <note>
            § 12 Bordläggning
          </note>
          <note>
            § 13 Anmälan om interpellationer
          </note>
          <note>
            § 14 Anmälan om frågor för skriftliga svar
          </note>
          <note>
            § 15 Kammaren åtskildes kl. 13.42.
          </note>
          <note>
            Tryck: Elanders Sverige AB, Vällingby 2018
          </note>
        </div>
      </body>
    </text>
  </TEI>
</teiCorpus>
