<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201718</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201718</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201718--5</head>
          <docDate when="2017-09-15 00:00:00">2017-09-15 00:00:00</docDate>
        </div>
      </front>
      <body>
        <div>
          <note>
            § 1 Prövning av yrkande om misstroendeförklaring mot statsminister
            Stefan Löfven (S)
          </note>
          <note type="speaker">
            Anf. 1 TALMANNEN:
          </note>
          <note>
            Under kammarens sammanträde den 13 september 2017 väckte Paula
            Bieler, Sverigedemokraterna, ett yrkande om misstroendeförklaring
            mot statsminister Stefan Löfven. Yrkandet biträddes av minst 35
            ledamöter och bordlades en första gång senare samma dag. Yrkandet
            bordlades ytterligare en gång den 14 september 2017, och det ska
            nu tas upp till avgörande.
          </note>
          <note>
            Ordet för att avge röstförklaring har begärts av Anders Ygeman,
            Jessica Polfjärd, Jimmie Åkesson, Jonas Eriksson och Mia Sydow
            Mölleby. Någon replikrätt föreligger inte på dessa anföranden.
          </note>
          <note type="speaker">
            Anf. 2 ANDERS YGEMAN (S):
          </note>
          <note>
            Herr talman! Sverigedemokraterna har begärt att riksdagen ska
            förklara att statsminister Stefan Löfven inte åtnjuter riksdagens
            förtroende. Ett misstroendevotum mot statsministern är det kraftfullaste
            verktyg som riksdagen kan använda mot en sittande regering. Det
            är detsamma som att yrka på hela regeringens avgång, vilket följer
            av bestämmelserna i reger ­ ingsformen. Det bör därför användas
            med urskillning och omsorg. Sverigedemokraternas begäran präglas
            tyvärr varken av urskillning eller av omsorg.
          </note>
          <note>
            Det är inte heller första gången som Sverigedemokraterna begär
            en misstroendeförklaring under denna mandatperiod. Det är inte
            heller andra gången, utan det är tredje gången på mindre än tre
            år som Sverigedemo ­ kraterna vill använda detta verktyg. Vid
            de två föregående tillfällena var Sverigedemokraterna dessutom
            det enda parti som röstade för misstro ­ endeförklaring. Jag förutsätter
            att voteringen i dag ger samma resultat.
          </note>
          <note>
            Herr talman! Vi lever i en osäker omvärld. Spänningarna i vårt
            närområde ökar. Utvecklingen på den koreanska halvön gör att kärnvapenhotet
            återigen kastar mörka skuggor över världen. I denna oroliga tid
            vill Sverigedemokraterna genom misstroendeförklaring mot statsministern
            kasta in Sverige i en regeringskris.
          </note>
          <note>
            Jimmie Åkesson, du agerar inte med Sveriges bästa för ögonen
            utan för det som du tror gynnar ditt eget snäva partiintresse.
            Ditt agerande är ett uttryck för ett simpelt politiskt spel som
            jag är övertygad om att Sveriges medborgare ser igenom.
          </note>
          <note>
            Den socialdemokratiska riksdagsgruppen yrkar avslag på förslaget
            att uttala misstroende mot statsminister Stefan Löfven. Han, liksom
            hela regeringen, har vårt fulla och odelade förtroende.
          </note>
          <note>
            (Applåder)
          </note>
          <note type="speaker">
            Anf. 3 JESSICA POLFJÄRD (M):
          </note>
          <note>
            Herr talman! Låt mig inledningsvis för Moderaternas, Centerpartiets,
            Liberalernas och Kristdemokraternas räkning understryka allvaret
            i den situation som har uppstått genom lagbrotten vid Transportstyrelsen
            och regeringens bristande kommunikation och hantering.
          </note>
          <note>
            Det är ännu svårt att överblicka de fulla konsekvenserna av det
            som har inträffat. Säkerhetsrisken uppstod när stora mängder sekretessbelagd
            information som rör rikets säkerhet och enskilda personer hanterades
            i strid med gällande lagstiftning. Detta skedde i ett försämrat
            säkerhetsläge då det är av särskild vikt att agera ansvarsfullt.
          </note>
          <note>
            Vi kan inte utesluta att mycket känsliga uppgifter som kan skada
            såväl enskilda som Sverige som land kan ha blivit tillgängliga
            för främmande makt. Både Försvarsmakten och Säpo pekar på att
            det som har inträffat är allvarligt. Chefen för Säpo har konstaterat
            att de uppgifter som inte har skyddats på rätt sätt måste betraktas
            som att de kan ha hamnat i orätta händer. Försvarsmakten har behövt
            vidta åtgärder för att hantera konsekvenserna av den omfattande
            läckan.
          </note>
          <note>
            Hanteringen av säkerhetskrisen har även blottlagt stora brister
            i reger ­ ingens arbete och ansvarstagande. Två statsråd och en
            statssekreterare har redan avgått till följ d av sina delar i
            det informationshaveri som har rått i Regeringskansliet.
          </note>
          <note>
            Ytterst är det statsministern som har ansvaret för hur regeringen
            och Regeringskansliet arbetar. Den nya information som har framkommit
            under de senaste veckorna riktar ett tydligare fokus mot statsministern
            och hans närmaste krets.
          </note>
          <note>
            Många frågor återstår för statsministern att besvara. Vi kommer
            inte att nöja oss förrän alla kort ligger på bordet. Där är den
            fortsatta granskningen av statministern s och regeringens agerande
            helt central.
          </note>
          <note>
            Att vi i dag avstår från att rösta ska inte tolkas som att vi
            i någon del frikänner statsministern från ansvar för säkerhetskrisen
            och hanteringen av densamma.
          </note>
          <note>
            (Applåder)
          </note>
          <note>
            I detta anförande instämde Anders W Jonsson (C), Christer Nylander
            (L) och Andreas Carlson (KD).
          </note>
          <note type="speaker">
            Anf. 4 JIMMIE ÅKESSON (SD):
          </note>
          <note>
            Herr talman! Under sommaren har avslöjanden avlöst varandra om
            medvetna brott mot lagar, om läckage av säkerhetsklassad information
            som har skett i samband med Transportstyrelsens upphandling av
            it-tjänster.
          </note>
          <note>
            Redan i slutet av juli stod det klart att minst tre statsråd
            bär ett särskilt ansvar, och hela oppositionen förklarade att
            de hade förlorat sitt förtroende för dessa.
          </note>
          <note>
            Vi från Sverigedemokraterna menade redan då att för det fall
            att statsministern själv inte insåg allvaret i deras agerande
            skulle vi anse även hans förtroende förbrukat.
          </note>
          <note>
            Mandatperiodens fjärde arbetsår har nu inletts. Tidigare i veckan
            presenterade statsminister Stefan Löfven sin regeringsförklaring
            inför detta riksmöte. Det innebar också att den tidsfrist som
            vi från Sverigedemokraterna hade gett honom, för att visa förståelse
            och för ta ansvar för säkerhetshaveriet på Transportstyrelsen,
            har löpt ut.
          </note>
          <note>
            Det är i dag också klarlagt att rikets säkerhet åsidosatts, inte
            bara av de då aktuella statsråden utan av såväl tjänstemän som
            politiker på flera nivåer. Ett antal personer har lämnat sina
            uppdrag, och vid varje sådant tillfälle har statsministern meddelat
            att det har varit deras egna beslut.
          </note>
          <note>
            Den av oss efterfrågade insikten har inte visat sig. Under tiden
            som gått har informationsflödet dessutom gått allt närmare statsministern
            själv. Därtill har ett antal avgörande frågeställningar v äckts
            gällande exempelvis verksamheten – eller snarare bristen på verksamhet
            – inom det av statsministern instiftade säkerhetspolitiska rådet.
          </note>
          <note>
            Sammantaget är det för oss uppenbart att endera av två scenarier
            har utspelat sig under de senaste åren. Scenario 1 innebär att
            informationsflöden inom regeringen och Regeringskansliet i frågor
            av yttersta vikt fungerar minst sagt bristfälligt och att statsministern
            inte bara misslyckats med att styra upp detta utan dessutom tar
            det med ro.
          </note>
          <note>
            Scenario två innebär att statsministern hellre skyller ifrån
            sig på andra och förnekar kännedom om sådana frågor och brister
            i sitt agerande till följd därav.
          </note>
          <note>
            Oavsett vilket av dessa scenarier som är det korrekta är de lika
            oför ­ klarliga som oförsvarliga. Det är vår mening att statsministern
            inte tar sitt ansvar på allvar. Sverigedemokraterna yrkar i enligt
            med 13 kap. 4 § reger ­ ingsformen att riksdagen ska förklara
            att statsminister Stefan Löfven icke åtnjuter riksdagens förtroende.
          </note>
          <note>
            Sedan finns det också andra omständigheter som jag menar är värda
            att lyfta i det här sammanhanget, nämligen Stefan Löfvens oförmåga
            att driva igenom sin egen politik i riksdagen, ett inställt nyval,
            migrationshaveriet, krisen i vården, krisen inom polisen och så
            vidare.
          </note>
          <note>
            Jag menar att man som opposition har ett ansvar att agera. De
            senaste dagarna har det talats mycket om hur kraftfullt misstroendeinstrumentet
            är, att det ska användas väldigt försiktigt och så vidare. Jag
            håller med om detta. Men nu har vi en situation i landet som vi
            inte är vana vid, nämligen att inget av de traditionella blocken
            har en egen majoritet. Därför blir detta ett instrument som kommer
            att användas oftare i Sveriges riksdag. Jag tycker inte att det
            är det minsta konstigt.
          </note>
          <note>
            Det heter också att vi har en orolig omvärld. Det har vi, herr
            talman, men då är det ännu viktigare att vi avsätter en regering
            som inte tar säkerheten på allvar.
          </note>
          <note>
            (Applåder)
          </note>
          <note type="speaker">
            Anf. 5 JONAS ERIKSSON (MP):
          </note>
          <note>
            Herr talman! Statsministern åtnjuter Miljöpartiets fulla förtroende.
            Att statliga tjänstepersoner medvetet bryter mot svensk lag är
            förstås oacceptabelt. De brister och missbedömningar som har förevarit
            har såväl myndighetspersonal som statsråd och statssekreterare
            fått ta konsekvenserna av. Regeringen har vidtagit ett antal åtgärder
            för att utreda Transportstyrelsens upphandling av it-drift och
            för att säkra att säkerhetsklassad infor ­ mation hos andra myndigheter
            hanteras på ett korrekt och säkert sätt.
          </note>
          <note>
            Hos Miljöpartiet finns ingen tvekan om att statsministern tar
            dessa frågor på största allvar. Statsministern har inte tagit
            denna fråga med ro. Att Sverigedemokraterna saknar förtroende
            för statsminister Löfven och den rödgröna regeringen är vare sig
            oväntat eller okänt. För att tydliggöra detta behöver man knappast
            använda sig av missförtroendeförklaringar i parti och minut. Det
            tycks gå inflation i hoten om missförtroendeförklaringar.
          </note>
          <note>
            Som tidigare har nämnts är det inte första gången som SD provat
            att väcka yrkanden om misstroende mot statsministern och andra
            statsråd. Man gillar inte regeringens politik, och då hotar man
            med misstroendeförklaring. När något händer, innan man egentligen
            vet vad som har skett och sakliga utredningar och granskningar
            har fått ha sin gång, ropar man på missförtroendeförklaringar.
          </note>
          <note>
            Missförtroendeförklaring är ett kraftfullt verktyg. Det är ett
            vapen som är tänkt att fungera som en yttersta garanti för parlamentarismen.
            Svenska folket har rätt att förvänta sig att det inte används
            slentrianmässigt eller som en del i det politiska spelet.
          </note>
          <note>
            Jag yrkar på den miljöpartistiska riksdagsgruppens vägnar avslag
            på förslaget om att uttala misstroende mot statsminister Löfven.
          </note>
          <note>
            (Applåder)
          </note>
          <note type="speaker">
            Anf. 6 MIA SYDOW MÖLLEBY (V):
          </note>
          <note>
            Herr talman! Dagens misstroendeomröstning har ingen rimlig grund.
            Vänsterpartiet anser inte att detta är seriöst, och vi ser därför
            inget skäl att stödja Sverigedemokraternas yrkande.
          </note>
          <note>
            I det senaste valet sa svenska folket sitt. Man röstade fram
            denna riksdag, och utifrån valresultatet kunde Stefan Löfven tillträda
            som Sveriges statsminister. När Stefan Löfven då meddelade att
            han inte ville bilda regering med Vänsterpartiet t og vi konsekvensen
            av det. I statsministeromröstningen 2014 valde vi att avstå från
            att rösta. Vi har sedan dess agerat som ett oppositionsparti,
            som vänsteralternativet i svensk politik.
          </note>
          <note>
            Vi har dock varit ett konstruktivt oppositionsparti, och vi avser
            att fortsätta vara det. Vi har förhandlat med regeringen om överenskommelser
            och budgetar, där vi har bidragit till att både bygga ut välfärden
            och öka jämlikheten. Men Vänsterpartiet är inte en del av regeringen.
            Vi är i opposition, och därför kommer vi att avstå i dagens omröstning.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            Ärendet om misstroendeförklaring mot statsminister Stefan Löfven
            (S) skulle nu avgöras.
          </note>
          <note>
            För bifall till yrkandet krävdes enligt 13 kap. 4 § regeringsformen
            att mer än hälften av riksdagens ledamöter röstade ja. Beslutet
            skulle enligt riksdagsordningen fattas genom omröstning med omedelbar
            rösträkning.
          </note>
          <note>
            Votering:
          </note>
          <note>
            43 för bifall
          </note>
          <note>
            136 för avslag
          </note>
          <note>
            155 avstod
          </note>
          <note>
            15 frånvarande
          </note>
          <note>
            Talmannen konstaterade att mindre än hälften av riksdagens ledamöter
            hade röstat ja, och kammaren hade således avslagit yrkandet om
            misstroendeförklaring mot statsminister Stefan Löfven.
          </note>
          <note>
            Partivis fördelning av rösterna:
          </note>
          <note>
            För bifall: 41 SD, 1 M, 1 -
          </note>
          <note>
            För avslag: 112 S, 24 MP
          </note>
          <note>
            Avstod: 77 M, 22 C, 21 V, 19 L, 16 KD
          </note>
          <note>
            Frånvarande: 1 S, 5 M, 6 SD, 1 MP, 2 -
          </note>
          <note>
            § 2 Förnyad bordläggning
          </note>
          <note>
            Följande dokument bordlades för andra gången:
          </note>
          <note>
            Yrkandet om misstroendeförklaring mot försvarsminister Peter
            Hultqvist (S)
          </note>
          <note>
            Talmannen meddelade att prövningen av yrkandet skulle äga rum
            tisdagen den 19 september kl. 13.00 .
          </note>
          <note>
            § 3 Anmälan om ordförande i utskott
          </note>
          <note>
            Talmannen anmälde att Beatrice Ask (M) valts till ordförande
            i konstitutionsutskottet under tiden för Andreas Norléns (M) ledighet
            den 14 september–31 december .
          </note>
          <note>
            § 4 Anmälan om faktapromemoria
          </note>
          <note>
            Talmannen anmäl de att följande faktapromemoria om förslag från
            Europeiska kommissionen hade kommit in och överlämnats till utskott:
          </note>
          <note>
            2017/18:FPM1 Direktiv om ändringar i 2006 års sjöarbetskonvention
            KOM(2017) 406 till trafikutskottet
          </note>
          <note>
            § 5 Anmälan om granskningsrapport
          </note>
          <note>
            Talmannen anmälde att följande granskningsrapport hade kommit
            in från Riksrevisionen och överlämnats till försvarsutskottet:
          </note>
          <note>
            RiR 2017:17 Strålsäkerhetsmyndighetens kärnkraftstillsyn
          </note>
          <note>
            § 6 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2017/18:14 till utbildningsutskottet
          </note>
          <note>
            2017/18:15 till näringsutskottet
          </note>
          <note>
            § 7 Svar på interpellation 201 6 /1 7 :583 om politisering av
            utredningsväsendet
          </note>
          <note type="speaker">
            Anf. 7 Justitie- och inrikesminister MORGAN JOHANSSON (S):
          </note>
          <note>
            Herr talman! Johan Hultberg har frågat statsministern dels om
            inte statsministern ser en allvarlig risk i att trovärdigheten
            för utredningsväsendet allvarligt skadas när det politiseras genom
            att ett stort antal utredningsuppdrag ges till utredare som inte
            står fria från den dagsaktuella partipolitiken, dels hur statsministern
            ser på utredningsväsendets roll i den svenska demokratin och hur
            statsministern vill utveckla densamma.
          </note>
          <note>
            Interpellationen har överlämnats till mig.
          </note>
          <note>
            Jag vill börja med att understryka att beslut om att utse utredare
            fattas på saklig grund efter noggranna överväganden. Som konstitutionsutskottet
            har uttalat kan politisk erfarenhet vara en saklig grund bland
            flera när det ingår i utredningsuppdraget att lägga fram förslag
            som innebär sådana avvägningar mellan olika intressen där politiska
            värderingar spelar en viktig roll. Detta innebär att politiker,
            till exempel riksdagsledamöter, ibland utses till utredare. Så
            skedde även under alliansregeringarna 2006–2014, då politiker
            vid ett flertal tillfällen utsågs till utredare. Jag kan inte
            se att det under den nuvarande regeringen skulle ha skett någon
            förändring som kan leda till att utredningsväsendets trovärdighet
            skadas.
          </note>
          <note>
            Utredningsväsendet spelar en viktig roll i den svenska demokratin.
            Det är av central betydelse för regeringens möjlighet att lämna
            förslag om bland annat lagstiftningsåtgärder till riksdagen. Regeringen
            kommer att verka för att utredningsväsendet även i fortsättningen
            kan leverera beslutsunderlag av hög kvalitet, men ser för närvarande
            inte behov av att vidta några särskilda åtgärder.
          </note>
          <note type="speaker">
            Anf. 8 JOHAN HULTBERG (M):
          </note>
          <note>
            Herr talman! Jag tackar justitie- och inrikesministern för svaret,
            även om jag ställde interpellationen till statsministern, vilket
            jag gjorde efter ­ som detta är en fråga som är av övergripande
            karaktär och handlar om hur regeringens arbete i stort genomförs.
            En central del av regeringens arbete är utredningsväsendet. Det
            är en viktig del för att få fram de underlag som ligger till grund
            för regeringens förslag till lagstiftning, som vi fattar beslut
            om här i kammaren.
          </note>
          <note>
            Det är alldeles givet så att regeringen har och ska ha rätten
            att tillsätta sina utredningar och formulera deras direktiv. Regeringen
            har här en stor frihet, men med denna frihet följer ansvar. Man
            har, tycker i alla fall jag, ett stort ansvar för att slå vakt
            om utredningsväsendets självständighet och därmed det höga förtroende
            som utredningssystemet åtnjuter.
          </note>
          <note>
            Nu uppfattar jag dock, herr talman, att regeringen underminerar
            tilltron till utredningsväsendet genom att politisera det och
            låta än den ena, än den andra partikamraten leverera – om uttrycket
            tillåts – beställningsjobb.
          </note>
          <note>
            Ministern sa i sitt svar att politiker, till exempel riksdagsledamöter,
            ibland utses till utredare. Men nu är det inte så att vi talar
            om några enstaka utredare som råkar vara riksdagsledamöter eller
            på annat sätt har en koppling till dagspolitiken, utan nuvarande
            regering har gjort detta till lite av en trend. Det har blivit
            extremt vanligt förekommande att de särskilda utredarna har en
            partinål på kavajslaget. Som av en händelse råkar också de politiker
            som blir utsedda till utredare vara socialdemokrater, miljöpartister
            och i något enstaka fall vänsterpartist.
          </note>
          <note>
            Listan över statliga utredningar som leds av personer som inte
            står fria från dagspolitiken börjar nu bli väldigt lång. Agneta
            Börjesson, riksdagsledamot för Miljöpartiet, fick utreda hyresgästernas
            ställning. Anna-Lena Sörenson, riksdagsledamot för S, utreder
            apoteksmarknaden. Anders Wallner, MP:s förra partisekreterare,
            utreder det kontroversiella förslaget om ett nytt friår, eller
            alterneringsår, som är det nya ordet från regeringen. Maria Ferm,
            riksdagsledamot, gruppledare och migrationspolitisk talesperson
            för MP, utreder lagliga vägar in i Europa. Åsa Romson, den förra
            miljöministern, utreder Sveriges miljöövervakning. Lise Nordin,
            riksdagsledamot och energipolitisk talesperson för Miljöpartiet,
            utreder frågor om energieffektiviseringar. Den senaste utnämningen
            var väl av Nooshi Dadgostar, som är riksdagsledamot för regeringens
            stödparti Vänsterpartiet och nu utreder byggrätter.
          </note>
          <note>
            Herr talman! Jag tycker att det är alldeles uppenbart att det
            inte rör sig om några enstaka eller något enstaka fall. Vi ser
            här en tydlig trend: att regeringen låter partivänner få ansvar
            för viktiga statliga utredningar i frågor som många gånger är
            av ganska känslig karaktär. Migrationspolitiken är laddad. Där
            hade det verkligen tjänat att ha en utredare som står fri från
            dagspolitiken och kan ta fram ett underlag som kan skapa förutsättningar
            för breda överenskommelser.
          </note>
          <note>
            Jag måste verkligen fråga statsrådet om inte regeringen ser något
            problem med den trend som man har skapat. Är inte regeringen bekymrad?
            Ser inte regeringen åtminstone en risk för att alla dessa politiska
            utredare faktiskt undergräver tilltron till utredningsväsendet
            och att det i sig är ett demokratiproblem?
          </note>
          <note type="speaker">
            Anf. 9 Justitie- och inrikesminister MORGAN JOHANSSON (S):
          </note>
          <note>
            Herr talman! Först vill jag ta upp det formella. Att utse en
            utredare är en grannlaga uppgift. Det är väldigt mycket som ska
            vägas in. Det är oftast en svår uppgift att genomföra utredningar,
            och den man utser måste kunna klara sin uppgift: att ge ett bra
            beslutsunderlag till regeringen.
          </note>
          <note>
            Jag har suttit i regering i sju år och har varit med om att utnämna
            ett stort antal utredare, både politiker och icke-politiker, till
            både parlamentariska kommittéer och enmansutredningar. Väldigt
            ofta behövs en jurist för att göra en utredning. De allra flesta
            utredare är jurister. Men ibland är politisk erfarenhet helt avgörande
            för att uppdraget ska lyckas. Det är inte alltid så att de jurister
            man utser gör ett bättre jobb och gör de allra bästa utredningarna
            och att politikerna gör sämre utredningar. Det finns nog, skulle
            jag vilja säga, en del exempel på att utredningar tvärtom misslyckats
            när det varit fråga om att man så att säga haft en helt annan
            bakgrund. KU- utlåtandet säger tydligt att politisk erfarenhet
            kan vara en saklig grund för utredningsuppdrag, och det får naturligtvis
            prövas från fall till fall.
          </note>
          <note>
            Nu påstår Johan Hultberg att det här missbrukas. För detta har
            han inga belägg. Han påstår att vi använder politiker oftare än
            den förra regeringen. Han visar inga belägg för det. Han nämner
            i sin interpellation fem rödgröna exempel och lägger till två
            i dag i debatten. Han hävdar att dessa sju exempel undergräver
            tilltron till utredningsväsendet. Det är rätt hårda ord.
          </note>
          <note>
            Jag påstår att den här regeringen inte gör annorlunda än vad
            den borgerliga gjorde. Vi har just nu 193 utredningar igång i
            Regeringskansliet. Interpellanten nämner att det finns politisk
            bakgrund i sju av dessa. Med dessa sju menar han att man undergräver
            utredningsväsendet. Vi har på Justitiedepartementet just nu 27
            pågående utredningar. En av dem genomförs av en riksdagsledamot.
          </note>
          <note>
            Man kan då gå tillbaka och se hur den borgerliga regeringen gjorde.
            Interpellanten angav sju namn. Jag kan med lätthet räkna upp tio
            namn på borgerliga ledamöter som genomförde utredningar. Sofia
            Larsen, centerpartist, utsågs till utredare av skolfrågor. Jan
            Ertsborn, folkpartist – liberal – utredde ett samordnat insolvensförfarande.
            Allan Widman, folkpartist, utredde veteransoldatfrågan. Mats Gerdau,
            moderat, utredde fristående vuxenutbildning. Rose-Marie Frebran
            , kristdemokrat, utredde radio och tv i allmänhetens tjänst. Inger
            Davidson, kristdemokrat, utredde föräldrastödsfrågan. Dialog med
            kommuner om flyktingmottagande hette en utredning som gjordes
            av Sten Nordin, moderat. Veteranutredningen – en gång till var
            det Allan Widman, folkpartist, som fick uppdraget. Jaktlagsutredningen
            – Håkan Larsson, centerpartist. Sfi-utredningen – Christer Hallerby
            , före detta statssekreterare hos Liberalerna.
          </note>
          <note>
            Ni har gett mig sju namn. Jag kunde med lätthet ta fram tio namn.
            Mina frågor till interpellanten är: Var Johan Hultberg lika upprörd
            då? Hur många interpellationer skrev han till Fredrik Reinfeldt
            om att Fredrik Rein ­ feldt och hans regering underminerade utredningsväsendet?
            Sprang han benen av sig för att i den här talarstolen trycka till
            den dåvarande stats ­ ministern i den frågan? Svaret är naturligtvis
            nej. Det gjorde han inte.
          </note>
          <note type="speaker">
            Anf. 10 JOHAN HULTBERG (M):
          </note>
          <note>
            Herr talman! Den här debatten tar en ganska väntad inriktning.
            Det var precis detta jag hade förväntat mig. Men för mig är det
            alldeles uppenbart så att mitt uppdrag som riksdagsledamot är
            att granska den sittande reger ­ ingen. Den sittande regeringen
            representeras i den här debatten av Morgan Johansson. Jag tycker
            att det finns skäl att ifrågasätta en del av de utnämningar som
            den här regeringen har gjort.
          </note>
          <note>
            Jag framhåller i min interpellation att det absolut finns fall
            där det kan vara rimligt att utse en riksdagsledamot. Det är inte
            så att varje aktiv politiker per automatik är diskvalificerad
            som statlig utredare. Det är alldeles riktigt att även alliansregeringen
            tillsatte ett antal utredningar som leddes eller genomfördes av
            politiker.
          </note>
          <note>
            Många gånger är det dessutom parlamentariska beredningar där
            det verkligen finns en anledning att utse just politiker eftersom
            det handlar om att få en bred politisk uppslutning. Jag har själv
            jobbat i den statliga miljömålsberedningen där en representant
            från varje parti har tagit ansvar för att vi nu här i riksdagen
            med brett stöd har kunnat fatta beslut om en långsiktig klimatpolitik.
          </note>
          <note>
            Det som jag är bekymrad över är inte bara antalet utredare som
            råkar ha en partinål utan också innehållet om man tittar lite
            grann på vilka frågor det är. Jag tycker att man gör det alldeles
            för lätt, som ministern försöker att göra i svaret, att bara fokusera
            på antalet och ha som försvarstal att räkna upp ett antal exempel
            på utredare som hade partinål under Alliansens tid.
          </note>
          <note>
            Om vi tittar på de utredningar som har varit under den här mandatperio
            ­ den kan vi exempelvis ta Ilmar Reepalus utredning om vinster
            i välfärden. Vi har väl knappast på många år sett en mer politiskt
            laddad fråga som varit uppe för debatt och utredning. Den utredningen
            är inte bara ideolo ­ giskt tillsatt utan också ideologiskt driven.
            Vi har haft ett beställningsjobb från regeringen om att den ska
            komma med ett förslag om vinstförbud. Det har framför allt varit
            drivet av Vänsterpartiet.
          </note>
          <note>
            Man tillsätter en lojal socialdemokrat som skickligt försöker
            runda de uppenbara frågor som borde tagits upp i utredningen om
            till exempel hur ett förslag om vinstförbud förhåller sig till
            regeringsformen och inte minst Europakonventionen. Det var frågor
            som redan uppmärksammades av lagrådet tidigare när den dåvarande
            socialdemokratiska regeringen försökte införa stopplagen.
          </note>
          <note>
            Herr talman! För mig är det alldeles uppenbart att det här finns
            ett antal utredningar som är väldigt problematiska där det är
            riksdagsledamöter eller andra som Ilmar Reepalu, tidigare kommunstyrelseordförande
            i Malmö, som utreder och där underlagen som tas fram inte är vad
            de borde vara.
          </note>
          <note>
            Vi riksdagsledamöter och Morgan Johansson och hans ministerkollegor
            borde få underlag för beslut som så långt det är möjligt är fria
            från personliga ställningstaganden och inte är färgade av egna
            politiska agendor utan ger ett beslutsunderlag för regeringen
            att ta ställning till och utarbeta sina förslag utifrån.
          </note>
          <note>
            När man till exempel utser Anders Wallner , som under många år
            har jobbat och slitit för att det ska införas ett friår , och
            ger honom i uppdrag att utreda hur de reglerna ska se ut och om
            det finns för- eller nackdelar med ett friår är det klart att
            det blir ganska märkligt. Man kan verkligen med kraft ifrågasätta
            om den utredningen lever upp till kraven om självständighet och
            konstitutionell självständighet.
          </note>
          <note>
            Min fråga kvarstår. Har inte regeringen någon som helst självinsikt
            här? Ser inte regeringen att det är problematiskt med vissa av
            de utredningar man gör?
          </note>
          <note type="speaker">
            Anf. 11 Justitie- och inrikesminister MORGAN JOHANSSON (S):
          </note>
          <note>
            Herr talman! Vad som är problematiskt eller inte beror helt och
            hållet på vilken utgångspunkt man har i vissa debatter. Det är
            klart att Johan Hultberg inte tycker om att vi vill begränsa vinstuttaget
            från välfärdssektorn. Då är det klart att han motsätter sig att
            det över huvud taget tillsätts en sådan utredning. Han hade nog
            i sakfrågan haft invändningar mot det alldeles oavsett vem vi
            hade tillsatt.
          </note>
          <note>
            Jag redovisade i mitt inlägg ungefär hur bilden ser ut när det
            gäller de utredningar vi har. Vi har just nu i Regeringskansliet
            193 pågående utredningar. Johan Hultberg har kunnat dra fram att
            sju av dem leds av politiker. Sedan har vi naturligtvis de parlamentariska
            utredningarna. Men vad jag förstår ifrågasätter inte Johan Hultberg
            dem. Det är väl rimligt att det är politiker där. Det är en självklarhet.
          </note>
          <note>
            Av de 193 är det en väldigt liten andel där vi använder politiker.
            På mitt departement har jag just nu 27 pågående utredningar varav
            en leds av riksdagsledamoten Maria Ferm. Johan Hultberg retirerar
            i debatten och säger: Ibland kanske det kan vara bra att ha sådana
            utredare. Det är bara det att just de utredare som den här regeringen
            tillsatte inte är bra och att de uppgifter som de fått inte är
            bra. Men de tio politiska utredarna som jag hänvisade till i mitt
            tidigare inlägg, de som Fredrik Reinfeldts regering tillsatte,
            var tydligen bra.
          </note>
          <note>
            Man kommer lite grann att tänka på uttrycket: Vad far gör är
            alltid det rätta. Johan Hultberg var inte i den här kammaren engagerad
            för att ifrågasätta den borgerliga regeringens tillsättande av
            utredningar. Men när han nu har sin oppositionsroll finner han
            plötsligt anledning att anmärka på det, tar till jättestora ord
            och säger att regeringen undergräver förtroendet för utredningsväsendet.
          </note>
          <note>
            Han har inte kunnat visa några som helst belägg för att användningen
            av politiska utredare har ökat under den här perioden, inga belägg
            alls. Han drar fram enstaka namn. Då kan jag kontra med att vi
            hade ungefär samma bild under den förra regeringen. Jag kan dessutom
            lägga till två namn till på politiska utredare.
          </note>
          <note>
            Det ena är H G Wessberg, som har ansvar för Sverigeförhandl ingen.
            Johan Hultberg vet att H G Wessberg var statssekreterare åt Fredrik
            Reinfeldt . När vi tillträdde behöll vi H G Wessberg som förhandlare
            för att vi tyckte att han gjorde ett bra jobb. Det var inte särskilt
            vanligt på den borgerliga tiden att man lät socialdemokratiska
            utredare fortsätta. Men vi gjorde det för att vi tyckte att han
            gjorde ett bra jobb. Jag kan lägga till ett namn till: Désirée
            Pethrus, som är kristdemokrat. Hon utreder nu LSS och är utsedd
            av regeringen.
          </note>
          <note>
            Vi har ut sett utredare, eller behållit H G Wessberg och utsett
            Désirée Pethrus, inte för att de är politiker och inte heller
            för att de är borgerliga utan för att vi tror att de kan klara
            uppgiften. Det är precis det som är huvudsaken.
          </note>
          <note type="speaker">
            Anf. 12 JOHAN HULTBERG (M):
          </note>
          <note>
            Herr talman! Jag är självkritisk nog att erkänna att det säkert
            finns tillfällen tidigare i tiden då alliansregeringen gjorde
            tveksamma utnämningar. Jag kan inte här recensera alla de utnämningarna.
            Vad jag är intresserad av nu är att diskutera den nuvarande regeringens
            arbete. Det är nämligen i nutiden vi lever. Jag ifrågasätter inte
            alla de utredningar som leds av en person som råkar ha koppling
            till dagspolitiken. Men jag tycker mig se en ganska tydlig trend
            att antalet blir fler.
          </note>
          <note>
            Herr talman! Som jag sa är det inte bara antalet utredare som
            är det intressanta i diskussionen utan också vad det är för frågor
            de ansvarar för. Om vi till exempel tar Ilmar Reepalu är det alldeles
            riktigt som Morgan Johansson säger att det inte var en utredning
            som jag önskade se. Jag vill inte se den typen av inskränkningar
            i det fria företagandet som regeringens förslag om vinstförbud
            innebär.
          </note>
          <note>
            Jag tycker att det är viktigt när en sådan väldigt kontroversiell
            fråga utreds att den utreds av en person som inte går in med sin
            bestämda egna uppfattning från början. Det är alldeles uppenbart
            så att den utredningen blev lite av en fars, herr talman. Den
            är kantad av skandaler med experter som har kritiserat utredningen
            för att den har misstolkat deras underlag, och så vidare.
          </note>
          <note>
            Det är kanske det mest flagranta exemplet på en utredning som
            verkligen är politiskt driven och politiskt tillsatt. Det är kanske
            det allvarligaste exemplet på en utredning som jag är orolig för
            undergräver förtroendet för utredningsväsendet.
          </note>
          <note>
            Herr talman! Det är lite bekymmersamt att Morgan Johansson väljer
            att här bara peka finger på alliansregeringen och säga: Ni gjorde
            likadant. Han är inte alls intresserad av att titta på de utnämningar
            man har gjort och ställa sig frågan: Kan de riskera att påverka
            förtroendet för utredningsväsendet negativt? Kan de tillsättningarna
            skada tilltron till vår demokrati?
          </note>
          <note type="speaker">
            Anf. 13 Justitie- och inrikesminister MORGAN JOHANSSON (S):
          </note>
          <note>
            Herr talman! Nu på slutet blev det ännu värre, får man väl säga.
            Nu gäller det inte bara tilltron till rättsväsendet, utan det
            ska också skada tilltron till demokratin. Det var vad du alldeles
            precis sa , Johan Hultberg . Då tar man i nästan så att man spricker.
          </note>
          <note>
            Johan Hultberg säger att han tycker sig se en trend. Han har
            inget belägg för någon trend. Jag har angett tio namn och tio
            utredningar. Jag hade dessutom två till som jag angav som politiska
            utredar e. Det var ytterligare en med H G Wessberg som den borgerliga
            regeringen utsåg. Sedan har han kunnat peka på sju i det här fallet.
            Jag har sagt att vi har 193 pågående utredningar varav sju är
            knutna till riksdagsledamöter. Jag har 27 utredningar totalt sett
            på mitt departement, varav en genomförs av en riksdagsledamot.
            Johan Hultberg har inte i den här debatten kunnat påvisa någon
            som helst trend, och att påstå att just våra utnämningar och just
            våra uppdrag skulle undergräva tilltron till utredningsväsendet
            men däremot inte den borgerliga regeringens utnämningar tror jag
            snarare handlar om vilken position i politiken man har än om en
            sakbedömning.
          </note>
          <note>
            När det gäller Ilmar Reepalus utredning förstår jag att den är
            en nagel i ögat på borgerligheten. Jag har inte sett att den varit
            kantad av några skandaler eller att några experter uttalar sig
            på det här sättet. Självutnämnda experter finns det gott om, men
            vad det handlar om här är att vi har en rätt stor industri med
            väldigt mycket pengar och som gärna vill behålla sina pengar.
            Det är de som nu är igång i debatten, medan vi säger att de pengar
            som ska gå till skolan och äldreomsorgen faktiskt ska gå dit och
            inte till några skatteparadis utomlands.
          </note>
          <note>
            Det är väl den sakpolitiska diskussionen som vi har snarare än
            frågeställningen om utredningsväsendet.
          </note>
          <note>
            Överläggningen var härmed avslutad.
          </note>
          <note>
            § 8 Svar på interpellation 2016/17:584 om trygghet i utsatta
            områden
          </note>
          <note type="speaker">
            Anf. 14 Justitie- och inrikesminister MORGAN JOHANSSON (S):
          </note>
          <note>
            Herr talman! Johan Hultberg har frågat mig om jag delar rikspolischefens
            bedömning att polisen står ensam i utsatta områden och hur jag
            i så fall avser att verka för bättre samordning mellan polisen
            och kommunerna. Johan Hultberg har också frågat mig hur jag i
            övrigt avser att verka för att förbättra Polismyndighetens arbete
            och närvaro i utsatta områden för att öka tryggheten där. Slutligen
            har Johan Hultberg frågat mig när jag kommer att infria löftet
            om fler poliser till Växjö i allmänhet och Araby i synnerhet.
          </note>
          <note>
            Rikspolischefen har betonat att problemen i utsatta områden inte
            enbart är en polisiär fråga. Det håller jag med honom om. Det
            behövs breda och långsiktiga insatser från hela samhället för
            att slå hårt mot brottsligheten i dessa områden. Regeringen har
            presenterat ett långsiktigt reformprogram för att stärka utsatta
            områden och minska segregationen i landet. Programmet innehåller
            åtgärder inom en mängd områden, bland annat brottsbekämpning.
          </note>
          <note>
            Regeringen har dessutom presenterat ett nationellt brottsförebyggande
            program, Tillsammans mot brott, som poängterar vikten av att fler
            aktörer än rättsväsendet engagerar sig i det brottsförebyggande
            arbetet för att det ska bli effektivt.
          </note>
          <note>
            En prioriterad fråga för regeringen är att det polisiära arbetet
            i våra utsatta områden ska stärkas och att fler poliser ska kunna
            bekämpa brottsligheten och öka tryggheten i dessa områden. Enligt
            Polismyndigheten är Araby ett av de utsatta områden som myndigheten
            har valt att prioritera särskilt.
          </note>
          <note>
            Regeringen har tidigare beslutat om och aviserat tillskott till
            Polismyndigheten på drygt 2,7 miljarder kronor under perioden
            2017–2020. Utöver det avser regeringen att i budgetpropositionen
            för 2018 föreslå ytterligare tillskott om drygt 7 miljarder kronor
            till Polismyndigheten de kommande tre åren.
          </note>
          <note>
            Jag kommer noga att följa hur myndigheten använder sina resursförstärkningar.
            Det är dock Polismyndigheten som själv beslutar hur personella
            resurser fördelas.
          </note>
          <note type="speaker">
            Anf. 15 JOHAN HULTBERG (M):
          </note>
          <note>
            Herr talman! Vi har en bekymmersam situation med ett växande
            utanförskap i Sverige. Det är ett utanförskap som syns allra tydligast
            i ett antal svårt utsatta områden runt om i Sverige. Tidigare
            var de här områdena kanske företrädesvis koncentrerade kring våra
            tre storstäder, men numera finns de i praktiskt taget varje större
            svensk stad, så också i min egen hemstad Växjö där vi har Araby
            och Araby Dalbo. Området är socialt utsatt och har en hög andel
            av invånare som är beroende av bidrag och saknar egen försörjning,
            och utanförskapet går tyvärr också många gånger i arv.
          </note>
          <note>
            Men jag kan också glädjande nog konstatera, herr talman, att
            en stark lokal arbetslinje verkligen gör skillnad. Andelen Växjöbor
            som är beroende av försörjningsstöd sjunker, och för första gången
            är antalet hushåll i behov av ekonomiskt bistånd färre än tusen.
            Den moderatledda kommunens enträgna arbete för att pressa tillbaka
            utanförskapet ger goda resultat, såväl för den enskilda personen
            som får ett arbete som för det enskilda hushållet som ska bryta
            sitt bidragsberoende och naturligtvis också för den kommunala
            ekonomin.
          </note>
          <note>
            Växjös kostnad för bidrag är 800 kronor per invånare, vilket
            kan jämföras med S-styrda Malmö där kostnaden är hela 2 000 kronor
            mer, alltså omkring 2 800 kronor per Malmöbo.
          </note>
          <note>
            Herr talman! Jag konstaterar att arbetslinjen lokalt och nationellt
            är helt grundläggande för att bryta utanförskapet, vilket är en
            viktig grund och rot till de problem som vi ser när det gäller
            tryggheten och kriminaliteten i de här utsatta områdena.
          </note>
          <note>
            Mot den här bakgrunden , att man lokalt i Växjö gör oerhört mycket
            för att pressa tillbaka utanförskapet och för att stödja dem som
            bor och verkar i Araby , blev det naturligtvis provocerande när
            såväl rikspolischefen Dan E liasson som tidigare inrikesminister
            Anders Ygeman valde att peka finger mot Växjö och övriga kommuner
            i stället för att ta ansvar för tryggheten, eller snarare otryggheten,
            i Araby och andra utsatta områden när polisen presenterade sin
            rapport om de särskilt utsatta områdena.
          </note>
          <note>
            När Ygeman och också statsministern har varit på besök i Växjö
            har man tagit till ganska stora ord och lovat fler poliser och
            att tryggheten i Araby ska öka. Nu sa justitie- och inrikesministern
            här att Araby är ett av de särskilda områden som Polismyndigheten
            särskilt valt att prioritera. Men det är tyvärr, herr talman,
            en beskrivning som stämmer illa överens med de uppgifter som jag
            har fått i kontakten med poliser och kommunföreträdare och som
            stämmer illa överens med den faktiska verkligheten på fältet.
          </note>
          <note>
            Polisnärvaron i den utsatta stadsdelen Araby i Växjö halverades
            jämfört med den tidigare bemanningen när man lade fast en särskild
            insats i det området. Det är djupt bekymmersamt. Frågan är: När
            kommer reger ­ ingen att fullfölja sina löften? När kommer de
            fler poliserna som så väl behövs i Araby Dalbo?
          </note>
          <note>
            Växjö kommun gör mycket. Man har satsat på att pressa tillbaka
            utanförskapet, och man gör särskilda satsningar på skolan och
            fritidsverksamhet för ungdomar, inte minst under lov då det ofta
            blir mer oroligt, på extra fältinsatser, föräldrastöd och mycket
            mer. Men polisen måste också göra sitt uppdrag. Polisen är en
            statlig myndighet som Morgan Johansson som justitie- och inrikesminister
            är ytterst ansvarig för. När kommer fler poliser till Växjö och
            Araby? Och hur länge tillåts Dan Eliasson sitta kvar på posten
            som rikspolischef?
          </note>
          <note type="speaker">
            Anf. 16 Justitie- och inrikesminister MORGAN JOHANSSON (S):
          </note>
          <note>
            Herr talman! Först vill jag säga några ord om det som Johan Hultberg
            säger om jobbtillväxten i Växjö. Han säger att Moderaterna i Växjö
            håller på arbetslinjen och har lyckats fixa en situation med många
            fler jobb och färre bidragsberoende i Växjö. Då vill jag säga
            att Moderaterna i Växjö måste vara fantastiskt mäktiga, för de
            ordnar inte bara fler jobb i Växjö, utan de ordnar också fler
            jobb i Stockholm, i Göteborg, i Malmö, i Luleå, i Lund och i Umeå
            och i snart sagt varenda kommun i vårt land.
          </note>
          <note>
            Där hänger det kanske inte riktigt ihop, ärligt talat. Det kanske
            är så att vi har en nationell tillväxt som är stark och en arbetsmarknad
            som överlag är mycket stark. Vi har en ökande sysselsättning med
            ungefär 200 000 fler jobb sedan vi tillträdde och en minskande
            arbetslöshet. Att knyta det till Växjös kommunpolitiker är kanske
            att ta i lite väl mycket. Med det inte sagt att Växjös kommunpolitiker
            inte gör ett bra jobb. Det tycker jag att de gör, men det jobb
            som handlar om brottsbekämpning och brottsförebyggande måste göras
            tillsammans med polisen. Det är precis det som vi har pekat på
            och som är utgångspunkten i våra förebyggande insatser, nämligen
            att se till att polis, socialtjänst och skola fungerar bättre
            ihop. Jag har besökt många platser i landet där jag ser hur det
            där oftast fungerar mycket väl, och det gör det säkert också i
            Växjö.
          </note>
          <note>
            Jag tror att om man till exempel ska bryta gängkriminalitet måste
            man göra det genom att polisen förstärker sina insatser. Det finns
            nu 15 poliser i Araby som är särskilt avdelade där och som i det
            närmaste inte jobbar någon annanstans än just i Araby. Man måste
            kraftsamla i just de områdena med polisiära resurser och bekämpa
            brotten och bura in de mest brottsaktiva individerna, de som ofta
            leder de här gängen. Sedan finns det ofta också en svans runt
            de här gängen, och där kan man jobba med öppna sociala insatser.
            Då är det en fråga för socialtjänsten. Då behöver socialtjänsten
            ibland använda sig av LVU, omhändertagande, för att ta hand om
            en del av de ungdomar som är på väg in i den allvarligaste formen
            av kriminalitet.
          </note>
          <note>
            Det är alltså i ngen som pekar finger, som Johan Hultberg påstod
            i sitt inlägg. Det handlar om att få ihop de statliga resurserna
            med de kommunala resurserna på ett bra sätt. Det är basen i det
            nya brottsförebyggande programmet, som vi går fram med.
          </note>
          <note>
            Jag vill ta in ytterligare två viktiga aktörer, inte för att
            vi ska skylla ifrån oss eller lägga över kraft på någon annan.
            Jag tror att om vi ska lyckas med detta måste alla krafter dra
            åt samma håll. En av de två aktörer som vi måste ta in i det förebyggande
            arbetet är näringslivet. Till exempel kan fastighetsägare på många
            ställen i vårt land göra en bra insats för att öka tryggheten
            i just sitt område. Jag var i Göteborg förra veckan och såg hur
            man har jobbat i Gamlestaden, och jag var i Malmö för en månad
            sedan och tittade på hur de kan jobba runt Sevedsplan. Det handlar
            alltså om fastighetsägare eller näringslivet i övrigt. Det kan
            handla om handelsföreningar och sådant också, till exempel när
            det gäller att få bort stöldbrott. Det är den ena aktören.
          </note>
          <note>
            Den andra aktören är den ideella sektorn, som måste in ännu tydligare
            i det förebyggande arbetet. Föreningslivet kan göra mycket som
            myndigheterna inte kan.
          </note>
          <note>
            När det gäller resursförstärkning kommer vi att genomföra den
            största satsningen på polisväsendet under åtminstone så långt
            jag kan överblicka, och det är ändå nästan 20 år i politiken.
            Vi satsar över 7 miljarder kronor till på Polismyndigheten de
            kommande åren. Vi har också inlett en kraftig expansion i och
            med att vi utökar polisutbildningen i Sverige.
          </note>
          <note type="speaker">
            Anf. 17 JOHAN HULTBERG (M):
          </note>
          <note>
            Herr talman! Vi har absolut en stark ekonomisk utveckling i Sverige,
            liksom i världsekonomin i stort. Det är väldigt positivt. Det
            leder till att fler jobb skapas i Sverige, i Stockholm och naturligtvis
            också i Växjö.
          </note>
          <note>
            Jag konstaterar bara att lokalt arbete, lokalt ledarskap och
            lokal politik som bygger på en stark lokal arbetslinje verkligen
            gör skillnad. Kostnaden för bidrag i Växjö är som sagt 800 kronor
            per person, vilket kan jämföras med S-styrda Malmö där kostnaden
            är 2 800 kronor. Lokal politik och lokal arbetslinje gör alltså
            skillnad, Morgan Johansson.
          </note>
          <note>
            Nu vill jag gå tillbaka till frågan om polisen. Problemet är
            just att kom ­ munen gör jättestora insatser. Man anslår stora
            belopp och personella re ­ surser och försöker vända på varje
            sten för att säkerställa att våra barn och ungdomar har en aktiv
            fritid och meningsfulla sysselsättningar. Man gör särskilda insatser
            tillsammans med Arbetsförmedlingen och universitetet för att säkerställa
            att ungdomsarbetslösheten pressas tillbaka och för att ge nyanlända
            en snabb väg in i det svenska samhället med särskilda integra
            ­ tionsinsatser och så vidare. Men för att medborgarna i Araby
            ska känna stolthet över och trygghet i sin stadsdel behövs fler
            poliser.
          </note>
          <note>
            Det har getts löfte efter löfte. Morgan Johansson lovar nu ytterligare
            resursförstärkningar. Men vi har inte sett de fler poliserna i
            praktiken. Morgan Johansson talar om en särskild insats med 15
            poliser som bara ska jobba i Araby. Det kanske är sant på pappret.
            Men i praktiken får de poliserna, de medarbetarna, göra mycket
            annat än att vara i just Araby Dalbo. Det är bekymmersamt. Det
            leder till att tryggheten i Araby inte är vad den borde vara.
          </note>
          <note>
            Jag blir oerhört ledsen över att varannan kvinna i särskilt utsatta
            områden känner sig så otrygg att hon inte vågar vara ute på kvällarna
            i sin egen stadsdel. Det är en enorm inskränkning av den personliga
            friheten, vilket jag hoppas och tror att vi är helt överens om.
          </note>
          <note>
            Vi måste ta krafttag mot det. Då behövs straffskärpningar. Det
            behövs en fungerande polis, och vi behöver ta kontroll över de
            utsatta områdena där kriminella gäng tar över i allt större utsträckning.
            Moderaterna har presenterat en lång rad förslag om att införa
            en särskild gängbestämmelse, straffskärpningar för återfallsförbrytare,
            en tydlig ambitionshöjning för polisen och att ge polisen större
            möjligheter att jobba med kameraövervakning. Vi anslår också medel
            för att man ska kunna ha mer kameraövervakning i Araby och andra
            särskilt utsatta områden.
          </note>
          <note>
            Jag konstaterar dock att polisen är grunden. Och polisen behöver
            mer resurser. Det anslår Moderaterna och Alliansen i sina respektive
            budgetmotioner.
          </note>
          <note>
            Herr talman! Polisens tillkortakommanden handlar dock inte bara
            om resursbrist. Det är också en ledarskapsfråga. Det är en ganska
            dåligt fungerande myndighet just nu. Vi ser att en ström av medarbetare
            lämnar polisyrket. Vi ser att utredningsresultaten är de lägsta
            på 15–16 år. Vi möts av vedervärdiga rapporter om att våldtäktsbrott
            mot barn inte utreds skyndsamt och så vidare.
          </note>
          <note>
            Då måste man ta tag i ledarskapsproblematiken. Det är hög tid
            att Morgan Johansson avsätter rikspolischefen, Dan Eliasson.
          </note>
          <note type="speaker">
            Anf. 18 Justitie- och inrikesminister MORGAN JOHANSSON (S):
          </note>
          <note>
            Herr talman! Vi måste bekämpa både brotten och orsakerna bakom
            brotten. Det tror jag att jag och Johan Hultberg är överens om.
            Som jag var inne på i mitt tidigare inlägg handlar det just om
            att polisen gör sitt, det vill säga ser till att utreda brott,
            gripa de mest brottsaktiva individerna och på det sättet få stopp
            på den utvecklingen. Sedan kan man jobba med sociala insatser
            mot dem som kanske är på väg in i kriminalitet.
          </note>
          <note>
            I grunden måste vi också ha en god ekonomisk utveckling, vilket
            vi säkert också är överens om.
          </note>
          <note>
            Vi har nu den lägsta ungdomsarbetslösheten på 14 år. Det innebär
            att många ungdomar som kanske annars hade riskerat att hamna i
            en problemtillvaro plötsligt har helt andra förutsättningar för
            att både utbilda sig och få jobb. Vi kan träta om vem som har
            sett till att det har blivit på det sättet. Jag kan bara konstatera
            att förutsättningarna nu är bättre än på många år för ungdomar
            att få jobb. Och det gäller över hela landet.
          </note>
          <note>
            När det gäller brottsbekämpningen behöver vi göra en del straffskärpningar.
            Vi är på väg med en skärpning när det gäller de grova vapenbrotten.
            Vi har precis lämnat en lagrådsremiss, och förslaget kommer därefter
            till riksdagen. Vi skärper straffet på ett sådant sätt att vi
            ser till att de som anträffas med vapen och döms för grova vapenbrott
            sitter i fängelse längre. Men vi får också en häktningspresumtion,
            det vill säga att de inte kommer ut på gatan igen i väntan på
            rättegång, utan de sitter i häkte under den tiden.
          </note>
          <note>
            Vi går fram med den största resursförstärkningen som genomförts
            de senaste 20 åren, oavsett om regeringen har varit röd, rödgrön
            eller blå. Det är vad vi går fram med. 2 miljarder kronor mer
            till polisen är mer än Moderaterna föreslog i sin vårmotion. Det
            är mer än polisen själv har äskat. Det blir alltså ytterligare
            2 miljarder redan nästa år. Vi lyfter också polisutbildningen.
          </note>
          <note>
            Herr talman! Det finns vissa saker som Moderaterna och de borgerliga
            aldrig gör när de är i regeringsställning. Det ena är att de aldrig
            klarar statsfinanserna. Det är alltid underskott när vi tillträder.
            Det andra är att de aldrig klarar jobben. Arbetslösheten ökar
            alltid. Och det tredje som de aldrig gör är att de aldrig startar
            några nya polisutbildningar. Så är det.
          </note>
          <note>
            Vi hade en gång en polisutbildning i Stockholm. Den lade ni ned
            i tre år på 90-talet när ni hade kört statsfinanserna i botten,
            Johan Hultberg. Vi återstartade den i mitten av 90-talet. Sedan
            startade vi polisutbildning i Växjö och i Umeå. Nu ska vi starta
            en ny polisutbildning i Malmö och en i Västsverige.
          </note>
          <note>
            Under er regeringsperiod utbildade ni ungefär 600–700 poliser
            per år. Det är alldeles för lite, eftersom vi har pensionsavgångar
            på lite drygt 400 per år. Också poliser har en alternativ arbetsmarknad
            nu för tiden. Många privata arbetsgivare rycker i poliserna och
            vill att de ska gå över till den sektorn. Det innebär att man
            måste ha en mycket högre utbildningstakt än tidigare. Därför har
            vi fördubblat antalet som nu tas in på polisutbildningen.
          </note>
          <note>
            Min fråga till Johan Hultberg är: Om ni vill ha fler poliser,
            varför såg ni inte till att utbilda fler under er tid? Det tar
            två och ett halvt år att utbilda en polis. De som utbildas nu,
            genom att vi ser till att utöka utbildningarna, kommer ut om ett
            par år. Då kommer vi att se ökningen.
          </note>
          <note>
            Vi vill ha 10 000 fler polisanställda, totalt sett, till 2024.
            Men då krävs det att man är beredd att sätta av resurser, starta
            nya utbildningar och finansiera det. Vi tycker att det är viktigare
            att göra det än att prioritera det som ni alltid annars gör i
            regeringsställning, det vill säga skattesänkningar.
          </note>
          <note type="speaker">
            Anf. 19 JOHAN HULTBERG (M):
          </note>
          <note>
            Herr talman! Justitie- och inrikesministern försöker blanda bort
            korten lite grann och tar inte ansvar för att han är ytterst ansvarig
            för en polismyndighet som inte levererar särskilt goda resultat.
            Man har fått kraftiga resursförstärkningar och anslag för att
            anställa fler men levererar allt mindre.
          </note>
          <note>
            Det är inte bara en resursfråga. Moderaterna och Alliansen driver
            på för ytterligare resursförstärkningar för att det ska bli fler
            poliser och för att det ska bli fler anställda i myndigheten,
            även civilt. Men vi måste faktiskt också begära att Polismyndigheten
            levererar mer med de medel och de resurser som man redan har.
            Ytterst är det en ledarskapsfråga. Vi ser att myndigheten inte
            fungerar särskilt väl, att missnöjet bland medarbetare är stort
            och att många, precis som Morgan Johansson sa, väljer att söka
            sig till en alternativ arbetsmarknad eftersom de inte trivs tillräckligt
            bra hos Polismyndigheten. De kanske inte känner sig sedda eller
            tycker att lönen är tillräckligt hög eller att arbetsmiljön i
            stort är tillräckligt god. Detta har Morgan Johansson ett ansvar
            för. Morgan Johansson har sin rikspolischef för att verkställa
            detta.
          </note>
          <note>
            Jag tycker att det är uppenbart – Moderaterna tycker att det
            är uppenbart – att rikspolischefen inte har klarat av att genomföra
            den omorganisation som polisen är mitt uppe i på ett tillräckligt
            bra sätt och att det krävs ett nytt ledarskap.
          </note>
          <note>
            Moderaterna tar verkligen trygghetsfrågorna på största allvar.
            Växjö kommun gör allt vad man kan för att möta problemen i just
            Växjö kommun. Men vi behöver hjälp av polisen. Moderaterna driver
            på för fler poliser, för straffskärpningar och för att all blåljuspersonal
            och all personal som jobbar i räddningstjänst, på akutmottagningar
            och så vidare ska kunna känna sig trygg. Vi föreslår också att
            polisen ska ges fler redskap i kampen mot gängkriminaliteten och
            den organiserade brottsligheten. Vi tror till exempel att kameraövervakning
            är viktigt i de särskilt utsatta områdena och föreslår regelförenklingar
            i fråga om det och särskilda anslag.
          </note>
          <note>
            När kommer regeringen att följa upp de förslagen, och när kommer
            det fler poliser?
          </note>
          <note type="speaker">
            Anf. 20 Justitie- och inrikesminister MORGAN JOHANSSON (S):
          </note>
          <note>
            Herr talman! När det gäller den sista frågan, om kameraövervakning,
            har jag ett utredningsförslag som kom till mig i våras – remisstiden
            har precis gått ut. Vi kommer att gå till riksdagen med ett lagförslag
            som innebär utökade möjligheter till kameraövervakning. Detta
            var inte heller någonting som den borgerliga regeringen någonsin
            orkade ta i. Det är vi som genomför det.
          </note>
          <note>
            Likadant är det när det gäller de straffskärpningar som det nu
            talas om. Under den här perioden har vi skärpt straffen för de
            grova våldsbrotten, grov misshandel, grov utpressning och grovt
            olaga hot. Vi har skärpt straffen för de grövsta narkotikabrotten.
            Vi är på väg att skärpa straffen för de grova vapenbrotten. Jag
            skulle vilja säga: Det finns nog ingen regering som har gått på
            just straffrätten så som denna regering har gjort. Men det räcker
            inte. Det spelar ingen roll hur stränga straff du har om du inte
            också fångar bovar. Då gäller det att se till att man har de resurser
            och de verktyg som man behöver ha i polisen för att kunna bryta
            utvecklingen.
          </note>
          <note>
            Det är därför som vi går in med de här stora resurserna. De kommer
            att gå till att anställa fler, naturligtvis. Det är nu ungefär
            30 000 totalt sett i Polismyndigheten. Detta kommer att gå till
            att anställa fler, men det kommer också att gå till att förbättra
            polisernas och de polisanställdas arbetsvillkor. Vi har gett ett
            särskilt uppdrag till Polismyndigheten som man ska redovisa tillbaka
            till mig i januari.
          </note>
          <note>
            Om vi ska se till att denna utveckling består måste vi se till
            att utbilda fler men också behålla fler i organisationen. Jag
            såg att det nu är ett stort antal poliser som har varit utanför
            Polismyndigheten som är på väg tillbaka in i Polismyndigheten
            – det är i så fall väldigt glädjande – till följd av en kampanj
            som man har bedrivit.
          </note>
          <note>
            Med allt det som vi nu gör tror jag att vi kommer att få se en
            betydligt bättre situation de kommande åren också på detta område.
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellation 2016/17:591 om regeringens åtgärder
            kring återvändare som stridit för IS
          </note>
          <note type="speaker">
            Anf. 21 Justitie- och inrikesminister MORGAN JOHANSSON (S):
          </note>
          <note>
            Herr talman! Roger Haddad har frågat mig vem som samlat kommer
            att ansvara nationellt för att hantera så kallade IS-återvändare
            och vilka nya skärpta regler, som inte tillämpas redan i dag,
            som kommer att införas gentemot de personer som finns på Säkerhetspolisens
            lista. Vidare har Roger Haddad frågat huruvida alla som återvänder
            obligatoriskt ska granskas av rättsväsendet och slutligen vilka
            andra åtgärder regeringen vidtar för att komma åt problemet med
            inhemsk extremism.
          </note>
          <note>
            Terrorism ska bekämpas oavsett var den förekommer. Personer som
            deltagit i den brutala terrorn i Syrien och Irak ska åtalas och
            straffas. Huvudansvaret för bekämpning av terrorbrottslighet ligger
            hos Säkerhetspolisen. Andra myndigheter med centrala roller, som
            Polismyndigheten och Migrationsverket, samverkar nära med Säkerhetspolisen.
            För att trycka tillbaka brottslighetens orsaker och stärka respekten
            för våra grundläggan ­ de fri- och rättigheter krävs hela samhällets
            insatser. Regeringen har träffat två blocköverskridande överenskommelser
            om en rad åtgärder som stärkt kampen mot terrorismen, bland annat
            genom kriminalisering av terrorismresor, skärpta regler kring
            terrorismfinansiering och en utbyggd förebyggande verksamhet.
          </note>
          <note>
            Den straffrättsliga regleringen ska skärpas ytterligare. En utredare
            kommer i december att lämna förslag till ett särskilt straffansvar
            för deltagande i en terroristorganisation. Arbetet med förslagen
            kommer att ges hög prioritet. Samtidigt kommer genomförandet av
            EU:s terrorismdirektiv att innebära en utvidgning av straffansvaret
            för till exempel terrorismutbildning, terrorismresor och terrorismfinansiering.
            På regeringens initiativ görs nu också en översyn av hela den
            straffrättsliga terrorismlagstiftningen. En mer överblickbar och
            tydlig lagstiftning ger bättre förutsättningar för bekämpningen
            av terroristbrottslighet samtidigt som rättssäkerheten ökar.
          </note>
          <note>
            Regeringen har även tagit ett flertal andra initiativ i syfte
            att förbättra förutsättningarna för att förebygga och förhindra
            våldsbejakande extrem ­ ism och terrorism, till exempel om effektivare
            samarbete och informa ­ tionsutbyte mellan myndigheter och kommuner
            som tar emot återvändare.
          </note>
          <note>
            När det gäller rättsväsendets insatser i förhållande till återvändare
            är det de ansvariga myndigheterna som avgör om, på vilka grunder
            och hur en enskild person ska bli aktuell för rättsväsendets ingripande.
            Återvändare är ingen homogen grupp utan måste hanteras utifrån
            individuella bedömningar. Säkerhetspolisen gör en bedömning av
            samtliga återvändare som myndigheten har kännedom om.
          </note>
          <note>
            Regeringen har ett tydligt fokus på att förebygga våldsbejakande
            extre ­ mism och terrorism. En betydande satsning görs genom inrättandet
            av ett nytt permanent centrum för det förebygg ande arbetet från
            och med den 1 januari 2018. Regeringen har även beslutat om ett
            flertal uppdrag som syft ­ ar till att öka kunskapen generellt
            och förbättra myndigheters vägled ­ ning till olika personalgrupper.
            Bland annat har Socialstyrelsen fått upp ­ draget att ta fram
            en nationell vägledning för socialtjänstens arbete med återvänd
            ­ are och deras familjer.
          </note>
          <note>
            Regeringen har successivt ökat de ekonomiska resurserna för polisverksamheten
            och Säkerhetspolisen och gör nu en historisk satsning på Polismyndigheten.
            Som regeringen nyligen har aviserat kommer vi i höstens budgetproposition
            avseende 2018 att föreslå en resursökning till Polismyndigheten
            på sammanlagt 7,1 miljarder kronor under de kommande tre åren.
            Satsningarna sker i syfte att öka slagkraften i brottsbekämpningen
            generellt men skapar också förutsättningar för att förbättra förmågan
            att möta hotet från terrorismen.
          </note>
          <note type="speaker">
            Anf. 22 ROGER HADDAD (L):
          </note>
          <note>
            Herr talman! Först vill jag tacka statsrådet Morgan Johansson
            för svaret på min interpellation. Den är inlämnad efter statsrådets
            medverkan i ett inslag i början av augusti, som nytillträdd minister
            med ansvar för terrorismfrågorna men också polisfrågorna. Vi kunde
            höra i inslaget att regeringen har fattat eller omgående kommer
            att fatta beslut om att skärpa åtgärderna mot återvändande som
            har stridit för Islamiska staten. Men det framkom också i inslaget,
            herr talman, att regeringen vill öka den natio ­ nella samordningen
            för IS-återvändare, inte minst när det gäller avhoppar ­ verksamheten.
          </note>
          <note>
            Det är mot den bakgrunden som vi återigen kommer till riksdagen
            och ställer frågor till regeringen kring hanteringen av dem som
            har stöttat eller till och med stridit för terrororganisationer
            som Islamiska staten och som återvänder till det svenska samhället.
          </note>
          <note>
            Den andra delen av interpellationen, där jag inte heller får
            riktigt tydliga svar, herr talman, gäller arbetet mot inhemsk
            extremism. Det är ett mycket utbrett problem. Det är ett ökande
            problem och en ökad hotbild, enligt Säkerhetspolisens nya rapporter
            som kom så sent som i juli. På några år har det gått från 200
            till 2 000 personer som på olika sätt anses sympatisera med, stötta,
            finansiera och uppmana till våldsbejakande islamistisk extremism.
            Det är oerhört allvarligt.
          </note>
          <note>
            Vi har från Liberalerna verkligen försökt att vara konstruktiva
            i de terrorsamtal som omnämndes – både 2015 och, senast, våren
            2017. Men allt har inte fungerat parallellt när det gäller arbetet
            mot extremism. Det har funnits kritik och synpunkter på nationella
            stödtelefonen mot radikaliser ­ ing. Vi har från Liberalerna verkligen
            drivit frågan om informationsutbyte mellan Säkerhetspolisen och
            kommuner. Där sa regeringen nej till vårt förslag för exakt ett
            år sedan. Men nu vet vi att det är en av de punkter som utreds
            i och med överenskommelsen som slöts här i juni 2017.
          </note>
          <note>
            Vi har också sett att varken den nationella samordningen eller
            samord ­ ningen inom regeringen verkar ha fungerat när det gäller
            arbetet mot extre ­ mism. Det har varit ett ansvar dels för Justitiedepartementet
            och de två statsråd som numera är ett statsråd, dels för kultur-
            och demokratiministern som fram till årsskiftet officiellt har
            ansvar för hanteringen av det före ­ byggande arbetet mot våldsbejakande
            extremism.
          </note>
          <note>
            Det är oerhört allvarligt att regeringen fortfarande inte kan
            ge ett klart besked kring samordningen. Vad är det nya som ska
            samordnas? Jag ställer ju frågan till statsrådet: Vem kommer samlat
            att ansvara nationellt för att hantera exempelvis IS-återvändare?
          </note>
          <note>
            Jag får inget svar på det. Vem kommer att hantera arbetet mot
            extremism? Det finns inget om det i svaret, men jag vet att regeringen
            vill lägga den frågan på Brottsförebyggande rådet. Detta kommer
            jag att återkomma till, för där har vi synpunkter och det har
            också kommit andra kritiska synpunkter på det förslaget.
          </note>
          <note type="speaker">
            Anf. 23 Justitie- och inrikesminister MORGAN JOHANSSON (S):
          </note>
          <note>
            Herr talman! Till att börja med vill jag nog påstå att den här
            regeringen har gjort mer för att förebygga och bekämpa terrorism
            på våra tre år än vad den föregående regeringen gjorde på sina
            åtta.
          </note>
          <note>
            Jag kommer fortfarande väldigt väl ihåg valrörelsen 2014, när
            ni gick fram och lovade att ni skulle kriminalisera terrorresor.
            När vi kom upp på departementet 2014 ställde jag frågan till tjänstemännen
            om vad som gjorts dittills när det gällde att kriminalisera terrorresor.
            Mina tjänstemän blev förlägna, får jag säga, för det fanns inte
            ett papper skrivet.
          </note>
          <note>
            Varför? Det var inte deras fel, utan det berodde ju på att de
            inte hade fått några uppdrag från något statsråd , vare sig på
            Justitiedepartementet eller någon annanstans , att börja jobba
            med en sådan lagstiftning. Det fanns förstås ingen utredning,
            inget utredningsdirektiv – det fanns inte ens ett utkast till
            ett utredningsdirektiv. Det fanns inga papper skrivna, så vi fick
            börja helt från början.
          </note>
          <note>
            Då hade ändå kriget i Syrien pågått sedan 2011, och toppen för
            antalet personer som reste utomlands för att strida för IS infann
            sig 2013 – 2014. Det var då flest reste. Sedan dess har det avtagit
            betydligt och nu i det närmaste upphört, skulle jag säga.
          </note>
          <note>
            På Liberalernas tid i regeringen var det alltså tillåtet att
            åka utomlands för att begå terroristbrott. På Liberalernas tid
            i regeringen var det tillåtet att ta emot terroristutbildning,
            för den luckan var inte heller tilltäppt. Vi hade inte heller
            något heltäckande stopp när det gäller finansiering av terrorism.
            Allt detta har vi nu åtgärdat genom lagstiftning.
          </note>
          <note>
            Roger Haddad tar upp återvändarna men verkar inte förstå hur
            Säpo arbetar. Jag säger ju i mitt svar att Säpo gör en sådan granskning
            av samtliga som kommer tillbaka. Det är klart att om man kan hitta
            en möjlighet att fälla dem för brott så gör man det. Då öppnar
            man en förundersökning och går till åklagare och domstol med det.
            Det är alltså Säpos ansvar att för varje enskild individ dels
            göra den granskningen, dels också att använ ­ da sig av de kontrollmöjligheter
            man har.
          </note>
          <note>
            Som jag sa har resandet i praktiken upphört, och det finns det
            många olika skäl till. Kriminalisering kan vara en del av det,
            men framför allt är det nog det att kriget har utvecklats på ett
            sådant sätt att IS är tillbaka ­ trängda, vilket naturligtvis
            är bra.
          </note>
          <note>
            Detta innebär dock inte att faran på något sätt är över. Tvärtom,
            skulle jag vilja säga: Det kan mycket väl vara så att de som återvänder
            är reella risker. Därför gäller det att Säpo gör det de ska göra,
            och jag ska säga att jag har fullt förtroende för just Säkerhetspolisens
            arbete och att de har de verktyg som de behöver när det gäller
            återvändarna.
          </note>
          <note>
            Behöver vi göra något ytterligare? Ja. Vi har en blocköverskridande
            överenskommelse där vi har kommit fram till ytterligare ett antal
            åtgärder, bland annat att ytterligare bygga ut straffrätten. Det
            handlar om deltagandebrottet , som jag får ett utredningsförslag
            om nu i december, med en utökad kriminalisering även av detta.
            Det finns även en pågående utredning om signalspaning under förundersökning,
            och det handlar också om att utveckla verktygen för Säkerhetspolisen.
            Hemlig dataavläsning utreds just nu och är även det en fråga som
            medverkar till att kunna upptäcka den här typen av kriminalitet
            tidigt.
          </note>
          <note>
            Det handlar också om att förebygga, och det återkommer jag till.
          </note>
          <note type="speaker">
            Anf. 24 ROGER HADDAD (L):
          </note>
          <note>
            Herr talman! När det gäller terrorfinansiering, rekrytering och
            uppmaning var det kriminaliserat redan sedan tidigare. Det är
            inget nytt.
          </note>
          <note>
            Jag kan inte känna mig tillfreds. Vi har haft en enda dom när
            det gäller terrorfinansiering, och det var 2005. Dagligen läser
            jag på text-tv och i andra medier om misstänkt terrorfinansiering
            och så vidare, men än så länge har vi inte fått några nya domar
            sedan 2005 när det gäller detta.
          </note>
          <note>
            Den lagstiftningen fanns alltså redan. Det som har tillkommit
            är ju det bindande beslutet i FN:s säkerhetsråd att kriminalisera
            terrorresor. Det är därför vi har kriminaliserat terrorresor.
          </note>
          <note>
            Herr talman! Statsrådet svarar inte på min fråga. Vem kommer
            samlat att ansvara nationellt för att hantera IS-återvändare i
            Sverige? Jag vill ha ett besked i dag! Det är min fråga nummer
            ett i den här interpellationen, och det är därför jag kommer hit
            till kammaren i dag. Jag vill ha svar på vem som nationellt ska
            ansvara för att hantera IS-återvändare.
          </note>
          <note>
            Jag får inget besked. Är det Säkerhetspolisen så säg det! Är
            det Myndigheten för samhällsskydd och beredskap så säg det! Är
            det polisen så säg det!
          </note>
          <note>
            I början av augusti gick regeringen ut kraftfullt i Aktuellt
            och sa att de vill ha en samordnande funktion nationellt mot avhopparverksamheten
            – vem ska ansvara för det? Det står ju ingenting i det skriftliga
            svaret, och det sägs heller inget i de muntliga inläggen. Svara
            på de frågor som du har fått, herr statsråd, i stället för att
            berätta för mig som har jobbat med de här frågorna i åtta år vad
            ni har gjort och inte har gjort!
          </note>
          <note>
            När det gäller extremism kommenterar inte statsrådet den frågan
            över huvud taget. År 2010 fanns det 200 riskpersoner som visade
            sympatier för våldsbejakande islamistisk extremism. Nu är det
            2 000 personer, och de n delen kommenterar inte den nye inrikesministern
            , som har ansvar för dessa frågor. Det är inte tillfredsställande.
          </note>
          <note>
            Jag har också sett i medier i dag att det har kommit kritik mot
            de så kallade kunskapshusen , som ska jobba på fyra orter med
            metodutveckling och med att stötta kommunerna i arbetet mot extremism.
            Det finns positiva kommentarer när det gäller metodutveckling,
            men kritiken var just att det finns för lite koppling och samarbete
            med de viktigaste myndigheterna, nämligen polisen och Säkerhetspolisen.
          </note>
          <note>
            Till skillnad från regeringen anser inte Liberalerna att de här
            frågorna ska läggas på Brottsförebyggande rådet, utan vi ser först
            och främst att det är en fråga för polisen, med polisens infrastruktur
            och polisens regionala och lokala närvaro under dessa sektioner,
            som har kompetens, information och närhet till medborgarna. Det
            handlar om kommunpoliser och områdes ­ poliser, som ju är de som
            dagligen får de första indikatorerna på om det är någon som ägnar
            sig åt våldsbejakande verksamhet i form av till exempel rekrytering,
            finansiering eller uppmaning.
          </note>
          <note>
            Men regeringen har, vad jag förstår, redan bestämt sig för att
            det ska ligga på Brottsförebyggande rådet. Återigen: Jag vill
            gärna ha svar på mina frågor.
          </note>
          <note type="speaker">
            Anf. 25 Justitie- och inrikesminister MORGAN JOHANSSON (S):
          </note>
          <note>
            Herr talman! Jag förstår faktiskt inte riktigt det höga tonläget.
            Jag har ju sagt att IS-återvändarna som kommer tillbaka till Sverige
            är Säkerhetspolisens ansvar. Det är Säkerhetspolisen som har ansvaret
            för att se om det finns några brott som måste utredas i samband
            med detta. Om man i så fall upptäcker det och har någon möjlighet
            att få en person fälld för det, ja, då går man naturligtvis till
            domstol med det.
          </note>
          <note>
            Problemet var ju att en del av dessa reste innan vi hade kriminaliserat
            terrorresor. De reste på den borgerliga regeringens tid, när det
            inte var kriminaliserat, och det är klart att man inte kan straffa
            folk i efterhand just när det gäller det brottet. Det fungerar
            inte.
          </note>
          <note>
            Terrorresorna handlar inte bara om FN-resolutionen, utan det
            handlade faktiskt också om ett eget initiativ som vi tog. Vi drev
            detta i valrörelsen, och i motsats till den borgerliga regeringen
            genomförde vi det också.
          </note>
          <note>
            Vi kriminaliserade terrorresor och att ta emot utbildning. Det
            är jätte ­ konstigt att de t inte fanns med innan. Det var inte
            heller något som den borgerliga regeringen tog tag i. Vi tog fram
            en mer heltäckande kriminali ­ sering av finansiering av terrorism
            i enlighet med FATF:s rekommenda ­ tioner – ett internationellt
            organ som övervakar dessa frågor.
          </note>
          <note>
            Regeringen har kontinuerligt jobbat med att stärka förmågan ytterliga
            ­ re för Säkerhetspolisen och för den öppna polisen. Vi kommer
            i årets budget att förstärka Säkerhetspolisen med ytterligare
            medel. För 2017 – 2020 förstärker vi Säkerhetspolisen med sammanlagt
            över 200 miljoner kronor. Det handlar om att se till att de har
            de resurser de behöver.
          </note>
          <note>
            I linje med våra uppgörelser har jag sagt att regeringen tittar
            på ytterligare straffrågor, till exempel deltagandebrott och signalspaning
            under förundersökning. Vi har alldeles precis lagt fram förslag
            som innebär bättre informationsutbyte inom ramen för det vi kallar
            Nationellt centrum för terrorhotbedömning med bland annat direktaccess.
            Det har länge varit en angelägen fråga. Vi ser även över sekretessreglerna
            mellan polisen och socialtjänsten. De har också varit uppe till
            diskussion. Får kommunen den information man behöver när det gäller
            den typen av individer? Det fungerar olika på olika håll. Där
            sker en översyn.
          </note>
          <note>
            Roger Haddad har ställt frågor om Brottsförebyggande rådet och
            den nationella samordnaren. I sitt första inlägg kritiserade han
            regeringen för att den frågan låg på Kulturdepartementet. Men
            herregud, herr talman, det var den gamla regeringen som lade uppdraget
            på Kulturdepartementet! Det var inte vi. Vi tar nu frågan till
            Justitiedepartementet. Varför? Jo, därför att vi betraktar våldsbejakande
            extremism som i första hand en kriminalitetsfråga. Då ska den
            ligga på Justitiedepartementet. Det är Justitiedepar tementet
            som har vana att hantera frågor om kriminalitet och har verktygen.
            Justitiedepartementet har polisen, Kriminalvården, Brottsförebyggan
            ­ de rådet. Kompetensen finns i departementets myndigheter.
          </note>
          <note>
            Varför ni lade frågan på Kulturdepartementet förstår jag inte,
            men nu är den överflyttad till Justitiedepartementet. Vi har lagt
            över frågan på en av våra myndigheter, nämligen den myndighet
            som har ett nytt uppdrag att vara mycket mer operativ än tidigare.
            Under den borgerliga tiden handlade det mycket om att analysera.
            Nu har vi gett Brottsförebyggande rådet ett mer operativt uppdrag
            när det gäller att förebygga brott än tidigare, bland annat mot
            bakgrund av det nya nationella programmet för att förebygga brott.
          </note>
          <note type="speaker">
            Anf. 26 ROGER HADDAD (L):
          </note>
          <note>
            Herr talman! Först en rättelse: Det stämmer inte. EU- och demokratiminister
            Birgitta Ohlsson satt på Justitiedepartementet. Det var hon som
            inrättade den nationella samordnaren mot våldsbejakande extremism.
            Sedan blev det maktskifte, och ni tilldelade i er regeringsombildning
            kultur- och demokratiministern denna portfölj. Det är därför frågan
            hamnade på Kulturdepartementet. Kom inte till kammaren med hittepå.
          </note>
          <note>
            När det gäller frågan om Brottsförebyggande rådet och IS-återvändarna
            konstaterar jag att i princip, med undantag för ett fall i Göteborg
            som inte upptäcktes av Säpo utan av Skaraborgspolisen, sitter
            ingen i fängelse. De flesta som kommer tillbaka anses inte ha
            begått ett brott. Det går åtminstone enligt åklagarväsendet inte
            att bevisa att de har begått terroristbrott. De är ute i samhället.
          </note>
          <note>
            Återigen hävdar jag att justitie- och inrikesministern missar
            helt att besvara min egentliga fråga. Det är inte Säkerhetspolisens
            ansvar när de personerna inte längre är föremål för Säpo att hantera.
            Då skulle de ha blivit åtalade och dömda. Det är någon annan.
            Det är därför vi har debatten i dag, herr statsråd. Vem är någon
            annan?
          </note>
          <note>
            Jag har ärliga syften, och jag vill gärna veta hur regeringen
            har tänkt sig det samlade nationella ansvaret mot bakgrund av
            att det inte har fungerat. Om det hade varit fråga om Säpo skulle
            de göra en bedömning av personerna och sedan skicka dem vidare
            i rättskedjan. Men de är inte där utan ute i samhället. Vem är
            ansvarig för dem?
          </note>
          <note type="speaker">
            Anf. 27 Justitie- och inrikesminister MORGAN JOHANSSON (S):
          </note>
          <note>
            Herr talman! Roger Haddad har naturligtvis rätt i att frågorna
            lades på demokratiministern. Det är riktigt. Men grunden i min
            kritik var att frågor ­ na inte lades på en minister som faktiskt
            också hade ansvar för de brottsbekämpande och brottsförebyggande
            frågorna. Det är den koppling ­ en som är viktig.
          </note>
          <note>
            Detta är inte i grunden en demokratifråga, enligt mitt sätt att
            se. Detta handlar i grunden om att bekämpa brott. Det är vad våldsbejakande
            extre ­ mism handlar om. Nu är frågan placerad på rätt ställe.
          </note>
          <note>
            Det verkar som att Roger Haddad verkligen är angelägen om att
            missförstå saker och ting. Det är Säkerhetspolisen som har ansvaret
            för IS-återvändare. Om det kan be visas att de har begått brott
            ska de åtalas och fällas för det. Då gäller det att det finns
            en fungerande kriminalisering av handlingarna.
          </note>
          <note>
            Nu har regeringen utvidgat kriminaliseringen, och nu finns ovanpå
            det en utredning för att ytterligare titta på frågorna om deltagande
            i brott. Vi kommer förhoppningsvis att få ytterligare möjligheter
            att fälla fler.
          </note>
          <note>
            Den bild Roger Haddad försöker visa, nämligen att det inte finns
            någon som har ansvar för frågorna, är inte korrekt.
          </note>
          <note>
            Detta är naturligtvis inte särskilt lätt. Det räcker med att
            bara en eller två bestämmer sig för att begå ett brott. De kan
            med enkla medel begå oerhört allvarliga attentat.
          </note>
          <note>
            I fråga om antalet våldsbejakande extremister totalt sett talar
            Säkerhetspolisen om ungefär 3 000 i Sverige, varav 2 000 är islamister.
            De övriga tusen är nazister eller våldsbejakande vänsterradikaler.
            Av dem är det bara ett fåtal som man menar har avsikt och förmåga
            att begå attentat. Det är illa. Som sagt räcker det med bara en
            eller ett par individer för att ställa till med mycket skada.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2016/17:597 om trygghet i vården
          </note>
          <note type="speaker">
            Anf. 28 Justitie- och inrikesminister MORGAN JOHANSSON (S):
          </note>
          <note>
            Herr talman! Barbro Westerholm har frågat mig vad jag och regeringen
            gör för att sjukvårdspersonal och patienter ska känna sig trygga
            vid akutmottagningar.
          </note>
          <note>
            Jag vill börja med att instämma i att sjukvården ska vara en
            trygg plats för alla som befinner sig där. Ingen arbetstagare
            ska behöva utstå hot eller våld på sin arbetsplats, och regeringen
            har satsat över 100 miljoner kronor per år på arbetsmiljöområdet
            under mandatperioden.
          </note>
          <note>
            Den 27 september har jag och socialminister Annika Strandhäll
            bjudit in företrädare för landsting, berörda fackförbund och Polismyndigheten
            till ett samtal för att samla in kunskap om tryggheten på sjukhus
            och diskutera vad regeringen kan göra för att öka denna.
          </note>
          <note>
            Som Barbro Westerholm noterat har regeringen tillsatt en utredning
            med uppdrag att överväga och föreslå de ändringar som behövs för
            att åstadkomma ett modernt straffrättsligt skydd för blåljuspersonal
            och andra samhällsnyttiga funktioner, exempelvis sjukvårdspersonal.
          </note>
          <note>
            Jag vill understryka att det redan i dag finns ett straffrättsligt
            skydd för sjukhuspersonal när det gäller hot och våld. Straffen
            för grova våldsbrott och för grovt olaga hot skärptes så sent
            som vid halvårsskiftet 2017. Blåljusutredningen ska ta ställning
            till vilka straffskärpningar som behövs utöver dessa.
          </note>
          <note>
            Vad gäller resurser till rättsväsendet, och då främst Polismyndigheten,
            har regeringen tidigare beslutat och aviserat tillskott till Polismyndigheten
            på drygt 2,7 miljarder kronor under perioden 2017 – 2020. Utöver
            det avser regeringen att i budgetpropositionen för 2018 föreslå
            ytterligare tillskott om drygt 7 miljarder kronor till Polismyndigheten
            de kommande åren.
          </note>
          <note>
            Jag kommer givetvis att noga följa hur myndigheten använder sina
            resursförstärkningar, och jag ser fram emot att få ta del av Blåljusutredningens
            förslag.
          </note>
          <note type="speaker">
            Anf. 29 BARBRO WESTERHOLM (L):
          </note>
          <note>
            Herr talman! Tack för svaret!
          </note>
          <note>
            Våld och övergrepp i sjukvården och på akutmottagningar är inget
            nytt. När jag var underläkare i slutet av 50-talet och i början
            av 60-talet förekom detta av och till. Det var missbrukare eller
            människor med psykos som man utsattes för. På en del mottagningar
            fanns en ordningsvakt som kunde ingripa.
          </note>
          <note>
            Men det våld vi ser i dag är av en helt annan karaktär. Vi har
            läst att på Karolinska sjukhuset fick personal låsa in sig och
            patienter flyttas. Föröva ­ re tog sig in på avdelningarna. Det
            är en helt annan situation. Då är det inte fråga om en förövare
            , utan det kan vara en hel grupp förövare.
          </note>
          <note>
            Det är bra att blåljusutredning och straffskärpning och sådant
            är på dagordningen. Mötet som ska hållas – jag tror att det är
            den 27 september – med SKL och fackliga organisationer är också
            bra. Straffskärpningar och allt det i all ära, men personalen
            måste veta hur den ska handla. Vi måste alltså försöka förebygga.
          </note>
          <note>
            Läkarförbundet har gjort en enkät bland sina medlemmar, och det
            visar sig att en fjärdedel av de svarande har uts atts för våld
            och övergrepp. 70 procent säger att de inte har fått någon som
            helst information eller utbildning om hur de ska hantera den här
            situationen. Och då talar jag bara om läkarkåren – jag har inga
            uppgifter från vårdförbund eller från andra yrkesgrupper som tjänstgör
            på mottagningarna om vad de vet.
          </note>
          <note>
            Läkarförbundet har nu tagit fram en handledning till stöd för
            läkarna om hur de ska kunna hantera de här situationerna. Men
            det är ju ett helt team som finns på mottagningar och avdelningar
            som sannolikt behöver jobba tillsammans för att hantera situationen.
          </note>
          <note>
            Här tas också upp vem som ska anmäla. Många som har stått där
            på golvet är så skakade att det inte blir av att de anmäler. Det
            måste vara tydligt att det är arbetsgivaren som har ett ansvar
            att anmäla för polisen vad som har skett, och det gäller alla
            arbetsgrupper som har varit utsatta.
          </note>
          <note>
            Min fråga handlar egentligen om dagordningen på mötet den 27
            september och vilka som kommer, för jag tror att det här är någonting
            som man måste ta tag i brett.
          </note>
          <note type="speaker">
            Anf. 30 Justitie- och inrikesminister MORGAN JOHANSSON (S):
          </note>
          <note>
            Herr talman! Jag tror att det är helt rätt, det som Barbro Westerholm
            säger: Det här är ingen ny fråga, men den har en annan karaktär
            än den kanske hade för 20, 30 eller 40 år sedan. Det ser helt
            annorlunda ut på det sättet.
          </note>
          <note>
            Jag tror också att vi är helt överens om att alla måste kunna
            känna sig trygga på sin arbetsplats. Jag kan bli rasande när jag
            ser och hör om folk som kastar sten på poliser, på brandkår, på
            ambulanser som kommer ut för att skydda, hjälpa och rädda liv.
            Då står det folk och angriper dem. Eller, när det gäller sjukvårdsdelen,
            när jag hör om yrkeskriminella som tar sig in på akuten för att
            hota personalen eller till och med yrkeskriminella som blivit
            skjutna som inte har vett att känna den allra minsta tacksamhet
            mot dem som vårdar dem och som faktiskt hjälper dem och räddar
            deras liv. Tvärtom kan de ofta visa både hat och förakt och kanske
            till och med hota en sjuksköterska eller en ambulanssjukvårdare.
            Det är helt oacceptabelt.
          </note>
          <note>
            Det här måste mötas på flera olika sätt. Ett sätt är naturligtvis
            den allmänna brottsbekämpningen. Här kan vi inte lägga fingrarna
            emellan – de som jobbar i de här yrkena måste känna det övriga
            samhällets stöd. Det åstadkommer vi bland annat med straffrätten.
          </note>
          <note>
            Jag och Annika Strandhäll har, som jag säger i interpellationssvaret,
            kallat till möte den 27 september. Det blir med de fackliga organisationerna,
            SKL och företrädare för vissa av landstingen och för polisen.
            Det är så uppställningen kommer att se ut. Vi kommer att diskutera
            både straffrätten – det blir väl min del av det – och polisens
            prioriteringar.
          </note>
          <note>
            För min del är det viktigt att säga att grunden för det här måste
            handla om ett bra samarbete mellan polisen och sjukvården lokalt.
            Jag vet att det finns på många ställen, bland annat i Malmö där
            man haft det under lång tid. Men beredskapen för polisen att ställa
            upp när det verkligen behövs måste alltid finnas för att rycka
            ut och skydda till exempel brandkåren men också för att rycka
            ut till sjukvården om det skulle behövas.
          </note>
          <note>
            Vi måste också stärka det straffrättsliga skyddet. Där har vi
            gett riks ­ åklagaren, Anders Perklev, i uppdrag att se över det
            straffrättsliga skyddet. Att hindra människor från att rädda liv
            är ett oerhört allvarligt brott, och det måste komma till uttryck
            i lagstiftningen. Det måste komma till uttryck i straffskalan.
            Det måste få en rejäl påföljd när man ägnar sig åt detta. Jag
            tror dessutom att om vi åstadkommer det tar vi en del av de mest
            brotts ­ aktiva individerna som vi ändå behöver ta, för de är
            aktiva på många sätt – de leder de kriminella gängen och så vidare.
            Då får vi möjlighet att så att säga bura in dem på det.
          </note>
          <note>
            Men Anders Perklev har ett vidare uppdrag. Det handlar om attacker
            inte bara mot människor utan också mot materiel – stenkastning
            mot bilar är en sådan sak. Polishästar och ‑ hundar omfattas också
            av hans uppdrag. Han ska se över hur straffrätten ska se ut där.
            Det handlar också om att se över hur straffrätten ska se ut när
            man hotar eller ger sig på personal som utövar sitt yrke, till
            exempel sjukvårdspersonal. Det kan också handla om socialtjänsten
            inom vissa områden, hemtjänsten och sådana verksamheter.
          </note>
          <note>
            Anders Perklev har alltså ett brett uppdrag. Jag träffade honom
            i onsdags och gick igenom det. Jag tycker att det ser riktigt
            bra ut, det han kommer att komma fram till.
          </note>
          <note type="speaker">
            Anf. 31 BARBRO WESTERHOLM (L):
          </note>
          <note>
            Herr talman! Jag tror att vi är rörande överens om att det att
            hindra någon från att rädda liv är bland de allvarligaste brott
            man kan se. När en vårdgivare förhindras i detta blir det också
            svårt inom professionen, så det här måste verkligen åtgärdas.
          </note>
          <note>
            Det var bra att du nämnde socialtjänsten och hemtjänsten, Morgan
            Johansson, för situationen där är likartad även om det inte har
            inträffat något så sensationellt som det på Karolinska. Där har
            också Socialstyrelsen en roll. Jag hörde inte att Socialstyrelsen
            fanns med på 27 september-listan, men jag tror att det är viktigt
            att även socialtjänsten finns med.
          </note>
          <note>
            När det gäller den allmänna brottsbekämpningen kommer jag in
            på ett lite annorlunda spår.
          </note>
          <note>
            Världshälsoorganisationen gick på 80-talet tydligt ut med hur
            viktigt det är för att människor ska må bra att de känner att
            de behövs. Man såg två riskgrupper: Den ena var människor som
            tvingades bort från arbetslivet på grund av sin kronologiska ålder.
            Den andra var arbetslösa unga män som därmed riskerade att hamna
            i kriminalitet.
          </note>
          <note>
            Jag tror att det här är något oerhört viktigt, för det är unga
            kriminella personer som ställer till det på akutmottagningarna.
            Man måste hitta dem tidigt, för om de känner att de inte behövs
            i det vanliga samhället och känner sig behövda i de kriminella
            gängen är det inte så konstigt att de söker sig dit och får applåder
            inom gänget för de gruvligheter som de förorsakar.
          </note>
          <note>
            Vi måste fånga de här unga männen i tid. Det har vi alltså känt
            till ganska länge, men vi levde i lite av en sörgårdsmiljö i Sverige
            när det här kom. Många unga män känner inte att de behövs. Då
            ställer de till sina egna liv, och de ställer till det för många
            andra.
          </note>
          <note>
            Några kommentarer om det, kanske?
          </note>
          <note type="speaker">
            Anf. 32 Justitie- och inrikesminister MORGAN JOHANSSON (S):
          </note>
          <note>
            Herr talman! Uppställningen på mötet vi ska ha får vi väl prata
            om, Annika Strandhäll och jag. Vi kanske ska lägga till Socialstyrelsen
            där?
          </note>
          <note type="speaker">
            (Socialminister ANNIKA STRANDHÄLL (S):
          </note>
          <u who="unknown" xml:id="i-6ba8e19f49211af4-0">
            <seg>
              Eller hur?)
            </seg>
          </u>
          <note>
            Då gör vi det så att vi är fullt täckta också när det gäller
            hemtjänsten och socialtjänsten. Det tror jag är otroligt viktigt
            för att täcka den bredare bilden, den som Barbro Westerholm var
            inne på i slutet.
          </note>
          <note>
            Vi har ju haft en utveckling i Sverige de senaste 20– 25 åren
            att den organiserade kriminaliteten har bitit sig fast i vårt
            land på ett sätt som inte var fallet när jag växte upp på 70 ‑
            och 80-talen. Det hände någonting i början av 90-talet som man
            inte riktigt har lyckats komma till rätta med.
          </note>
          <note>
            Det finns många olika orsaker till det. Jag kan inte gå in på
            dem alla, men det är klart att en har varit en social situation
            som har inneburit att vi under perioder har haft väldigt hög arbetslöshet
            i ungdomsgruppen. Vi har också haft växande klyftor mellan de
            fattigaste och de rikaste. Och vi har haft ett välfärdssystem
            som inte riktigt har kunnat komma åt detta.
          </note>
          <note>
            Dessutom har vi haft en del politiska förändringar som har inneburit
            att klyftorna har ökat ännu mer. En av de kanske viktigaste uppgifter
            vi har är att se till att dessa klyftor kan bringas ned, inom
            ramen för välfärdspolitiken och den ekonomiska politiken.
          </note>
          <note>
            Detta är grunden: att man måste ha en politik som fungerar. Man
            måste vända utvecklingen när det gäller arbetslösheten. Nu har
            vi den lägsta ungdomsarbetslösheten på 14 år, och det gör att
            den grupp ungdomar som kanske riskerar att hamna i denna typ av
            problematik trots allt har bättre förutsättningar nu än de haft
            på väldigt länge. Det handlar också om att se till att de får
            utbildningsmöjligheter och går den vägen i stället.
          </note>
          <note>
            Jag citerar ofta Zlatans bok. Han skriver på ett ställe att många
            frågar vad han skulle ha gjort om han inte kunnat spela fotboll
            – kanske hade han varit kriminell. Det förstår man också när man
            läser om den uppväxt han har haft och om en del av hans kompisar,
            som har hamnat snett. För egen del stjäl han cyklar eller annat
            när han inte spelar fotboll. Det är den bild man får i boken.
          </note>
          <note>
            För att bryta upp de kriminella gängen måste man göra minst två
            saker. En är att man måste ta hand om dem som leder gängen och
            är de mest brottsaktiva. Dem måste man se till att bura in, helt
            enkelt. De kan inte fortsätta verka, dels för att de stör allt
            förebyggande arbete och begår många brott, dels för att de faktiskt
            är förebilder för en del av de ungdomar som är på väg in i kriminalitet.
          </note>
          <note>
            Där har vi skärpt lagstiftningen på en lång rad punkter. Vi går
            nu vidare med skärpta straff för de grova vapenbrotten. Detta
            innebär också en häktningspresumtion: Anträffas du med vapen på
            stan kommer du inte ut igen i väntan på rättegång. Det tror jag
            är en viktig bieffekt av detta.
          </note>
          <note>
            Sedan måste man utöver de mer repressiva och brottsbekämpande
            delarna ha ett genomtänkt socialt arbete. Ofta är det så att man
            först måste ta hand om ledarna för gängen, med brottsbekämpande
            instrument eller med hjälp av LVU-lagstiftningen, om det rör sig
            om väldigt unga personer. Jag tycker också att vi måste vara mer
            aktiva och omhänderta de mest aktiva ungdomarna. När man väl har
            gjort det kan man gå på svansen, alltså de som är på väg in i
            kriminalitet och kan vara betydligt yngre. Då kan man rikta öppna
            sociala insatser mot dem och deras familjer. Det är så man enligt
            min uppfattning gör för att bryta denna utveckling.
          </note>
          <note type="speaker">
            Anf. 33 BARBRO WESTERHOLM (L):
          </note>
          <note>
            Herr talman! Syftet med denna interpellation var att få upp frågan
            om våld och övergrepp i vården men att bredda den till att inte
            bara handla om straff och blåljus utan också om att rusta den
            utsatta personalen att hantera situationerna på ett klokt sätt.
            Det handlar dock också om hur vi kan gå vidare och förebygga.
            Jag ser fram emot resultatet av de diskussioner ni för den 27
            september.
          </note>
          <note type="speaker">
            Anf. 34 Justitie- och inrikesminister MORGAN JOHANSSON (S):
          </note>
          <note>
            Herr talman! Jag ser framför mig att det handlar om brottsbekämpande
            insatser, bra samarbete mellan polis och sjukvård och sociala
            insatser för att bryta upp gängen, och naturligtvis också om hur
            man hanterar detta inom sjukvården, bland annat anmälningsfrågan.
            Vem är det som gör anmälan? Drar man sig kanske för att anmäla
            för att man är rädd för att stå där med sitt namn? Det är en sådan
            fråga som jag tycker att vi ska tala om.
          </note>
          <note>
            Det finns väldigt mycket att göra åt den här situationen. Jag
            tror att vi alla känner stor upprördhet när vi får nyheter om
            hur det kastas sten eller hur rena gangstrar, som det faktiskt
            handlar om, beter sig mot vår sjukvårdspersonal, våra poliser,
            hemtjänsten och socialtjänsten. Vi får se till att göra allt vi
            kan för att åtgärda detta.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2016/17:595 om arvoden i bolagsstyrelser
          </note>
          <note type="speaker">
            Anf. 35 Närings- och innovationsminister MIKAEL DAMBERG (S):
          </note>
          <note>
            Herr talman! Hans Rothenberg har frågat mig vad jag avser att
            vidta för åtgärder för att hantera följdverkningarna av Högsta
            förvaltningsdomstolens dom den 20 juni 2017 i mål nr 278-17 gällande
            beskattning av styrelsearvoden. Hans Rothenberg befarar att Skatteverkets
            tolkning av domen kommer att försvåra och fördyra för SME-bolag
            som tar in extern kompetens i styrelsen och bidra till att minska
            bolagens tillväxt och utveckling.
          </note>
          <note>
            Uppdrag som styrelseledamot kan enligt aktiebolagslagen bara
            innehas av en fysisk person. Av bland annat den anledningen har
            styrelseuppdrag i praxis ansetts vara sådana personliga uppdrag
            som i normalfallet ska beskattas som inkomst av tjänst hos den
            som utför uppdragen. Endast under vissa särskilda förutsättningar
            har beskattning ansetts kunna ske i inkomstslaget näringsverksamhet.
          </note>
          <note>
            Högsta förvaltningsdomstolen har i det nämnda avgörandet fastslagit
            att rättsläget gällande beskattning av styrelsearvoden inte har
            ändrats till följd av den lagändring om begreppet näringsv erksamhet
            som gjordes 2009 i 13 kap. 1 § inkomstskattelagen. Den bestämmelsen
            tar enligt Hög ­ sta förvaltningsdomstolen nämligen sikte på andra
            omständigheter än de som varit styrande i praxis avseende beskattningen
            av styrelsearvoden, det vill säga att aktiebolagslagen ger styrelseuppdraget
            en särskild och personlig karaktär.
          </note>
          <note>
            Att styrelsearvoden som huvudregel utgör inkomst av tjänst gäller
            alltså alltjämt , enligt Högsta förvaltningsdomstolens nämnda
            dom. Domen har dock föranlett en förändring i hur Skatteverket
            anser att reglerna ska tolkas. Skatteverket har sedan 2009 ansett
            att arbete som styrelseledamot, som inte är hänförligt till eget
            eller närståendes ägande i bolaget, bör kunna utgöra näringsverksamhet,
            antingen som ett led i en bedriven konsultverksamhet eller som
            egen verksamhetsgren, om minst tre sådana uppdrag fortlöpande
            finns. Numera anser Skatteverket att styrelsearvode normalt ska
            beskattas som inkomst av tjänst.
          </note>
          <note>
            Förutsägbar och rättssäker lagstiftning är viktigt. Synlighet
            och transparens i skattesystemet är också en förutsättning för
            ett väl fungerande näringsliv och för jobb och ökad sysselsättning.
            Flera internationella undersökningar visar på att företagen i
            Sverige har mycket goda förutsättningar och ramvillkor i förhållande
            till omvärlden.
          </note>
          <note>
            Jag avser att noga följa utvecklingen i näringslivet till följd
            av domen.
          </note>
          <note type="speaker">
            Anf. 36 HANS ROTHENBERG (M):
          </note>
          <note>
            Herr talman! Tack, ministern, för svaret!
          </note>
          <note>
            Den 20 juni 2017 slog Högsta förvaltningsdomstolen i en dom fast
            att styrelsearvode inte får ersättas med faktura utan ska betalas
            ut som lön. Skatteverket ändrade sedan sin praxis, och det näringsbegrepp
            som infördes 2009 gäller inte längre. Sedan 2009 har nämligen
            svenska företag kunnat anlita erfarna styrelsearbetare och betala
            arvodet mot faktura. Men detta gäller alltså inte längre.
          </note>
          <note>
            Skatteverkets tolkning av domen försvårar och fördyrar för små
            och medelstora bolag som tar in extern kompetens i styrelsen.
            Den tar bort en hel bransch, och den minskar antalet företagare.
            Möjligheten och viljan att ta in erfaren extern kompetens i styrelsen
            kommer att minska, samtidigt som färre nu ges möjlighet att på
            heltid och professionellt ägna sig åt att bidra till små och medelstora
            bolags tillväxt och utveckling.
          </note>
          <note>
            Det är bara att konstatera, herr talman, att styrelsearbete är
            ett yrke. Det är väsentligt att vi har personer som har erfarenhet
            och kan ha flera uppdrag parallellt. För en bibehållen och förbättrad
            välfärd behöver Sverige entreprenörer och människor som vill,
            vågar och kan starta företag – företag som växer och anställer
            människor, köper och säljer varor och tjänster, både inom och
            utanför landet, och betalar skatter och avgifter.
          </note>
          <note>
            Herr talman! Nyordningen löser inga problem , då problemen inte
            finns. För Sveriges skull behöver vi tänka större, på helheten.
            Att en enskild dom ska få påverka alla Sveriges aktiebolag och
            mer eller mindre utplåna en hel bransch är snävt, och det råder
            inte balans mellan för- och nackdelar med beslutets innebörd.
            Att skapa förutsättningar för svenska företag att växa och bli
            fler är vettigt. Låt därför företagsägare anlita kompetenta och
            erfarna styrelsearbetare, och låt styrelsearbetare få bedriva
            näringsverksamhet med F-skattsedel och fakturera!
          </note>
          <note>
            Jag har lyssnat på ministerns svar, och jag läste det skriftliga
            svaret redan i går. Jag konstaterar att den sista meningen, som
            egentligen är det som är svaret, lyder: ”Jag avser att noga följa
            utvecklingen i näringslivet till följd av domen.” Det var egentligen
            inte svar på min fråga, som var vilka åtgärder ministern avser
            att vidta för att hantera följdverkningarna av domen. Jag tycker
            att det är lite anmärkningsvärt att ministern inte ger ett tydligare
            svar om någonting som påverkar små och medelstora bolag och påverkar
            de människor som arbetar som styrelseledamöter i bolag.
          </note>
          <note>
            Jag skulle vilja ställa två frågor för att vi ska kunna gå vidare
            i diskus ­ sionen. Ser ministern något som helst problem med Högsta
            förvaltningsdomstolens beslut? Är det oproblematiskt kan jag förstå
            svaret, men ser ministern något problem? Följdfrågan är: Om ministern
            ser något problem, hur avser ministern att underlätta för små
            och medelstora företag att framöver rekrytera styrelsekompetens?
          </note>
          <note type="speaker">
            Anf. 37 Närings- och innovationsminister MIKAEL DAMBERG (S):
          </note>
          <note>
            Herr talman! Jag tackar interpellanten för diskussionen.
          </note>
          <note>
            Jag går tillbaka till den lagändring som skedde 2009 och börjar
            där. Det genomfördes en lagändring av näringsbegreppet i inkomstskattelagen.
            Den syftade inte till att ändra rättsläget gällande beskattning
            av styrelsearvode; det var inte så propositionen var skriven.
            Vi kan börja där. Sedan gjorde Skatteverket ändå en tolkning av
            det – att det kunde innebära att man kunde arbeta på detta nya
            sätt efter 2009. Nu har Högsta förvaltningsdomstolen dömt av i
            frågan och sagt att eftersom aktiebolagslagen stipulerar att människor
            som sitter i en styrelse också har personligt ansvar i det mandatet
            ska det beskattas på ett annorlunda sätt. Det ska beskattas som
            en fysisk person.
          </note>
          <note>
            Jag vill då ställa en fråga tillbaka. Har jag läst lagstiftningsarbetet
            fel – var detta syftet med den lagstiftning som presenterades
            2009? Ska man göra ändringar i detta sätt att arbeta tror jag
            att Moderaterna och vi är överens om att man ska ha en lagstiftning
            som är tydlig, rättssäker och genomtänkt. Min fråga är därför
            om Moderaterna har tagit ställning för att ändra aktiebolagslagen.
            Innebär det även att man inte vill att det ska vara personligt
            ansvar i styrelserna för aktiebolag? Det är liksom en grundförutsättning.
          </note>
          <note>
            Sedan vill jag säga att detta blir en förändrad tolkning. Det
            kommer att få en del effekter. Jag hoppas och tror att effekterna
            inte är så dramatiska som Hans Rothenberg beskriver dem. ”Utplåna
            en hel bransch” – nu tar vi i ordentligt i diskussionen, vill
            jag säga!
          </note>
          <note>
            Den bild vi har av inte minst små och medelstora företag i Sverige
            i dag är otroligt positiv. Jag tog del av den största barometern
            för småföretagande i Sverige sedan 1990-talet, om jag har rätt,
            Småföretagsbarometern. Den visar att småföretagarkonjunkturen
            är väldigt stark i Sverige. Nio av tio småföretag vill växa, och
            sju av tio småföretag ser goda förutsättningar att expandera i
            Sverige. Det är alltså en något annan bild än att en hel bransch
            skulle gå omkull.
          </note>
          <note>
            När det gäller småföretagens utmaningar tror jag att det är helt
            korrekt att det är viktigt, inte minst för nystartade bolag, att
            ha bra kompetens i styrelsen. Jag talar ofta om kapital som en
            viktig del, men kunskap är lika viktigt i de små företagen – att
            ha ett smartkapital. Då är det viktigt att man får in erfarna
            människor i styrelsearbetet eller i andra delar i bolaget, så
            att man kan expandera och fatta rätt beslut. Det förutsätter jag
            att småföretag även i fortsättningen har stora intressen av att
            göra, för att ha en ekonomiskt god utveckling.
          </note>
          <note>
            Jag tror alltså att man måste sätta det i perspektiv. De små
            företagens största utmaning just nu, vilket undersökningen visade,
            är att fyra av tio företag har tackat nej till ordrar den senaste
            tiden, just för att man har svårt att rekrytera rätt personal
            till sitt bolag. Regeringen gör en enorm satsning på utbildningsverksamhet
            för att matcha på svensk arbetsmarknad, och det hoppas jag har
            en stor och positiv inverkan på småföretagens utveckling framöver.
          </note>
          <note type="speaker">
            Anf. 38 HANS ROTHENBERG (M):
          </note>
          <note>
            Herr talman! Att fyra av tio bolag har svårt att rekrytera personal
            är ju inget argument för att det ska bli svårare att rekrytera
            styrelsekompetens.
          </note>
          <note>
            Det kommer att finnas mindre intresse från professionella styrelsearbetare
            för att arbeta i styrelser. Bolag behöver personer som har flera
            uppdrag parallellt för att kunna minska risk och dela erfarenheter
            mellan de olika bolagen och uppdragen. Det innebär faktiskt även
            ökade kostnader för dessa bolag. Nuvarande bolag som vill behålla
            sina arvoderade ledamöter kommer att behöva betala mer och därmed
            också få fördyrade styrelsekostnader.
          </note>
          <note>
            Jag kan svara på ministerns fråga. Den ändring som gjordes 2009
            kan vara ganska enkel att göra, och branschen har nu vant sig
            vid att man kan fakturera och att uppdragsgivare, det vill säga
            ägare till bolagen, som rekryterar styrelsepersonal kan lägga
            pengar på andra saker än på styrelsen. Om vi nu ändrar tillbaka
            kommer detta att bli dyrare. Då kommer ägarna för de små och medelstora
            bolagen, framför allt de som växer och behöver nyttja denna kompetens,
            att behöva betala mer. Det kan vara så att man blir tvungen att
            minska styrelsen. Man kanske går från en styrelse med sex personer
            till en styrelse med fem personer, och då tappar man en persons
            kompetens. Detta är en negativ sak som vi måste beakta.
          </note>
          <note>
            Jag blev lite förvånad över att ministern inte svarade på om
            detta är ett problem eller ej. Det är nämligen ett uppenbart problem
            om det blir dyrare för små bolag att rekrytera styrelsepersonal
            och om personer som skulle kunna tänka sig att ta denna typ av
            uppdrag avböjer på grund av att det blir krångligt.
          </note>
          <note>
            Jag skulle vilja lyfta fram ett annat perspektiv, och det är
            arbetsvillkoren. Om det är så att en styrelseledamot ska betraktas
            som anställd i ett bolag och dessutom sitter i styrelsen för flera
            bolag, vem är då huvudarbetsgivare? Hur hanteras semestervillkor?
            Hur hanteras LAS kopplat till löntagaren – är det sist in, först
            ut som gäller, eller vad är det som gäller i det sammanhanget?
            Hur hanteras löntagaren, alltså styrelseledamoten, vid nedskärningar?
          </note>
          <note>
            Det är en ganska bra ordning att en styrelseledamot kan fakturera
            och stå lite grann vid sidan av den gängse hanteringen. Man kan
            också se det så här: En revisor är vald av ägarna att utföra regelmässiga
            genomlysning ­ ar för ägarna och styrelsen. En styrelse är på
            samma grunder vald av ägarna för att vara uppdragsgivare åt vd
            och ledningen för bolaget. Vad är det i uppdragens art som skiljer
            sig åt mellan ledamoten och revisorn som gör att revisorn kan
            fakturera men styrelseledamoten inte kan göra det?
          </note>
          <note>
            Jag kommer tillbaka till det jag sa i början. Här har vi en lösning
            till vilken vi saknar ett problem. Om det inte finns ett problem
            men lösningen innebär att det skapas problem vore det ganska rimligt
            att gå tillbaka och säga att man får se över detta.
          </note>
          <note>
            Jag hade faktiskt förväntat mig det svaret från ministern, det
            vill säga att regeringen noterar att detta har blivit mer problematiskt
            än man kunde ana och att man avser att se över förutsättningarna
            för att göra en lagändring och se över reglerna för att Skatteverket
            ska kunna göra en annan tolkning. Det hade jag tyckt var ett bra
            svar. Jag blir lite förvånad över att man bara betraktar omständigheterna
            och ser hur utvecklingen kommer att bli.
          </note>
          <note type="speaker">
            Anf. 39 Närings- och innovationsminister MIKAEL DAMBERG (S):
          </note>
          <note>
            Herr talman! Det stämmer att små och, inte minst, snabbväxande
            företag är i behov av senior eller annan extern kompetens, som
            inte finns operativt i bolaget. Om detta råder inga tvivel. Det
            är en viktig poäng när det gäller bolagens utveckling framöver,
            vilket jag ofta för fram när jag träffar dessa bolag.
          </note>
          <note>
            Men det rådet inte heller någon tveksamhet om att det är viktigt
            för bolag – både för sådana som startar och för sådana som växer
            – att det finns en förutsägbar lagstiftning. Det är detta som
            är grunden i den här frågan, för nu talar vi om Skatteverkets
            tolkning av lagstiftning som har fått underkänt i lag.
          </note>
          <note>
            Man går då tillbaka till den lagstiftning som fanns 2009. Då
            satt en annan regering och förberedde denna lagstiftning. I förarbetena
            till den lagstiftningen angavs inte detta som ett syfte eller
            en åtgärd som var förut ­ sägbar i lagstiftningen, och det är
            detta som Högsta förvaltningsdomstolen nu har dömt av.
          </note>
          <note>
            Då blir effekterna väldigt dramatiska. Det som händer nu är att
            man går tillbaka till den ordning som gällde före 2009. Det är
            detta som händer – det är inte så att det blir någon annan ordning.
          </note>
          <note>
            Det går att vrida och vända på det här. Jag säger inte att det
            är enkelt, och det är därför jag tycker att man ska följa frågan
            noga.
          </note>
          <note>
            Det blir också en fråga om hur aktiebolagslagen ska tolkas –
            är man även fortsättningsvis personligt ansvarig i styrelsen?
            Detta är i dag en väldigt viktig princip i aktiebolagslagen. Vill
            ni från Moderaternas sida ändra den principen?
          </note>
          <note>
            Det är lite märkligt att det i dag är olika skattevillkor som
            gäller för olika styrelseledamöter – eller rättare sagt var det
            så fram till denna dom. Det är inte någon optimal situation att
            vi har olika skatteregler för olika typer av styrelseledamöter.
            Jag tycker inte att det är så enkelt att man kan säga att det
            är glasklart hur denna fråga ska tas vidare.
          </note>
          <note>
            Därför tycker jag att det är klokt att följa frågan noga. Både
            jag och finansministern säger att vi noga kommer att följa utvecklingen
            efter denna dom.
          </note>
          <note>
            Men man ska heller inte måla upp ett drakoniskt resultat av den
            här domen. Jag vill betona att det är viktigt inte bara vilka
            tolkningar som myndigheter gör utan också att vi har lagstiftning
            som är förutsägbar och genomtänkt. När man inte har jobbat igenom
            lagstiftning på ett sätt som är långsiktigt hållbart kan det bli
            domstolstolkningar som går i motsatt riktning och får stora konsekvenser
            – det har vi sett på andra områden.
          </note>
          <note>
            Arbetskraftsinvandring är ett sådant område, där den förra regeringen
            gjorde ändringar. Jag tror inte att syftet med dessa ändringar
            var att vi skulle hamna i en situation där högkvalificerad arbetskraft
            utvisas från Sverige och får starta om sina processer för att
            komma in i Sverige. Men om man inte är noga med lagstiftningsarbetet
            kan det få oanade konsekvenser.
          </note>
          <note>
            Därför är det viktigt att reflektera över detta om det är så
            att Moderaterna vill förändra principerna bakom aktiebolagslagen.
            Då är det en ganska stor fråga, och då måste man ha svar på det
            här innan man ger sig i kast med det hela.
          </note>
          <note type="speaker">
            Anf. 40 HANS ROTHENBERG (M):
          </note>
          <note>
            Herr talman! Det är skillnad på att följa frågan och på att ta
            ledning och agera i frågan. Här tycker jag att regeringen borde
            ta ledning i frågan och se om den situation som har uppkommit
            är ett problem.
          </note>
          <note>
            Ministern nämnde arbetskraftsinvandring, vilket är ett alldeles
            utmärkt exempel. Vi konstaterar att det finns regler här som kanske
            inte vantolkas men i alla fall tolkas på ett sätt som inte gagnar
            någon. Då får man göra om och göra rätt. Vi moderater har sagt
            att vi måste göra om och göra rätt här.
          </note>
          <note>
            I detta fall är situationen ungefär densamma. Den effekt som
            vi nu förmodligen kommer att se är att fler personer kommer att
            undvika att ta styrelseansvar och i stället hantera det som konsult.
            Bolagen köper alltså in konsulttjänster i stället för att etablera
            dessa personer i styrelser.
          </note>
          <note>
            Detta innebär att man inte har det fulla ansvaret, vilket man
            har som registrerad ledamot. Jag är rädd att vi kommer att få
            se fler kreativa lösningar på hur denna kompetens hanteras i stället.
            Effekten blir färre formella styrelseledamöter och fler konsulter.
            Detta är inte en effekt som någon av oss önskar.
          </note>
          <note>
            Om det nu visar sig att detta blir ett problem, vilket vi redan
            nu har fått signaler om, är det dags att göra någonting. Jag kan
            redan nu signalera att om inte regeringen gör det kommer vi från
            Moderaternas sida att vara väldigt tydliga med att vi framöver
            vill se att det är möjligt för styrelseledamöter att kunna fakturera.
            Och om det inte är möjligt enligt gällande lag får man ändra på
            den lagen.
          </note>
          <note>
            Av hänsyn till den kommande borgerliga regeringen, som tar vid
            efter 2018, tycker jag att det skulle vara en tjänst om nuvarande
            regering kunde ändra detta så att vi slipper att göra det.
          </note>
          <note type="speaker">
            Anf. 41 Närings- och innovationsminister MIKAEL DAMBERG (S):
          </note>
          <note>
            Herr talman! Det har kommit på vår lott att ändra en del av den
            förra regeringens lagstiftning, som inte var så genomtänkt. Detta
            gäller inte minst på arbetskraftsinvandringsområdet, där vi nu
            har tillsatt en utredning för att ändra de lagar som inte var
            så genomtänkta och som därmed le dde till regeltolkningar som
            fått stora konsekvenser.
          </note>
          <note>
            Min huvudpoäng här är att man måste veta vad man gör med lagstiftningen,
            så att man vet vilka konsekvenser denna får.
          </note>
          <note>
            Jag tror att intresset för att starta och driva nya, innovativa
            företag är väldigt starkt i Sverige i dag. Vi ser ett ökat intresse
            också bland yngre människor för att gå in i styrelsearbete på
            olika sätt. Jag tycker att det är en mycket positiv utveckling.
          </note>
          <note>
            Jag tror inte att den utvecklingen kommer att brytas av detta,
            men vi kommer att följa frågan noga. Jag tror att en del bolag
            kan göra som Hans Rothenberg säger och ta in kompetens på lite
            olika sätt, medan andra även fortsättningsvis kommer att jobba
            med dessa personer i styrelsen, eftersom man vill knyta denna
            kompetens till sig.
          </note>
          <note>
            Jag kan lova Hans Rothenberg att både jag och finansministern
            kommer att följa frågan noga. Men jag tror inte att man ska måla
            drakoniska svarta färger kring denna förändring, som har blivit
            ett domstolsbeslut. Det är inte ett politiskt beslut, utan domstolar
            har tolkat den lagstiftning som den förra borgerliga regeringen
            införde.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2016/17:599 om överbeläggning inom
            akutsjukvården
          </note>
          <note type="speaker">
            Anf. 42 Socialminister ANNIKA STRANDHÄLL (S):
          </note>
          <note>
            Herr talman! Lotta Finstorp har frågat mig vilka åtgärder jag
            och reger ­ ingen ämnar vidta för att minska överbeläggningen
            inom akutsjukvården.
          </note>
          <note>
            Överbeläggningar och utlokaliseringar av patienter är en viktig
            patient ­ säkerhetsfråga. Omfattningen är beroende av vad som
            händer i hela vård ­ kedjan. Det krävs ett systematiskt och strategiskt
            arbete inom vården för att minska överbeläggningarna, och det
            finns stora regionala skillnader och variationer över året i hur
            detta fungerar.
          </note>
          <note>
            En kartläggning genomförd av Sveriges Kommuner och Landsting
            visar att bland länssjukhusen i Stockholm har både Sankt Görans
            sjukhus och Södersjukhuset en låg andel överbeläggningar. Ägarformen
            kan därför inte ses som avgörande för andelen överbeläggningar
            vid ett sjukhus.
          </note>
          <note>
            Bristande tillgång till viktiga yrkesgrupper, samt andra kompetensförsörjningsproblem,
            bidrar starkt till stängda vårdplatser. Regeringen har vidtagit
            ett flertal åtgärder kopplat till hälso- och sjukvårdens kompetensförsörjning.
            En särskild professionsmiljard har avsatts, varav 300 miljoner
            har öronmärkts för 2017 i syfte att ge fler sjuksköterskor möjlighet
            att bli specialistsjuksköterskor.
          </note>
          <note>
            Utöver detta har antalet utbildningsplatser byggts ut, resurserna
            för validering av utländska sjukvårdsutbildningar hos Socialstyrelsen
            har kraftigt förstärkts, och ett flertal myndighetsuppdrag har
            getts på området. Regeringen har vidare annonserat en satsning
            riktad mot personalen inom hälso- och sjukvården på 2 miljarder
            kronor, som bland annat får användas till att erbjuda kompetensutveckling,
            öka bemanningen och utveckla arbetssätt i syfte att vårdpersonalen
            ska arbeta kvar.
          </note>
          <note>
            Arbetsgivarna har ett viktigt ansvar för att vårdens arbetsmiljö
            och arbetsvillkor gör det attraktivt för personal att bli anställda
            och att arbeta kvar i vården. Genom att steg för steg komma till
            rätta med kompetensförsörjningsproblemen i vården skapar man också
            förutsättningar för att färre vårdplatser ska vara stängda.
          </note>
          <note>
            Det är även angeläget att en patient skrivs ut från den slutna
            vården så snart som möjligt efter att den behandlande läkaren
            bedömt att patienten är utskrivningsklar. I annat fall kan detta
            också leda till överbeläggningar i slutenvården.
          </note>
          <note>
            En stor mängd vårdplatser uppehålls i dag av utskrivningsklara
            patienter. En ny lag om samverkan vid utskrivning från sluten
            hälso- och sjukvård träder i kraft den 1 januari 2018. Lagen innebär
            bland annat en tydligare process för utskrivning, däribland regler
            om tidig planering inför utskrivning och om samverkan mellan landsting
            och kommuner.
          </note>
          <note>
            Regeringen har också i mars 2017 gett Socialstyrelsen ett uppdrag
            att göra en kartläggning, nulägesbeskrivning och analys av hur
            brister i kompetensförsörjning och bemanning kan påverka risken
            för vårdskador i hälso- och sjukvården.
          </note>
          <note>
            Socialstyrelsen har också nyligen lanserat ett samlat stöd till
            hälso- och sjukvården på patientsäkerhetsområdet, som myndigheten
            haft regeringens uppdrag att utveckla i samarbete med flera andra
            aktörer. Där finns samlad information om att förebygga vårdskador.
          </note>
          <note>
            Regeringen har även höjt de generella statsbidragen för landstingen
            med miljardbelopp från 2017, vilket ger förutsättningar för landstingen
            att prioritera resurser dit man bedömer att behoven är som störst.
          </note>
          <note>
            Min bedömning är att regeringen i dag vidtar kraftfulla åtgärder
            för att ge landstingen förutsättningar för att överbeläggningarna
            ska kunna minska. Samtidigt kan jag konstatera att landstingen
            har det operativa ansvaret för våra sjukhus och ansvaret för att
            åtgärda de akuta situationer som uppstår.
          </note>
          <note>
            Regeringen och Vänsterpartiet är överens om att gå fram med en
            proposition om tillstånd att ta emot offentlig finansiering. Verksamhet
            som bedrivs enligt hälso- och sjukvårdslagen kommer inte att ingå
            i den planerade propositionen. En utredning kommer att tillsättas
            skyndsamt med uppdraget att titta på olika lösningar för hälso-
            och sjukvården för att säkerställa att skattemedel används till
            det som de är avsedda för.
          </note>
          <note type="speaker">
            Anf. 43 LOTTA FINSTORP (M):
          </note>
          <note>
            Herr talman! Tack, ministern, för svaret!
          </note>
          <note>
            Ja, svensk vård håller mycket hög medicinsk kvalitet. Samtidigt
            står vården inför stora problem. Sverige har bland annat Europas
            längsta väntetider, och vårdköerna ökar kraftigt. Tryggheten och
            tilliten till att få en tillgänglig och säker vård i tid borde
            vara en självklarhet i ett land som Sverige.
          </note>
          <note>
            Begreppet trygghet är ett av de viktigaste begreppen. När man
            frågar människor vad som är viktigt här i livet säger de att det
            är att känna trygghet. Detta med överbeläggningar är också en
            trygghetsfråga. Man vill känna tryggheten att veta att om man
            har behov av att få en sängplats på sjukhuset ska man få det.
          </note>
          <note>
            När det gäller överbeläggningar och utlokaliseringar tycker jag
            att utlokalisering är ett märkligt ord. Man utlokaliserar statliga
            myndigheter, och i det här sammanhanget är det utlokalisering
            av patienter. Det ger inte enbart otrygghet utan även en ökad
            risk för vårdskador, eftersom det inte alltid finns tillräcklig
            kompetens och kapacitet för att möta patientens behov.
          </note>
          <note>
            I samband med utvecklingen av öppna vårdformer, den medicinska
            utvecklingen och överföringen av vissa ansvarsområden till kommunerna
            har behovet av vårdplatser minskat inom sjukvården. Antalet vårdplatser
            på våra sjukhus minskade med i genomsnitt 35 procent mellan åren
            1996 och 2013, och år 2013 fanns det 2,6 vårdplatser per 1 000
            invånare. Sverige har nu lägst antal vårdplatser per invånare
            i Europa. Detta i sig är inget problem, men när det inte längre
            finns vårdplatser när man behöver det uppstår svårigheter med
            såväl patientsäkerhet som arbetsmiljö. Detta med utlokaliserad
            patient innebär att patienter vårdas någonstans där man inte har
            den specifika kompetens som behövs för diagnosen.
          </note>
          <note>
            Överbeläggningar är inte ett problem enbart hos Landstinget Sörmland,
            som jag fokuserar på i interpellationen, utan det är ett problem
            över hela landet. Precis som ministern angav i svaret är det stora
            regionala skillnader. Det går säkert att förklara med brist på
            kompetens, att det ofta saknas sjuksköterskor och så vidare. Men
            vi sörmlänningar är väldigt oroade över att vårt landsting sticker
            ut så negativt i detta med överbeläggningar. I april hade ett
            av länets sjukhus 13,5 överbeläggningar per avdelning och dag,
            och då är snittet i Sverige ungefär 3, så ministern måste förstå
            att det är ett jätteproblem för oss i Sörmland. Då det har varit
            så höga överbeläggningstal på sjukhuset i över ett år börjar personalen
            att gå på knäna. Då blir det massflykt. Vi har nära till Stockholms
            läns landsting, så det är lätt att pendla dit i stället. Då blir
            det liksom katten på råttan och råttan på repet i den här frågan.
          </note>
          <note>
            Jag har följt en rad artiklar i sörmländska medier av en journalist
            som heter Tommy Kägo. Han har gjort ett gediget arbete och intervjuat
            personal, patienter och anhöriga. Det går inte att få fram om
            IVO anser att det ökade antalet anmälningar om vårdskador har
            att göra med överbeläggningar, så det kan jag inte stå här och
            påstå. Det är ganska många anmälningar som till exempel rör felaktiga
            diagnoser, och det kan kanske snarare var a stressrelaterat, att
            personalen inte har den tid som behövs för att ställa rätt diagnos.
          </note>
          <note>
            Jag skulle vilja se en nolltolerans för vårdskador. Trafiken
            har ju lyckats mycket bra med det. Jag skulle vilja höra lite
            vad ministern säger om det.
          </note>
          <note type="speaker">
            Anf. 44 Socialminister ANNIKA STRANDHÄLL (S):
          </note>
          <note>
            Herr talman! Tack, Lotta Finstorp, för en otroligt angelägen
            interpellation!
          </note>
          <note>
            Jag är glad att du börjar med att konstatera att svensk hälso-
            och sjukvård kvalitativt presterar väldigt väl. Faktum är att
            kvalitativt har vi en sjukvård som inom många områden är i världsklass,
            och det ska vi vara stolta över och lyfta fram. Icke desto mindre
            har vi alldeles för stora problem avseende tillgänglighet och
            bemanning i den svenska hälso- och sjukvården.
          </note>
          <note>
            Vi har ett hälso- och sjukvårdssystem i Sverige som till sin
            struktur är ganska gammaldags. Det är väldigt sjukhustungt. Vi
            har en primärvård i Sverige som är mindre utvecklad, samtidigt
            som vi har en situation där allt fler lever längre med kroniska
            sjukdomar och med allt fler äldre. När inte den nära sjukvården
            är utformad på det sätt som den borde vara söker människor sig
            av naturliga skäl i mycket större utsträckning till akutsjukvården,
            med de resultat som vi i viss mån ser med kraftiga överbeläggningar
            och att man tvingas till utlokaliseringar. Som Lotta Finstorp
            påpekar vet vi också att utlokaliseringar medför en betydligt
            högre risk för vårdskador. Det är väldigt bekymmersamt.
          </note>
          <note>
            Vi måste göra saker på både kort och lång sikt. Det är viktigt
            att de politiska förslag och satsningar som vi går fram med inom
            det här området inte bara är plåster på såren, utan det ska vara
            långsiktiga förändringar som gör att vi framöver kommer att ha
            en hållbar hälso- och sjukvård med tanke på hur vår demografi
            ser ut i det här landet.
          </note>
          <note>
            Jag är ute och träffar personal inom hälso- och sjukvården och
            tycker att de gör ett heroiskt arbete på många ställen, inte minst
            den personal som arbetar inom akutsjukvården. Jag var för inte
            så länge sedan på akuten på Huddinge sjukhus där man beskrev hur
            en arbetsdag innebär att när man har påbörjat sitt pass har man
            inte möjlighet att sitta ned förrän passet är slut.
          </note>
          <note>
            Det är klart att en hälso- och sjukvård som erbjuder den sortens
            arbetsvillkor inte är en attraktiv arbetsgivare. Både arbetsmiljöfrågorna
            och övriga villkor, till exempel den lön man får när man utbildat
            sig till specialistsjuksköterska, innebär att vi har en stor brist.
            Många duktiga i personalen inom vården väljer att arbeta med enklare
            arbetsuppgifter och med bättre arbetsscheman, till exempel i primärvården
            eller för den delen i den kommunala hälso- och sjukvården. Det
            är därför som regeringen har valt att fokusera mycket på kompetensförsörjningsfrågorna,
            hur vi kan svara upp mot de behov som finns och hur vi kan förbättra
            arbetsvillkoren.
          </note>
          <note>
            Långsiktigt handlar det om att vi behöver få till en omläggning
            av den svenska hälso- och sjukvården. Det är ett arbete som vi
            har påbörjat, som egentligen redan alliansregeringen påbörjade
            med Göran Stiernstedts utredning och som nu har tagits vidare
            av regeringens primärvårdsutredare. Jag berättar gärna mer om
            det i nästa inlägg, för jag tror att det är viktigt.
          </note>
          <note type="speaker">
            Anf. 45 LOTTA FINSTORP (M):
          </note>
          <note>
            Herr talman! Ministern sa att det är få som väljer att gå vidare
            och utbilda sig till specialistsjuksköterskor. Det handlar om
            att få en betydligt högre lön om man gör det där lilla extra men
            också, regeringens representant här, om att man får behålla mer
            i plånboken. Det går naturligtvis hand i hand. Man lägger inte
            ned extra energi och tid på att få en högre befattning om man
            inte också får mer pengar kvar i plånboken.
          </note>
          <note>
            I artikelserien i Sörmlands Nyheter hade man bland annat intervjuat
            en patient som hade blivit hemskickad, och hans tillstånd försämrades
            radikalt. När han blev bättre anmälde han detta till IVO. I yttrandet
            till IVO framgår det att sjukhuset angav kronisk vårdplatsbrist
            som skäl.
          </note>
          <note>
            Man får egentligen inte ange det. Att man har platsbrist är inte
            skäl för att skicka hem en patient. Då är det både konstigt och
            olyckligt att man uppger detta i ett svar till IVO. Det måste
            alltid vara en klinisk bedömning som ligger till grund för om
            en patient kan skickas hem eller inte.
          </note>
          <note>
            Ministern talade om primärvården, och primärvården är det viktigaste
            steget i vårdkedjan. Har ett sjukhus inte vårdplatser som motsvarar
            behovet får man köer i väntrummet på akuten. Allt hänger ihop
            i vårdkedjan.
          </note>
          <note>
            Det finns ett systemfel, och här har vi en samsyn. Vi måste hitta
            betydligt bättre flöden, och vi måste hitta fler arbetsgivare.
            I stället för att det bara ska vara offentligt hela tiden behöver
            både personal och patienter kunna välja andra arbetsgivare och
            vårdgivare.
          </note>
          <note>
            Den nära vården har stor betydelse. I Sörmland är det gratis
            att gå till primärvården medan kostnaden för att gå till akuten
            har höjts. Då måste man se vad som händer i primärvården, för
            det är ju dit man har styrt flödena. Väntrummen där kan ju bli
            väldigt fulla, och dessutom klarar man inte vårdgarantin på ett
            bra sätt.
          </note>
          <note>
            Man måste noga analysera vad man gör när man skruvar om vårdkedjan
            och inte bara gå på magkänsla. Jag känner en oro här.
          </note>
          <note>
            Regeringen tog bort den framgångsrika kömiljarden som Alliansen
            införde. Den var konstruerad med motprestation och var väldigt
            bra. Vi såg att det gav effekt. Man var tvungen att göra en motprestation
            för att få pengar.
          </note>
          <note>
            Jag tror, precis som alliansregeringen antog, att incitamentsstyrda
            pengar är bra. Jag tror att landstingen och regionerna måste jobba
            precis på det sättet när det handlar om hälso- och sjukvård. Vi
            kommer att fortsätta att driva frågan om en kömiljard som är incitamentsstyrd.
            Den måste också utformas så att vårdgarantin blir mer heltäckande
            och samordnad. Vi tycker att man kan skruva på det, men det är
            definitivt bra att ha incitament för att vården ska få pengarna.
          </note>
          <note>
            Vi vill att kömiljarden ska vara bredare än tidigare och till
            exempel omfatta röntgen och laboratorietester, för det är ibland
            där det blir en bugg. Den ska också vara professionsneutral. Jag
            hoppas att vi får gehör för detta framöver.
          </note>
          <note type="speaker">
            Anf. 46 Socialminister ANNIKA STRANDHÄLL (S):
          </note>
          <note>
            Herr talman! Låt oss vara lite noga. Det fanns en stor samstämmig
            kritik mot kömiljarden från vårdens professioner. Det var orsaken
            till att vi tog bort den. Den ledde bland annat till undanträngningseffekter,
            vilket de professioner som arbetar inom vården påpekade.
          </note>
          <note>
            Man kan, Lotta Finstorp, absolut överväga hur man på ett bra
            sätt kan utforma ekonomiska incitament så att det blir träffsäkert
            och förhopp ­ ningsvis också leder till kortare väntetider. Jag
            har inget principiellt emot detta. Det får bara inte bli så att
            det plåstret på såret är det som man tror ska lösa grundproblematiken.
            Det handlar inte bara om att om man får ex ­ trapengar så springer
            man fortare.
          </note>
          <note>
            De resursförstärkningar som regeringen har gjort till landstingen
            är helt nödvändiga för att vi långsiktigt ska kunna få en hälso-
            och sjukvård som kan svara upp mot den demografiska utvecklingen
            och de behov vi ser i hälso- och sjukvården.
          </note>
          <note>
            Men det kommer inte att lösa problemet om inte resurserna också
            går till att göra hälso- och sjukvården tillräckligt attraktiv
            som arbetsgivare så att människor ska vilja arbeta där. Man måste
            kunna erbjuda arbetsmiljöer som gör att de medarbetare som finns
            i hälso- och sjukvården inte blir sjukskrivna på grund av stress.
          </note>
          <note>
            Detta måste man ha klart för ögonen. Ja, man kan behöva göra
            saker för att öka de ekonomiska incitamenten, men det får aldrig
            förta att de grundläggande, viktiga satsningar vi måste göra är
            de strukturförändringar som krävs i hälso- och sjukvården långsiktigt.
            Vi måste också se till att den personal som finns i hälso- och
            sjukvården får så bra förutsättningar som möjligt att leverera
            en professionell vård till medborgarna.
          </note>
          <note>
            Låt mig återknyta till den mer långsiktiga frågan om omställningen
            i den svenska hälso- och sjukvården. Anna Nergårdh har tagit över
            efter Göran Stiernstedts utredning och ska nu ta hans skiss över
            hur svensk sjukvård behöver läggas om och ge oss en tydlig karta
            på hur och inom vilken tidsram vi kan göra detta.
          </note>
          <note>
            Jag är helt enig med dig, Lotta Finstorp. Vi behöver bygga ut
            en trygg och bra nära vård där våra äldre kan känna sig trygga
            med att de får tider och att de behov de har kan tas om hand där.
            Vi behöver en nära vård som erbjuder betydligt fler multiprofessionella
            team än vad som finns i dag. Vi behöver ha fler specialiteter.
          </note>
          <note>
            Detta lade Anna Nergårdh fram en tidsplan för före sommaren,
            i sitt första delbetänkande. Där var hon också inne på incitament,
            för hon talade om en förstärkt vårdgaranti där man ska kunna möta
            fler professioner än läkare om man har andra behov.
          </note>
          <note>
            Det handlar om att ha båda dessa delar i huvudet och att hela
            tiden påminna sig om att om det är något som svenska medborgare
            bör kunna förvänta sig att känna sig trygga med så är de t att
            vi ska ha en svensk hälso ‑ och sjukvård som levererar.
          </note>
          <note>
            Då måste vi politiker våga säga som det är. Det finns långsiktiga
            behov som vi behöver ta om hand. Det kommer inte att ske över
            en natt, men vi gör också saker här och nu för personalen och
            för ökade incitament så att rätt saker ska hända i vårdkedjan.
          </note>
          <note type="speaker">
            Anf. 47 LOTTA FINSTORP (M):
          </note>
          <note>
            Herr talman! Man måste våga göra den nödvändiga strukturomställningen
            och förändringen inom vården. Det är till viss del här problemet
            finns, för som landstingspolitiker – och jag talar av egen erfarenhet
            som landstingsråd – orkar man, om jag ska vara helt ärlig, inte
            riktigt ta tag i grundproblematiken.
          </note>
          <note>
            För ett antal år sedan träffade jag en vårdplatschef i ett annat
            landsting än mitt eget. Hon skulle gå i pension och sa: Jag har
            arbetat inom vården i flera decennier, och det jag mest har gjort
            är att mota patienter med ”det där är inte vår patient; den ska
            dit i stället”. Hon sa också: Alla säger att patienten ska vara
            i fokus, men vad menas konkret med det? Det har jag aldrig fått
            uppleva.
          </note>
          <note>
            Jag har tagit med mig detta, att man motar. Är man vårdplatschef
            måste man se till att sängar är lediga och flytta på patienter
            på olika sätt. Detta är dessutom några år sedan, så det är ingen
            ny problematik.
          </note>
          <note>
            Ministern och jag har tidigare talat mycket arbetsmiljö i kammaren.
            Det här är just en sådan vårdpersonalkategori som har stora sjukskrivningstal
            inom stressrelaterad psykisk ohälsa – kvinnor i offentlig sektor.
          </note>
          <note>
            Det är en jätteutmaning att få unga tjejer och killar att söka
            sig till yrken som är kopplade till hälso- och sjukvård. Detta
            är en ödesfråga för Sverige i framtiden. Får vi inte tillräckligt
            med kompetent personal i de frågor som är närmast människor, tryggheten
            i hälso- och sjukvården, ja, då vet jag inte riktigt vad som kommer
            att hända med Sverige.
          </note>
          <note type="speaker">
            Anf. 48 Socialminister ANNIKA STRANDHÄLL (S):
          </note>
          <note>
            Herr talman! Jag håller verkligen med dig, Lotta Finstorp. Jag
            möter också detta när jag är ute och träffar medarbetare i hälso-
            och sjukvården, nästan oavsett var de arbetar men framför allt
            i den sjukhustunga delen.
          </note>
          <note>
            Man beskriver där att de unga tjejer och killar som i dag utexamineras
            som undersköterskor eller sjuksköterskor och som börjar arbeta
            på till exempel akuten inte vill arbeta under de premisserna och
            i dessa arbetsmiljöer, med de arbetstider som de många gånger
            tvingas ha. Vi vet att detta är en ödesfråga för oss. Det här
            är verksamheter som måste fungera 24 timmar om dygnet.
          </note>
          <note>
            Jag har stor respekt för det du säger, Lotta Finstorp, nämligen
            att man som landstingsråd sällan har möjlighet att ta itu med
            de stora strukturella förändringarna därför att man måste se till
            att det fungerar i vardagen för medborgarna. Där är samspelet
            mellan den nationella nivån – Sveriges Kommuner och Landsting
            – och våra landstingsföreträdare där ute jätteviktigt liksom att
            vi som nationella politiker verkligen har örat mot marken och
            lyssnar på vilka förutsättningar som behövs och som vi kan ställa
            till förfogande.
          </note>
          <note>
            Jag tror mycket på de satsningar som vi nu gör genom att se till
            att man får ökade resurser inom hälso- och sjukvården, som man
            kan använda som man vill, men också riktade medel till exempelvis
            bemanning för att pröva nya arbetstidsmodeller och belöningssystem
            för att öka attraktiviteten som arbetsgivare.
          </note>
          <note>
            Vi kommer att få jobba med detta. Vi kommer inte att vända det
            över en natt, men jag tror att det är ett steg i rätt riktning.
            Vi ska inte stänga några dörrar för goda och smarta idéer utan
            ta till vara dessa, oavsett om de kommer från privat eller offentlig
            verksamhet.
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellation 2016/17:601 om väntetider inom barn-
            och ungdomspsykiatrin
          </note>
          <note type="speaker">
            Anf. 49 Socialminister ANNIKA STRANDHÄLL (S):
          </note>
          <note>
            Herr talman! Dennis Dioukarev har frågat mig om jag har förtroende
            för att den officiella statistiken för väntetiderna inom barn-
            och ungdomspsykiatrin är pålitlig och vad jag anser bör göras
            för att få fram adekvat statistik på området.
          </note>
          <note>
            Låt mig börja med ett något bredare perspektiv. Regeringen har
            höga ambitioner när det gäller hälsa. Regeringen har satt det
            långsiktiga målet att inom en generation sluta de påverkbara hälsoklyftorna.
            För även om hälsan i Sverige generellt är god är den inte det
            för alla. Psykisk ohälsa är ett stort och växande samhällsproblem.
            Andelen personer som upplever och rapporterar besvär på grund
            av psykisk ohälsa har ökat sedan början av 1990-talet.
          </note>
          <note>
            År 2016 antog regeringen en ny strategi inom området psykisk
            hälsa, som gäller för åren 2016–2019. Regeringens strategi ska
            stimulera utvecklingen av förebyggande och främjande arbete generellt
            men också tidiga insatser till dem som inte mår bra eller är i
            risk för psykisk ohälsa.
          </note>
          <note>
            Regeringen avsätter 2017 över 1 miljard kronor för insatser inom
            psykiatri och psykisk hälsa. Genom en överenskommelse med Sveriges
            Kommuner och Landsting avsätter regeringen 885 miljoner kronor
            av satsningen under 2017 för att stimulera och stödja huvudmännens
            arbete med psykisk hälsa. Regeringens strategi ska stimulera utvecklingen
            av förebyggande och främjande arbete generellt men också tidiga
            insatser till dem som inte mår bra eller är i risk.
          </note>
          <note>
            Enligt den nationella vårdgarantin ska man få ett första besök
            inom den planerade specialiserade vården inom 90 dagar. Efter
            beslut om behandling ska man få denna inom ytterligare 90 dagar.
          </note>
          <note>
            Följer man tillgängligheten inom barn- och ungdomspsykiatrin
            utifrån dessa tidsgränser är den relativt god. 95,1 procent av
            patienterna i kön hade väntat kortare än 90 dagar på första besök
            i planerad specialiserad vård i maj 2017.
          </note>
          <note>
            I ett pilotprojekt har en nationell modell för uppföljning av
            Första linjens verksamhet för barn och unga med psykisk ohälsa
            arbetats fram. Första linjen är den funktion eller verksamhet
            i kommuner och landsting som först möter ett barn eller en ungdom
            med ett indikerat problem. Alla Första linjen-verksamheter erbjuds
            att delta, och i dagsläget följer omkring 35 verksamheter upp
            sin tillgänglighet till Första linjen. Mätningen av tillgänglighet
            riktar sig till alla Första linjen-verksamheter som arbetar med
            barn och unga mellan 0 och 17 år.
          </note>
          <note>
            Mot denna bakgrund ser jag ingen anledning att betvivla tillförlitligheten
            hos den officiella statistiken, även om den inte alltid speglar
            alla delar av en vårdkedja.
          </note>
          <note type="speaker">
            Anf. 50 DENNIS DIOUKAREV (SD):
          </note>
          <note>
            Herr talman! Jag tackar statsrådet för svaret och för att hon
            tar sig tid att debattera denna mycket viktiga fråga.
          </note>
          <note>
            Det är ytterst få i-länder som uppvisar samma tendens som Sverige
            när det kommer till den psykiska ohälsan bland barn och unga.
            En snabb genomgång av statistiken visar att antalet unga i Stockholms
            län som söker hjälp hos barn- och ungdomspsykiatrin fördubblats
            på tio år.
          </note>
          <note>
            Samtidigt sjunker självmordstalen sedan 1980 för samtliga åldersgrupper
            utom unga i åldern 15–24 år, där det snarare har skett en ökning
            det senaste decenniet. Vidare finns det endast 140 vårdplatser
            inom BUP som ska räcka till alla över hela Sverige, och det finns
            landsting som inte har en enda vårdplats inom psykiatrin för unga
            personer.
          </note>
          <note>
            Herr talman! Med utgångspunkt i frågeställningen i min interpellation
            har jag pratat med psykologer runt om i landet för att bilda mig
            en bättre uppfattning om läget inom BUP, och bilden de gett mig
            är tydlig och samstämmig: Barn- och ungdomspsykiatrin är överfull.
          </note>
          <note>
            Anledningen till att min fråga till statsrådet handlar om statistiken
            kring vårdköerna och inte om åtgärder för vårdköerna i sig är
            att det från regeringens håll verkar ha funnits utrymme för diskussion
            om varför vi över huvud taget har vårdköer i Sverige.
          </note>
          <note>
            Vad gäller uttalandet från statsrådets företrädare, som citerades
            i interpellationen och som gav uttryck för den mycket märkliga
            ståndpunkten att problemen inom svensk psykiatri skulle ha att
            göra med söktrycket från patienter, är det inte en tes som stöds
            av de yrkesverksamma psykologer jag har pratat med. De anser i
            stället att problemet ligger hos politikerna, som konsekvent ignorerat
            ropen på hjälp när det gäller att få de resurser som krävs för
            att klara av att ge vård till dem som behöver den som mest. Många
            vittnar till och med om att vårdköerna de facto är längre än vad
            vi känner till, tvärtemot regeringens tidigare kommunicerade ståndpunkt.
          </note>
          <note>
            Jag kommer att gå in mer på statistiken för vårdköerna i nästa
            inlägg men skulle först vilja veta om statsrådet delar sin företrädares
            analys att vårdköerna kan förklaras av att för många söker hjälp
            hos barn- och ungdomspsykiatrin och inte av organisatoriska eller
            resursrelaterade faktorer.
          </note>
          <note type="speaker">
            Anf. 51 Socialminister ANNIKA STRANDHÄLL (S):
          </note>
          <note>
            Herr talman! Tack, Dennis Dioukarev, för en väldigt viktig interpella
            ­ tion!
          </note>
          <note>
            Jag kan bara bekräfta de siffror som du läser upp. Vi har en
            situation där psykisk ohälsa är det nya svenska folkhälsoproblemet.
            Det är inte så nytt – det har pågått ganska länge – men man kan
            säga att det är först på senare år som det har uppmärksammats.
          </note>
          <note>
            OECD släppte sin slutrapport för ungefär ett år sedan. Där tittade
            de på nio olika västländer där den psykiska ohälsan ökar kraftigt.
            Sverige är ett av de länder som var med i den studie som OECD
            gjort. Man pekade på den kraftiga ökningen, och man hade också
            en del förslag om vad vi i Sverige måste göra för att vända denna
            utveckling.
          </note>
          <note>
            En sak som man tryckte mycket på var att vi kommer in alldeles
            för sent i barns och ungas liv och att det behöver göras betydande
            förstärkningar redan i mycket tidiga år för att kunna upptäcka
            tecken på eventuell psykisk ohälsa eller liknande problem. Det
            är bland annat därför reger ­ ingen har valt att förstärka elevhälsan.
            Jag var så sent som i går på Socialstyrelsen, som har ett arbete
            som handlar om späda barn med misstänkt psykisk ohälsa. Det var
            mycket intressant att lyssna till.
          </note>
          <note>
            Som socialminister har jag också ansvar för aktivitetsersättning
            för unga. Med gamla ord kan man säga att det är förtidspensionering
            för unga under 30. Den är tidsbegränsad och ges när man bedömer
            att en ung person av olika skäl inte står till arbetsmarknadens
            förfogande. År 2002 var andelen under 30 som beviljades aktivitetsersättning
            mycket lägre. Åtta av tio beviljades aktivitetsersättning på grund
            av ett fysiskt funktionshinder.
          </note>
          <note>
            Utöver att vi har haft en brant stigning av andelen som beviljas
            aktivitetsersättning, kan vi av dessa siffror se att åtta av tio
            som i dag beviljas aktivitetsersättning beviljas en sådan på grund
            av en psykiatrisk diagnos. Jag vill bara bekräfta denna bild.
          </note>
          <note>
            Det handlar om att göra flera olika saker. Dels handlar det om
            att göra det som regeringen nu försöker göra, nämligen att stärka
            inte minst det förebyggande arbetet – att stärka elevhälsan och
            att stärka satsningarna på psykiatri riktad till barn och unga.
            Vi skjuter nu till 280 miljoner ytterligare per år, och en del
            av dessa resurser är tänkta att bland annat delvis gå till att
            förstärka ungdomsmottagningar för just tidig upptäckt.
          </note>
          <note>
            Sedan är det mycket oroväckande, vilket ledamoten lyfter fram,
            att vi ser att antalet självmord i Sverige minskar eller ligger
            relativt still i nästan alla åldersgrupper förutom i denna grupp
            unga mellan 16 och 24 år. Vi vet att även om det är många fler
            flickor som upplever att de mår psykiskt dåligt, är det betydligt
            fler pojkar än flickor som tar livet av sig. Det beror naturligtvis
            delvis på den stigmatisering som fortfarande finns i samhället
            när det gäll er dessa psykiatriska diagnoser. Detta gör att för
            få söker hjälp och att de får hjälp alldeles för sent.
          </note>
          <note type="speaker">
            Anf. 52 DENNIS DIOUKAREV (SD):
          </note>
          <note>
            Herr talman! Väntetiderna ökar både för utredningar och för läkartider,
            vilket beror på personalbrist och en stor personalomsättning.
            Det har ing ­ enting att göra med de barn och ungdomar som söker
            sig dit, vilket insinuerades i statsrådets företrädares uttalande
            som citerades i interpellatio ­ nen, utan det handlar helt om
            resurserna. Jag tycker att detta inte på något sätt är en omöjlig
            situation. I ett av världens högst beskattade länder borde vi
            klara av detta.
          </note>
          <note>
            Jag tycker ändå inte att jag fick ett tydligt svar från statsrådet
            på frågan om hon delar sin företrädares analys om att väntetiderna
            kan förklaras av att för många söker hjälp hos barn- och ungdomspsykiatrin.
            Om statsrådet inte gör det vore det på sin plats med ett klart
            och tydligt svar här och nu.
          </note>
          <note>
            Vidare säger statsrådet i sitt svar att hon inte ser någon anledning
            att betvivla tillförlitligheten i den officiella statistiken för
            vårdköerna inom barn- och ungdomspsykiatrin. Jag tänkte därför
            berätta om en nyhetsartikel där jag läste om just detta ämne.
            Där står följande:
          </note>
          <note>
            Personal inom barn- och ungdomspsykiatrin, BUP, uppmanas att
            dölja köerna för neuropsykiatriska utredningar och förvränga bokföring.
          </note>
          <note>
            I artikeln framkommer det att personal som jobbar på mottagningar
            i Stockholm uppmanas av chefer att ge barn och ungdomar vård på
            ett sådant sätt att man får ut så mycket pengar som möjligt. Detta
            gör man för att dölja att man har långa köer och genom att exempelvis
            kryssa i vårdplaner som påbörjade, trots att de inte är det. Man
            bokför också ett besök som flera genom att tala enskilt med både
            barnen och föräldrarna.
          </note>
          <note>
            Enligt artikeln säger en psykolog följande: Man delar ut formulär
            till patienterna för att räk n a det som en liten utredning, så
            att det ger mer pengar. Det är reella missförhållanden som det
            handlar om. Kliniska överväganden kommer inte i första hand. Samtidigt
            undanhålls patienter från officiella neuropsykiatriska utredningsköer.
          </note>
          <note>
            Ett annat sätt att manipulera statistiken är att ta in så många
            nya barn och ungdomar som möjligt inom vårdgarantins 30 dagar,
            för att sedan låta dem vänta flera månader på nästa besök. Tycker
            statsrådet fortfarande att statistiken verkar pålitlig?
          </note>
          <note>
            Herr talman! När jag läste detta kom jag att tänka på uttrycket:
            lögn, förbannad lögn och statistik.
          </note>
          <note>
            Vi kan konstatera att väntetiderna inom BUP ökar, och de ökar
            trots den kreativa bokföringen. Det säger en hel del om tillståndet
            inom svensk psykiatri.
          </note>
          <note>
            Det är skadligt för demokratin att vi har manipulation av officiell
            statistik i en rättsstat som Sverige. Detta föranleder flera frågor.
            Den första är: Hur ska det gå att sätta in rätt åtgärder mot den
            ps ykiska ohälsan om faktum är fel? Det vill säga: O m vi inte
            vet hur långa vårdköerna är, hur ska vi då kunna veta hur mycket
            resurser som egentligen krävs? Den andra frågan är: Har statsrådet
            blivit informerad om situationen av sin företrädare, eller är
            detta någonting helt nytt för regeringen? Detta skulle jag vilja
            ha svar på.
          </note>
          <note type="speaker">
            Anf. 53 Socialminister ANNIKA STRANDHÄLL (S):
          </note>
          <note>
            Herr talman! Jag tackar för detta inspel. Jag tror att man ändå
            måste vara mycket tydlig med vissa saker. Det är självklart så
            att man som vårdpersonal inte ska ha en arbetsmiljö eller en arbetssituation
            som innebär att man har ett tryck på sig att manipulera siffror
            för att dölja vårdköer. Om det är så är det dåligt ur alla upptänkliga
            aspekter. Det är dåligt för dem som är i behov av att nyttja verksamheten.
            Det är dåligt för den personal som arbetar där, och som antagligen
            mår mycket dåligt om den behöver arbeta under sådana förutsättningar.
            Och inte minst är det mycket dåligt relativt sett för politiker
            som har att fatta beslut på de underlag som de har framför sig
            för att exempelvis kunna göra bedömningar av vilka resurser som
            krävs. Låt mig bara vara tydlig i denna del.
          </note>
          <note>
            Samtidigt är jag mycket medveten om att vi har stora utmaningar
            inom psykiatrin med tanke på hur situationen har utvecklats under
            de senaste 10–15 åren i Sverige. Men det gäller inte bara situationen
            inom psykiatrin eller inom BUP. Om man talar om att det är för
            många som knackar på dörren till BUP, skulle jag vilja säga att
            ett bekymmer som vi i allra högsta grad har i dag är att det förebyggande
            arbetet är alldeles för underutvecklat. Därför har regeringen
            gjort satsningar för att stärka elevhälsan. Vi får se hur långt
            det räcker. Man kommer kanske att behöva göra mer för att möta
            denna utveckling. Men vi har också gjort förstärkningar bland
            annat på ungdomsmottagningar, instanser där man kan fånga upp
            tecken på att någonting inte står rätt till. Därmed kanske man
            också kan förebygga och stötta upp på ett sätt som gör att ungdomar
            kanske inte behöver söka sig till BUP så småningom, så att det
            är rätt ärenden som tas om hand i rätt instans. Det är också på
            det sättet man kan se till att människor får ett optimalt stöd.
          </note>
          <note>
            Jag tror därför att det är en riktig prioritering som vi gör
            i denna del när vi nu stärker resurserna till psykiatri och psykisk
            hälsa generellt. Detta är inte heller bara ett barn- och ungdomsproblem,
            utan det är ett samhällsproblem som i dag präglar väldigt många
            människors liv.
          </note>
          <note>
            När man tittar på sjukskrivningarna – jag är ansvarig även för
            sjukförsäkringen – är den dominerande anledningen till att människor
            blir sjukskrivna i Sverige i dag någon form av psykiatrisk diagnos.
            Det kan vara utmattningsdepression, stress och ångest, och två
            av tre som drabbas är kvinnor. Detta är någonting som präglar
            vårt samhälle i stort, vilket kräver ganska mycket eftertanke.
            Och man kan fundera på vad det är som vi i grund och botten behöver
            göra för att se till att människor under livet kan ha en bättre
            psykisk hälsa.
          </note>
          <note>
            Återigen vill jag säga att det faktum att vi står här i dag och
            debatterar detta är att detta är en fråga som lyfts fram betydligt
            mer i dag. Man är öppen med att det kan vara du eller jag eller
            vem som helst som drabbas av psykisk ohälsa. Det kommer förhoppningsvis
            att bidra till att minska den stigmatisering som är förödande
            och som jag tror ligger bakom att vi har en hel del fler självmord
            till exempel bland unga män än bland kvinnor. Det måste vara okej,
            oavsett om man är tjej eller kille, att må dåligt och söka hjälp
            och få den hjälp som man söker.
          </note>
          <note type="speaker">
            Anf. 54 DENNIS DIOUKAREV (SD):
          </note>
          <note>
            Herr talman! Jag tycker att statsrådet har en mycket nykter inställning
            till denna fråga. Att man talar mer om detta också på denna nivå
            är mycket viktigt.
          </note>
          <note>
            Om vi ska kunna korta vårdköerna till BUP är transparensen kring
            dem viktig, så att vi kan förses med adekvat beslutsunderlag för
            att förbättra situationen för landets barn och unga som är i behov
            av stöd och hjälp.
          </note>
          <note>
            Dessutom finns det en principiell aspekt, och det är att svenska
            folket förtjänar att få veta sanningen om vårdköerna. Därför skulle
            jag avslutningsvis vilja veta om vi kan förvänta oss några åtgärder
            för att mörkläggningen av vårdköerna ska upphöra.
          </note>
          <note type="speaker">
            Anf. 55 Socialminister ANNIKA STRANDHÄLL (S):
          </note>
          <note>
            Herr talman! Man får vara noga med statistik, och den som jag
            har på mitt bord i dag ser helt okej ut.
          </note>
          <note>
            Som jag sa inledningsvis i mitt svar finns det i dag ett pilotprojekt
            om en nationell modell för uppföljning av Första linjens verksamhet
            för barn och unga med psykisk ohälsa. Det är i dagsläget 35 verksamheter
            som deltar i pilotprojektet. Syftet är ju att skaffa oss en ännu
            bättre bild av tillgängligheten i Första linjens psykiatri.
          </note>
          <note>
            Jag kommer att följa den här frågan mycket noga. Så här långt
            under mandatperioden har regeringen gjort betydande satsningar
            på området. Självklart har vi också ambitionen att de unga människor
            som är i behov av stöd från BUP ska få det stödet inom en lämplig
            och rimlig tid. Där har vi ingen som helst annan uppfattning.
            Den här regeringen är också beredd att fortsätta att satsa på
            att vi ska åstadkomma det.
          </note>
          <note>
            Självklart ska vi också gemensamt förmedla bilden av att ingen
            som arbetar inom psykiatrin ska behöva känna att man måste dölja
            vårdköer för att det ska se bra ut för politiken.
          </note>
          <note>
            När vi utformar incitament kopplade till hälso- och sjukvården,
            såsom vårdgaranti och annat, ska vi se till att det inte leder
            till den här sortens problem.
          </note>
          <note>
            Tack så mycket för en bra interpellationsdebatt!
          </note>
          <note>
            Överläggningen var härmed avslutad.
          </note>
          <note>
            § 14 Svar på interpellation 2016/17:614 om upprätthållande av
            abortlagstiftningens intention
          </note>
          <note type="speaker">
            Anf. 56 Socialminister ANNIKA STRANDHÄLL (S):
          </note>
          <note>
            Herr talman! Emma Henriksson har frågat mig vilka åtgärder jag
            avser att vidta för att säkerställa att abortlagstiftningens intention
            upprätthålls så att inga foster som kan överleva utanför livmodern
            aborteras.
          </note>
          <note>
            Kvinnors och flickors åtnjutande av mänskliga rättigheter är
            grundläggande för den svenska feministiska regeringen. En central
            rättighet är den att själv bestämma över sin kropp, sin sexualitet
            och sitt barnafödande.
          </note>
          <note>
            I Sverige har vi en stark aborträtt som regeringen står upp för.
            En del av denna ordning är att efter utgången av artonde havandeskapsveckan
            får abort utföras endast om Socialstyrelsen lämnar kvinnan tillstånd
            till åtgärden. Sådant tillstånd får lämnas endast om synnerliga
            skäl föreligger för aborten. Det framgår tydligt av abortlagen
            att tillstånd att utföra en abort inte får lämnas om det finns
            anledning att anta att fostret är livsdugligt. Det ligger på Socialstyrelsens
            rättsliga råd att göra dessa bedömningar.
          </note>
          <note>
            Frågan om tidsgränsen för sena aborter rymmer ett flertal svåra
            medicinska och etiska frågeställningar. Regeringen står bakom
            abortlagstiftningens nuvarande konstruktion, inom vilken tidsgränsen
            för sen abort inte blir föremål för politiska bedömningar.
          </note>
          <note>
            Vidare kan konstateras att det är Inspektionen för vård och omsorg
            som har tillsyn över hälso- och sjukvården och dess personal och
            granskar att de följer lagar och andra föreskrifter.
          </note>
          <note>
            Jag noterar slutligen att Socialstyrelsen har bjudit in till
            ett möte med anledning av diskussionerna om sena aborter med avsikt
            att inleda en dialog mellan professionsgrupper och det rättsliga
            rådet. Jag ser positivt på att en dialog initierats och avser
            att följa utvecklingen. Jag ser för närvarande ingen anledning
            till att vidta några åtgärder på området.
          </note>
          <note type="speaker">
            Anf. 57 EMMA HENRIKSSON (KD):
          </note>
          <note>
            Herr talman! Tack så mycket, statsrådet!
          </note>
          <note>
            Precis som jag har skrivit i interpellationen står även Kristdemokraterna
            bakom den nuvarande lagstiftningen. Samtidigt är detta en otroligt
            svår fråga, inte minst för alla inblandade – den gravida kvinnan,
            den andra föräldern om det finns en sådan och också sjukvårdens
            personal. Det är viktigt att man säkerställer att abortlagstiftningen
            också upprätthålls.
          </note>
          <note>
            Den oro som finns nu grundar sig på att personal inom vården
            har gett uttryck för att det kanske skulle vara acceptabelt att
            fullfölja en abort i strid med den lagstiftning som vi i dag har.
            Man säger att det när det föds ett barn efter vecka 22 skulle
            vara fel att göra livräddande insatser för det barnet. Det är
            det som har skapat en oro.
          </note>
          <note>
            Men jag är glad över att statsrådet ger uttryck för att regeringen
            står bakom den nuvarande lagstiftningen och förväntar sig att
            den ska följas och att det är denna lagstiftning som vi har och
            som ska gälla.
          </note>
          <note>
            Jag vill ändå ställa en följdfråga till statsrådet. Jag ser med
            glädje på att man har kallat till detta möte och att man inom
            vårdens professioner – de som ska upprätthålla lagstiftningen
            – samlas kring dessa frågor.
          </note>
          <note>
            Om det skulle visa sig att man inom vården inte enas eller om
            man finner skäl att göra avsteg från nuvarande lagstiftning, kommer
            statsrådet då att ta ansvar för att regeringen ser över vad som
            ytterligare behöver göras för att den nuvarande lagstiftningen
            ska följas och för att barn som har möjlighet att överleva inte
            ska kunna aborteras?
          </note>
          <note type="speaker">
            Anf. 58 Socialminister ANNIKA STRANDHÄLL (S):
          </note>
          <note>
            Herr talman! Som sagt var : D en här regeringen står bakom den
            svenska abortlagstiftning en och den ordning som vi har. Det är
            inte politiska bedömningar som ska påverka var gränsen sätts.
            Vi har beslutat om en ordning med ett rättsligt råd med företrädare
            för professionen som ska göra denna bedömning.
          </note>
          <note>
            Det är klart att jag kommer att respektera det som det rättsliga
            rådet kommer fram till. Precis som ledamoten här säger får man
            acceptera vad rådet kommer fram till och agera utifrån det, oavsett
            åt vilket håll det skulle vara.
          </note>
          <note>
            Jag var väldigt tydlig i mitt interpellationssvar när jag sa
            att detta är en fråga som innehåller svåra medicinska och etiska
            avgöranden. I det här fallet pratar vi om kvinnor som av synnerliga
            skäl – jag är övertygad om att Emma Henriksson vet på vilka grunder
            som man bedömer de synnerliga skälen efter vecka 18 – har fått
            en abort beviljad. Man har alltså tagit ställning till att det
            finns skäl att avbryta graviditeten. Det måste man också ha en
            mycket stor respekt för.
          </note>
          <note type="speaker">
            Anf. 59 EMMA HENRIKSSON (KD):
          </note>
          <note>
            Herr talman! Det rättsliga rådet har redan varit tydligt. Man
            har tagit ställning för att en abort bör vara avslutad innan den
            22:a veckan inträder.
          </note>
          <note>
            Det som är bärande för att den svenska abortlagstiftningen har
            kunnat stå sig under så lång tid är just för att den är utformad
            på det sätt som statsrådet lyfte fram som en fördel. Vi står också
            bakom att det inte ska vara politiska avvägningar som avgör veckogränsen,
            utan det ska vara medicinsk-etiska avvägningar. Därför är också
            lagstiftningen utformad så som statsrådet lyfte fram, att tillstånd
            inte får lämnas om det finns anledning att anta att fostret är
            livsdugligt. Där är lagstiftningen konkret. Tillstånd får inte
            lämnas i det fallet.
          </note>
          <note>
            Men oron finns för att det inom professionerna görs en annan
            bedömning som skulle kunna innebära att det görs avsteg från lagstiftningens
            formulering. Det är just formuleringen i lagstiftningen som gör
            att det inte blir en politisk bedömning. Allteftersom det görs
            medicinska landvinning ­ ar klarar man av att rädda allt fler
            extremt för tidigt födda barn har det också påverkat när det ges
            tillstånd till abort.
          </note>
          <note>
            Enligt uppgifter från bland annat det rättsliga rådets ordförande
            beviljade man 142 aborter 2015 som påbörjades under vecka 21.
            För varje enskild person som tar detta beslut eller där det rättsliga
            rådet har beslutat att bevilja detta är det självklart enormt
            svåra omständigheter som ligger bakom.
          </note>
          <note>
            Men för förtroendet för att upprätthålla vår abortlagstiftning
            är det viktigt att den gräns som vi politiskt har satt upp – den
            enda gräns som vi ska lägga oss i och som handlar om livsduglighet
            – också upprätthålls. Därför blir jag lite orolig när statsrådet
            nu ger uttryck för att man ska ha respekt oavsett vad det skulle
            kunna vara.
          </note>
          <note>
            Följdfrågan på detta blir: Menar statsrådet att om det rättsliga
            rådet eller andra skulle komma fram till att det går att göra
            avsteg så att man även när barnets liv går att rädda efter att
            det är framfött ändå skulle avsluta detta liv? Det önskar jag
            få svar på.
          </note>
          <note type="speaker">
            Anf. 60 Socialminister ANNIKA STRANDHÄLL (S):
          </note>
          <note>
            Herr talman! Vi har en tydlig lagstiftning i detta fall. Jag
            har varit jätte ­ tydlig med att jag står bakom den. Det här handlar
            om väldigt svåra medi ­ cinsk-etiska frågor. Med anledning av
            de diskussioner som har förekom ­ mit har Socialstyrelsen tagit
            initiativ till samtal med företrädare för pro ­ fessionen och
            det rättsliga rådet. Jag kommer naturligtvis att följa denna diskussion.
            Annars vore det som om jag sa: De kan diskutera precis vad de
            vill, och oavsett vad de kommer fram till kommer jag inte att
            bry mig om det.
          </note>
          <note>
            Något sådant vore ett oerhört märkligt agerande av ett statsråd
            som precis har uttryckt att hon ser positivt på att en dialog
            har initierats och att hon avser att följa den utvecklingen.
          </note>
          <note>
            Detta är mitt besked till Emma Henriksson i dag.
          </note>
          <note>
            Med tanke på den debatt vi har här med varandra tror jag att
            vi ändå behöver gå tillbaka till hur det generellt ser ut när
            det gäller aborter i Sverige. Jag tror att människor utifrån denna
            debatt – som naturligtvis är nog så viktig men som ska skötas
            av dem som är satta att göra det i dialog med varandra – skapar
            sig en bild av att det handlar om en stor mängd fall. Så är det
            ju inte.
          </note>
          <note>
            Både du och jag, Emma Henriksson, vet att antalet tonårsaborter
            under de senaste tio åren har halverats i Sverige och av alla
            aborter i Sverige avslutas 94 procent före vecka 12. Det är till
            och med så att 53 procent av alla aborter avslutas före vecka
            7. Det här är vad vi talar om.
          </note>
          <note>
            I grund och botten handlar vår abortlagstiftning om att värna
            och stå bakom kvinnors rätt till sin egen sexualitet och sin egen
            kropp och rätt till att fatta beslut om huruvida man vill bli
            förälder eller inte.
          </note>
          <note type="speaker">
            Anf. 61 EMMA HENRIKSSON (KD):
          </note>
          <note>
            Herr talman! Varje enskilt liv är okränkbart. Även om vi är fullt
            medvetna om att det bland aborterna handlar om väldigt litet antal
            – enligt uppgift 142 stycken under 2015 – är varje enskilt liv
            lika skyddsvärt.
          </note>
          <note>
            Det är just i situationen när ett barn har fötts efter vecka
            22 och huruvida det då har rätt att få sitt liv räddat eller att
            man försöker att rädda det som komplexiteten har ökat ytterligare.
            Detta är en del av en fråga som på många sätt är mycket större,
            men interpellationen gäller inte det.
          </note>
          <note>
            Av de barn som föds i vecka 22 överlever 40 procent. Det är den
            medicinska landvinningen som har gjort att fler barn överlever
            och att fler föräldrar som trots att barnet föds alldeles för
            tidigt faktiskt kan få ett levande barn. Det innebär dock också
            att vi måste vara noga med att värna utformningen av dagens lagstiftning
            som tar fasta på livsdugligheten. Det är en lagstiftning som har
            fungerat under mycket lång tid, och här i riksdagen har vi en
            bred och mycket stark uppslutning kring att den måste fortsätta
            gälla.
          </note>
          <note>
            Vi kristdemokrater kommer självklart att fortsätta att följa
            frågan så att nuvarande lagstiftning upprätthålls. Vi kommer precis
            som statsrådet att följa de samtal som förs. Vår ambition kommer
            dock hela tiden att stå fast: Tillämpningen ska även i fortsättningen
            utgå från nuvarande lagstiftning, som tar fasta på livsduglighet.
          </note>
          <note type="speaker">
            Anf. 62 Socialminister ANNIKA STRANDHÄLL (S):
          </note>
          <note>
            Herr talman! Ingen här har sagt att inte varje liv är okränkbart.
            Det är naturligtvis den gemensamma uppfattningen liksom att den
            lagstiftning vi har i dag ska följas. Detta är utgångspunkten.
          </note>
          <note>
            Men återigen: Det finns svåra medicinsk-etiska frågor när det
            gäller det här. Som exempel klarar vi i dag att, precis som Emma
            Henriksson säger, rädda 40 procent av de barn som föds i vecka
            22. Men på varje neo ­ natalavdelning fattas det i dialog med
            föräldrarna och den profession som jobbar där ibland beslut om
            att man ska avsluta livsuppehållande åtgärder. Detta sker. Trots
            det är varje liv okränkbart.
          </note>
          <note>
            I detta fall talar vi om kvinnor som av synnerliga skäl av Socialstyrelsens
            rättsliga råd har beviljats en sen abort på grunder som kan handla
            om skador eller annat. Det finns fruktansvärt mycket skam och
            skuldbeläggande kvar i Sverige när det gäller kvinnor som gör
            abort. Många kvinnor mår oerhört dåligt över att behöva fatta
            sådana beslut.
          </note>
          <note>
            Det blir därför väldigt svartvitt när Emma Henriksson säger att
            oavsett vad professionen och den medicinska etiken säger tänker
            Kristdemokraterna under inga omständigheter fatta några som helst
            nya beslut i frågan.
          </note>
          <note>
            Överläggningen var härmed avslutad.
          </note>
          <note>
            § 15 Svar på interpellation 2016/17:598
          </note>
          <note>
            Andre vice talmannen meddelade att interpellation 2016/17:598
            av Fredrik Malm (L) om flytt av ansvaret för arbetstillstånd hade
            återtagits och därför inte skulle besvaras.
          </note>
          <note>
            § 16 Svar på interpellation 2016/17:605 om skärpt kontroll vid
            egen ansökan om konkurs
          </note>
          <note type="speaker">
            Anf. 63 Statsrådet HELÉNE FRITZON (S):
          </note>
          <note>
            Herr talman! Gunilla Nordgren har frågat mig om jag och regeringen
            skyndsamt är beredda att införa, som en första åtgärd, att en
            kontroll ska göras hos Polismyndigheten om det föreligger en anmälan
            om kapad identitet innan en person försätts i personlig konkurs.
          </note>
          <note>
            Som jag tidigare har uttalat arbetar regeringen mycket aktivt
            med att stärka skyddet mot bedrägerier och identitetskapningar.
            Att olovligen använda sig av någon annans identitetsuppgifter
            är straffbart, och en utredning som pågår tittar nu på hur användningen
            av falska id-handlingar kan förhindras.
          </note>
          <note>
            Att utge sig för att vara någon annan i en konkursansökan är
            hitintills ovanligt. I de fall som det ändå inträffar att en person
            felaktigt försätts i konkurs finns det möjlighet att omedelbart
            överklaga beslutet och få det upphävt i högre rätt. Det bästa
            är naturligtvis att detta aldrig ska behöva ske. Det är därför
            viktigt att domstolarna är vaksamma på att det trots allt kan
            förekomma falska ansökningar och vid behov vidtar åtgärder för
            att kontrollera misstänkt falska uppgifter. Jag avser att noga
            följa frågan, och om det skulle behövas är jag beredd att vidta
            åtgärder.
          </note>
          <note type="speaker">
            Anf. 64 GUNILLA NORDGREN (M):
          </note>
          <note>
            Herr talman! Välkommen hit, ministern! Detta är väl din första
            interpellationsdebatt? Vi känner dock varandra sedan gammalt.
          </note>
          <note>
            Herr talman! Jag vill tacka för svaret, men jag är inte så nöjd
            med det. Jag tycker inte att det är så upplyftande. Jag ställde
            nyligen en skriftlig fråga med samma innehåll. Även då var svaret
            tunt, och därför blev det en interpellation, så att vi kan debattera
            detta.
          </note>
          <note>
            Anledningen är vad som hände Securitas vd i somras. Hans identitet
            hade blivit kapad i mars, då en person sökte lån i hans namn.
            Ärendet polisanmäldes av den drabbade utan dröjsmål. Denne hade
            inte fått någon information om huruvida lånet betalats ut, vilken
            summa det gällde eller vilken typ av lån som sökts.
          </note>
          <note>
            Den 10 juli blir samma person försatt i konkurs av Stockholms
            tingsrätt utan att någon tagit kontakt med honom före beslut.
            Tingsrättens beslut grundades helt på en förfalskad ansökan i
            vilken denne person begär sig i konkurs. Även denna händelse polisanmäldes,
            herr talman. Beslutet överklagades omgående till Svea hovrätt,
            som snabbt meddelade att den beslutat att undanröja tingsrättens
            konkursbeslut.
          </note>
          <note>
            Bolagsverket hade dock redan hunnit avregistrera personen som
            styrelseledamot och vd som en följd av konkursbeslutet, dessutom
            retroaktivt. Då var det uppenbarligen inga problem mellan olika
            myndigheter, mellan tingsrätten och Bolagsverket.
          </note>
          <note>
            I ansökan stod: ”Med anledning av att sökanden är på obestånd
            som inte är tillfälligt anhålles om att sökanden ska försättas
            i konkurs omedelbart.” Ansökan var undertecknad med en förfalskad
            namnteckning. En enkel kontroll av namnteckningen eller en koll
            hos Polismyndigheten av huruvida det fanns en polisanmälan om
            kapad identitet hade kunnat förhindra detta.
          </note>
          <note>
            Att man ska legitimera sig när man ansöker om personlig konkurs
            borde – det trodde jag faktiskt – vara en självklarhet. Hur detta
            ska ske och om det ska krävas att man identifierar sig med till
            exempel e-legitimation behöver utredas. Det krävs att lagen ändras.
            Sedan ska det ju passera riksdagen. Detta tar lite tid, och det
            har jag förståelse för. Men jag har inte förståelse för att regeringen
            tydligen inte avser att fatta några snabba beslut om ändrade rutiner
            med mera som skulle kunna undanröja en del av de här problemen.
          </note>
          <note>
            Den här personen har alltså omgående avregistrerats som vd och
            styrelseledamot och kunde inte fatta några som helst beslut. Hovrätten
            agerade snabbt, men det ställde i alla fall till många problem.
            Det krävdes mycket arbete för den drabbade personen innan saker
            och ting kunde rättas till. Anser ministern att detta är okej?
            Anser ministern att problemet inte är tillräckligt stort för att
            snabba åtgärder ska behöva vidtas för att förhindra eller i varje
            fall försvåra att sådant här händer framöver?
          </note>
          <note type="speaker">
            Anf. 65 Statsrådet HELÉNE FRITZON (S):
          </note>
          <note>
            Herr talman! Nej, jag anser naturligtvis aldrig att en brottslig
            företeelse är okej. Som jag nämnde inledningsvis arbetar regeringen
            både aktivt och brett med att komma till rätta med problemen kring
            id-kapningar. Det är i grunden ett kriminellt beteende, och det
            bör självklart angripas med straffrättsliga medel.
          </note>
          <note>
            Som jag sa är id-kapningar i samband med konkursansökningar ändå
            ovanliga. Betydligt vanligare är att någon falskt utger sig för
            att vara någon annan, att man upptar ett lån eller ingår ett avtal
            av något slag i någon annans namn. Därför är det oerhört viktigt
            att fortsätta arbetet med att vidta generella åtgärder för att
            brett bekämpa id-kapningar. Detta arbete är och kommer att vara
            centralt för regeringen.
          </note>
          <note>
            Vad gäller konkursområdet, som frågan direkt handlar om, är det
            naturligtvis önskvärt med en god kontroll av vem det är som ansöker
            om konkurs. Samtidigt är det nödvändigt att en konkurs beslutas
            så snabbt som möjligt. Det ligger i ett sådant ärendes karaktär.
            På så sätt förhindras att bland annat andra enskilda hamnar i
            ekonomiska problem genom att de kanske är ovetande om motpartens
            ekonomiska ställning och ingår avtal med en motpart för vilken
            en konkursansökan just handläggs. Det finns en balans i detta
            som är oerhört viktig att beakta.
          </note>
          <note>
            Det jag tycker är angeläget att lyfta fram är att det är viktigt
            att det finns en vaksamhet hos våra domstolar, inte minst mot
            bakgrund av det fall som Gunilla Nordgren tar upp. Jag kan säga
            att jag är välbekant med just det fallet och med den händelse
            som omger Gunilla Nordgrens fråga. Jag vill vara tydlig med att
            det inte finns något som hindrar en domstol från att till exempel
            kontrollera identiteten hos den som ansöker – om det finns anledning
            till det. Men det föreskrivs att många mål och ärendetyper inleds
            genom en skriftlig ansökan som ska undertecknas egenhändigt, detta
            för att understryka allvaret. Det gäller inte bara konkursansökningar,
            utan det gäller naturligtvis också många andra områden.
          </note>
          <note type="speaker">
            Anf. 66 GUNILLA NORDGREN (M):
          </note>
          <note>
            Herr talman! En namnteckning är lätt att förfalska. Det kan gälla
            personer som undertecknar officiella årsredovisningar, som i det
            här fallet, och det kan Gud bevars gälla även våra namnteckningar.
            En koll av namnteckningen skulle kunna göras vid passenheten eller
            i körkortsregistret. Det kan också göras en koll hos Polismyndigheten.
          </note>
          <note>
            Personen hade gjort vad som förväntas och krävs av medborgare,
            det vill säga lämnat in en polisanmälan. Vid brott – skadegörelse,
            misshandel etcetera – måste en polisanmälan göras för den fortsatta
            processen. Det är ett krav som samhället ställer. Men samhället
            via myndigheter behöver tydligen inte göra sin del.
          </note>
          <note>
            Ministern säger i sitt interpellationssvar att det här är straffbart.
            Det är vi helt överens om, och det visste jag redan. Det är ovanligt,
            var ministern inne på. Ja, än så länge. Men även om det är ovanligt
            är det ingen ursäkt för att inte göra allt för att förhindra det
            – på kort sikt och på lång sikt. Det sägs också i svaret att det
            finns ”möjlighet att omedelbart överklaga beslutet”. Ja, men låt
            oss säga att man är på resande fot eller inte får reda på det.
            Det var inte fallet denna gång, men att medborgaren kan överklaga
            när det har blivit fel är ingen ursäkt. Det är ganska självklart
            att medborgaren ska kunna överklaga när det är fel.
          </note>
          <note>
            Sedan är ministern inne på att domstolarna ska vara vaksamma
            och – som det sägs i interpellationssvaret – vid behov vidta åtgärder.
            Men domstolarna anser – i alla fall enligt massmedier, och jag
            tror att det stämmer – att det inte finns något lagrum för dem
            att ställa sådana här krav. Och vem ska avgöra om det är misstänkt?
            Ska någon tjänsteman eller någon domare göra detta? Hur ska det
            gå till?
          </note>
          <note>
            Jag kan tycka att det bästa vore om ni i regeringen snabbt fattade
            vissa beslut som kan fattas utan lagändring, för lagändringar
            tar tid, som vi har varit inne på. Det kan till exempel handla
            om att man ålägger myndigheterna eller i det här fallet tingsrätterna
            att göra en koll hos Polismyndigheten. Har medborgaren gjort sin
            del ska banne mig myndigheten göra sin del!
          </note>
          <note>
            Jag tror på vad ministern säger om att ni jobbar på det. Jag
            ser fram emot att det ganska snabbt kommer fram lagstiftning som
            kräver att man antingen är där själv fysiskt eller kan legitimera
            sig samt reglerar hur det ska gå till. Jag förstår att det tar
            lite tid, men det ska inte behöva ta jättelång tid.
          </note>
          <note>
            Ministern var också inne på att det ska finnas en balans. Ja,
            ibland är det jättebråttom att skicka ut folk ur styrelser, dessutom
            retroaktivt – det skedde i det här fallet två dagar bakåt i tiden.
            Personen får reda på det dagen efter, så det är tre dagar då personen
            inte vet om att den inte är vd för ett börsbolag. No good, skulle
            jag vilja påstå!
          </note>
          <note>
            Den åtgärd man kan vidta som ett första steg i väntan på en ny
            skärpning av lagen är att kräva att de här kontrollerna görs,
            så att det officiella Sverige gör lika mycket som vi kräver av
            medborgarna. Om jag till exempel råkar ut för inbrott, misshandel
            eller vad det nu kan vara får jag inte ut ett öre av försäkringsbolaget
            om jag inte har polisanmält det.
          </note>
          <note>
            Det bästa vore om man kunde fatta snabba och enkla beslut och
            sedan jobba vidare med frågan. Håller inte ministern med mig om
            det?
          </note>
          <note type="speaker">
            Anf. 67 Statsrådet HELÉNE FRITZON (S):
          </note>
          <note>
            Herr talman och Gunilla Nordgren! Jag vill såklart betona att
            jag ser väldigt allvarligt på att det förekommer falska konkursansökningar.
            Jag skulle också önska att jag väldigt snabbt kunde instämma i
            ett konkret förslag, men mitt uppdrag är naturligtvis att se till
            att ett sådant konkret förslag i så fall ryms inom ett system
            vi har i dag. Annars krävs lagstiftning. Jag måste också belysa
            de konsekvenser som kommer att ske i anledning av en förändring.
          </note>
          <note>
            Som ett första steg avser jag att överväga frågan inom Justitiedepartementet.
            När händelser inträffar är det alltid så att vi följer dem, uppmärksammar
            dem och naturligtvis gör en bedömning av om vi behöver gå vidare
            på något sätt i någon riktning. Jag vet att Gunilla Nordgren delar
            min uppfattning att det är otroligt viktigt med bra underlag när
            man ska fatta beslut. Oavsett om det är regeringsbeslut eller
            riksdagsbeslut är det naturligtvis oerhört viktigt att vi inte
            bara väldigt enkelt klipper till med ett beslutsförslag.
          </note>
          <note>
            Jag försöker visa på att frågan är mer komplex sett i ett större
            sammanhang. Vi vill leva och lever i ett väldigt öppet samhälle.
            Där finns det i dag väldigt stora möjligheter att skaffa sig information
            om andra personer. Det följer i kölvattnet ett antal möjligheter
            att använda det för intressen av brottslig karaktär.
          </note>
          <note>
            I grunden är det naturligtvis oerhört positivt att vi lever på
            det sättet. Men det får en del konsekvenser. Därför har det från
            min sida varit viktigt att i debatten peka på det viktiga utredningsarbete
            som vi har på gång om skärpta krav och rutiner för svenska identitetshandlingar.
          </note>
          <note>
            Mitt svar till Gunilla Nordgren är att vi följer frågan och överväger
            den. Vi vill naturligtvis koppla den till den generella hållning
            vi behöver till identitetshandlingar.
          </note>
          <note type="speaker">
            Anf. 68 GUNILLA NORDGREN (M):
          </note>
          <note>
            Herr talman! Allt det där är vi överens om. Det finns emellertid
            det vi inte är överens om. Jag anser att regeringen skulle kunna
            ge uppdrag till tingsrätterna att till exempel kontrollera hos
            Polismyndigheten. Det är en ganska enkel åtgärd som inte behöver
            passera riksdagen.
          </note>
          <note>
            När det däremot gäller det generella som ministern är inne på
            i dessa cyberattackstider och så vidare är det viktigt att det
            hålls kontroll på detta. Om medborgaren gör sin plikt att anmäla
            att den har blivit id-kapad tycker jag att det är tingsrättens
            skyldighet att kontrollera.
          </note>
          <note>
            Vi kan konstatera att de var väldigt snabba med att kontakta
            Bolagsverket. Varför hade de då inte kunnat göra en enkel kontroll?
            Den här person en begär sig själv i personlig konkurs. F inns
            det någon polisanmälan? Det är hur enkelt som helst.
          </note>
          <note>
            Vad som skiljer oss åt i åsikterna är inte vad som behöver göras
            på lång sikt. Där hoppas jag att det kommer ett bra lagförslag
            så småningom. Men jag är inte nöjd med svaret att man inte är
            beredd att vidta vissa snabba åtgärder som inte behöver passera
            riksdagen enbart genom att tala om att tingsrätterna ska kontrollera.
            Det kan de antingen göra hos passenheten med namnteckningen, med
            polisanmälan eller bägge.
          </note>
          <note>
            Det är någonting som man skulle kunna göra från departementets
            sida snabbt och enkelt och därmed förhindra eller i varje fall
            försvåra dessa beteenden tills det kommer en ordentlig lagstiftning
            på plats som ska ha några månader på sig innan den ska träda i
            kraft. Jag hade önskat att ni hade tagit till er det och också
            varit beredda att vidta lite snabba åtgärder.
          </note>
          <note type="speaker">
            Anf. 69 Statsrådet HELÉNE FRITZON (S):
          </note>
          <note>
            Herr talman! Jag vill tacka Gunilla Nordgren för frågan i interpella
            ­ tionen och debatten. Det är en oerhört angelägen fråga. Jag
            har varit mån om att sätta den i ett större sammanhang. Det är
            oerhört viktigt att vi talar om det öppna samhället, hur vi hanterar
            våra identitetshandlingar och att vi säkerställer att det som
            är direkta brottsintressen åtgärdas i särskild ord ­ ning.
          </note>
          <note>
            Jag vill återkoppla och skicka med att när det gäller att man
            i det aktuella fallet direkt kontaktade Bolagsverket är det precis
            så det ska gå till. Det är precis så det ska göras när en konkursansökan
            kommer in. Det är alldeles korrekt hanterat. Återigen: Det finns
            inget som hindrar en domstol att ställa frågor i samband med att
            man behandlar en ansökan. Jag tror att varken Gunilla Nordgren
            eller jag vet om det finns domstolar som ställer de frågorna.
          </note>
          <note>
            Det är som sagt en oerhört viktig och angelägen debatt. Jag är
            övertygad om att vi tillsammans behöver fortsätta att diskutera
            dessa frågor. Jag ser själv fram emot utredningens förslag och
            innehå ll. Tack så mycket för debatten!
          </note>
          <note>
            Överläggningen var härmed avslutad.
          </note>
          <note>
            § 17 Svar på interpellation 2016/17:618 om FN-konventionen om
            kärn vapenförbud
          </note>
          <note type="speaker">
            Anf. 70 Utrikesminister MARGOT WALLSTRÖM (S):
          </note>
          <note>
            Herr talman och ärade ledamöter! Kerstin Lundgren har frågat
            mig om jag ser att det nu framlagda förslaget till konvention
            om kärnvapenförbud innebär en risk för att kunna upprätthålla
            och stärka NPT-avtalet, vilka alternativa initiativ jag tagit
            för att främja en framgångsrik översyn av NPT 2020, om jag ser
            att Sveriges säkerhet måste vara fokus för vårt ställningstagande
            till den föreslagna konventionen om kärnvapenförbud, om jag och
            regeringen har samrått med våra nordiska grannar under förhandlingsarbetet
            runt konventionen för att ta hänsyn till deras åsikter och slutligen
            vilken förankring av beslutet att rösta för konventionen om kärnvapenförbud
            som skedde inom regeringen innan Sverige röstade för den.
          </note>
          <note>
            Frågorna berör flera aspekter, men låt mig inledningsvis ta avstamp
            i den svenska nedrustningstraditionen. Sverige har sedan länge
            haft ett brett och djupt engagemang på nedrustnings- och icke-spridningsområdet.
            I dag ser vi ett höjt tonläge mellan länder med kärnvapen där
            retorik om hot om användning blivit allt vanligare. Bristen på
            framsteg i nedrustningsarbetet har också bidragit till att 122
            stater i somras bestämde sig för att stödja att en konvention
            antogs som ger möjlighet att gå vidare med ett regelrätt förbud
            mot kärnvapen. Vi är beredda att seriöst pröva alla vägar som
            kan föra oss närm a re målet om en kärnvapenfri värld. Ett förbud
            skulle kunna ge ny politisk energi åt det globala nedrustningsarbetet
            och stärka normen mot användning och innehav av kärnvapen. I tider
            av säkerhetspolitisk oro är detta än mer brännande. För regeringen
            var det därför naturligt att medverka i den FN-mandaterade processen
            som ledde fram till antagandet av konventionen mot kärnvapen.
          </note>
          <note>
            Beslutet att rösta för konventionen när förhandlingarna avslutades
            i somras bereddes på sedvanligt sätt inom Regeringskansliet. Ett
            löpande arbete med textanalys gjordes under förhandlingens gång
            och låg till grund för beslutet. Förhandlingsresultatet har naturligtvis
            varit föremål för en första värdering och analys. I vanlig ordning
            inför sådana beslut behövs en heltäckande konsekvensanalys som
            på ett genomgripande sätt går igenom konventionen och dess påverkan
            på Sverige. Det är därför som regeringen nu kommer att tillsätta
            en utredning för ändamålet.
          </note>
          <note>
            Inom ramen för de regelbundna kontakter de nordiska länderna
            har i aktuella nedrustningsfrågor har förbudskonventionen diskuterats
            utförligt. Frågan togs upp så sent som förra veckan då jag mötte
            min finske kollega i Helsingfors. Också under de återkommande
            möten som hålls mellan de nordiska cheferna för nedrustnings-
            och icke-spridningsfrågor har konventionen och förhandlingsprocessen
            tagits upp under det gångna året. Som bekant har vi inbördes kommit
            till olika slutsatser avseende deltagan ­ de i förhandlingsprocessen.
            Låt mig samtidigt understryka att det i den nordiska kretsen råder
            bred samsyn i nedrustnings- och icke-spridningsfrågor. Det illustreras
            också av att vi ofta vid internationella möten håller gemensamma
            anföranden.
          </note>
          <note>
            Herr talman! Vår hållning har hela tiden varit att se konventionen
            i ett bredare perspektiv med icke-spridningsfördraget NPT i centrum.
            Det är ingen hemlighet att vi från svensk sida hade önskat oss
            att texten tydligare skulle ge uttryck åt detta synsätt. Sveriges
            inställning är och förblir att NPT är hörnstenen i detta globala
            arbete för nedrustning och icke-spridning. Relationen mellan konventionen
            och NPT blir ett viktigt inslag i det analysarbete som nu inleds.
          </note>
          <note>
            Sverige är brett engagerat i det förberedelsearbete som inletts
            inför NPT:s översynskonferens 2020. Vid den första förberedande
            kommitténs möte i Wien tidigare i år lyftes bland annat nukleär
            riskreducering, sänkta beredskapsnivåer och genderfrågor fram.
            Det är helt centralt att denna process leder till konkreta framsteg
            efter misslyckandet 2015. Sverige kommer att söka bidra aktivt
            och för löpande dialog med andra länder om hur NPT kan stärkas.
            Det finns också skäl att påminna om kärnvapenstaternas särskilda
            ansvar. Genomförande av tidigare gjorda åtaganden, inte minst
            i NPT:s handlingsplan från 2010, är mer angeläget än någonsin.
          </note>
          <note>
            Utredningen som nu tillsätts ska belysa konsekvenserna av konventio
            ­ nen för bland annat icke-spridningsavtalet, provstoppsavtalet
            samt våra försvarspolitiska samarbeten. Direktiven och formerna
            för denna utredning presenteras i närtid. Efter att utredningen
            är klar kommer regeringen att ta ställning till ett undertecknande.
          </note>
          <note>
            Låt mig avslutningsvis framhålla att framsteg på vägen mot en
            kärnvapenfri värld vore till gagn för svensk och global säkerhet.
            Att oppositionen inte visar ett större intresse för nedrustningsfrågorna
            i denna oroliga tid tycker jag är beklämmande.
          </note>
          <note type="speaker">
            Anf. 71 KERSTIN LUNDGREN (C):
          </note>
          <note>
            Herr talman! Tack, utrikesministern, för svaret på mina frågor,
            e ller i varje fall en del av dem!
          </note>
          <note>
            Herr talman! Centerpartiet vill se en kärnvapenfri värld. Centerpartiet
            vill se en trovärdig nedrustning av kärnvapen. Centerpartiet stöder
            fullt ut NPT-avtalet, icke-spridningsavtalet, och vill inte riskera
            det genom andra globala avtal som kan erodera det. Det gäller
            likaså provstoppsavtalet som vi kämpar för att få på plats.
          </note>
          <note>
            Centerpartiet såg klara problem med det förslag till upplägg
            som fanns för att förhandla fram ett avtal om kärnvapenförbud.
            Vi såg ändå skäl att delta för att syna och för att bygga broar.
            Vi var tydliga med att vi inte ville se en plakatpolitik utan
            en resultatpolitik till följd av den förhandlingen.
          </note>
          <note>
            Vi såg, herr talman, deklarationerna från kärnvapenstaterna.
            Ryssland var väldigt tydligt i sin markering om varför man inte
            skulle rösta för en förhandling kring detta. De pekade på att
            det var destruktivt och på att det hotade NPT. Vi noterade Japans
            markering – Japan som i dag är utsatt för återkommande hot från
            grannen i regionen, Nordkorea. Japan, som är det enda land som
            har känt kärnvapnens humanitära konsekvenser och konsekvenserna
            i stort, valde att inte gå in därför att man, precis som andra,
            till exempel Schweiz och våra grannar Finland och Norge, vill
            se en värld utan kärnvapen men vill ha en trovärdig nedrustning
            som inte hotar säkerheten.
          </note>
          <note>
            Jag noterade också, herr talman, den markering som Sverige gjorde
            innan förhandlingarna startade. Man röstade ja till att gå in,
            vilket vi då tyckte var rätt. Den markeringen innebar att avtalet
            skulle bedömas utifrån om förhandlingarna skett brobyggande och
            inkluderande och om kärnvapenstaterna inkluderats. Min förväntan
            var att vi skulle få en svensk röst som agerade i den riktningen
            – för inkludering, för att kärnvapenstaterna skulle komma med
            och för att välja andra lösningar om det inte skulle vara möjligt
            att gå den vägen. Holland var också med och var tydliga med att
            man ville försöka, ungefär som Sverige, pröva förutsättningarna
            att få en trovärdig överenskommelse.
          </note>
          <note>
            Det man kan se, herr talman, är just det som många påtalade,
            nämligen vikten av att nedrustningen också baseras på en bred
            säkerhetspolitisk syn. Vi vill att kärnvapen inte ska användas
            och att de ska försvinna, men vi vill att det görs på ett sätt
            som är trovärdigt.
          </note>
          <note>
            Nu har vi resultatet. Det har varit en snabb process som inte
            har varit brobyggande utan splittrande. Inga kärnvapenstater har
            deltagit, och det hotar NPT. Ser utrikesministern att Sveriges
            säkerhet måste vara i fokus för vårt ställningstagande till den
            framförhandlade konventionen? Och ser utrikesministern att konventionen
            innebär en risk för att kunna upprätthålla och stärka själva NPT-avtalet?
          </note>
          <note type="speaker">
            Anf. 72 Utrikesminister MARGOT WALLSTRÖM (S):
          </note>
          <note>
            Herr talman! Det är faktiskt regeringen som driver resultatpolitik
            och inte plakatpolitik. Det enklaste av allt är att stå över allt
            och säga: Vi är emot kärnvapen. Vi lever i en tid när arsenalerna
            moderniseras, när det blir en spridning och när man inte lever
            upp till icke-spridningsavtalet. Ni har ju inte funnits någonstans
            i den debatten. Oppositionen har över huvud taget inte engagerat
            sig, och när jag har träffat civilsamhällesorganisatio ­ ner som
            engagerar sig berättar de att de har bjudit in er flera gånger
            men att ni inte kommer.
          </note>
          <note>
            Jag tror i själva verket, Kerstin Lundgren, att när ni ändrade
            linje och inställning till Natomedlemskap tystnade också Centerpartiets
            röst. Det är väldigt tråkigt.
          </note>
          <note>
            Jag gjorde precis tvärtom. Den här regeringen tog ned Sverige
            från åskådarläktaren, där inte minst min företrädare hade placerat
            Sverige. Jag påminner mig om att när Sverige lämnade till exempel
            New Agenda Coalition, som arbetade mot kärnvapen, sa Kerstin Lundgren
            att det var viktigt att det inte skickade ut en bild av att Sverige
            omprioriterade kärnvapenfrågan, och hon kritiserade detta. Då
            blev det i stället så att vi välkomnades med öppna armar tillbaka
            in i FN-sammanhang för att diskutera hur vi hittar en väg framåt.
            Det har ju inte fungerat. Kärnvapenstaterna är bestämda när det
            gäller att hålla fast vid sina kärnvapen, och dessutom fungerar
            inte heller avskräckningsdoktrinen så som man hade förväntat sig
            eller velat att den skulle fungera.
          </note>
          <note>
            Så vad gör vi då, annat än att bara säga allmänt att det är klart
            att vi är emot kärnvapen? Vi måste arbeta med andra länder. 122
            av världens länder röstade faktiskt fram den här konventionen
            och bestämde sig för att det är tid att vi signalerar tydligt
            och bildar norm. Det är lika mycket det som det handlar om, precis
            som det har varit i tidigare internationella konventioner som
            har förbjudit massförstörelsevapen. Man tvingar kärnvapenländerna
            att acceptera att det här ska vara normen. Det här är det sista
            massförstörelsevapen som vi inte har ett internationellt förbud
            mot. Om inte nu, när ska ett land som Sverige och en svensk utrikesminister
            tala för kärnvapennedrustning och mot kärnvapenanvändning? Om
            inte nu, när?
          </note>
          <note>
            Vi arbetar förstås mycket aktivt för att också försöka bygga
            en bro. Men det var tydligt hur kärnvapenländerna reagerade. Ska
            vi vika oss för det? Är det linjen? Ska vi säga att de ska få
            veto i den här frågan och att resten av världens länder därmed
            inte ska våga sätta sig upp mot kärnvapen och faktiskt insistera
            på att det här är en väg framåt som just bildar norm?
          </note>
          <note>
            Det är riktigt att förhandlingen gick osedvanligt fort. Många
            som deltog tyckte att det var osedvanligt framgångsrikt att man
            faktiskt kunde komma överens. Men precis som sedvanligt är måste
            man också granska exakt hur vi ska tolka varje paragraf, hur vi
            ska översätta det om vi vill skriva under och hur det påverkar
            våra samarbeten. Vår fördel är att vi är militärt alliansfritt.
            Vi har friheten att säga ifrån mot kärnvapen och samtidigt försvara
            våra samarbeten.
          </note>
          <note type="speaker">
            Anf. 73 KERSTIN LUNDGREN (C):
          </note>
          <note>
            Herr talman! Jag vet att Margot Wallström, utrikesministern,
            är engagerad i kärnvapennedrustning och har varit det under hela
            sitt liv. Men det finns fler som har varit och är engagerade.
            Jag har själv deltagit både i NPT-översynen 2010, som ändå nådde
            fram till någonting, och NPT-översynen 2015 som inte nådde fram
            till ett resultat därför att det var för stor splittring. Det
            fanns också andra skäl bakom det hela.
          </note>
          <note>
            Rysslands agerande då var mycket tydligt. Andra länder var också
            tydliga, men särskilt Ryssland var det. Mot bakgrund av den s
            äkerhetspolitiska verklighet vi har är det naturligtvis viktigt
            att vi försöker nå fram om vi verkligen vill nå resultat och inte
            bara statements. Det finns många länder som inte är kärnvapenstater
            men som ändå inte har valt att gå med, dels för att man måste
            ha en bred säkerhetspolitisk analys, dels för att man tycker att
            det är viktigt att försöka bygga broar och ta sig fram på de områden
            som finns och inte på nytt hamna i ett läge som kanske 2020 kommer
            att splittra och till och med i värsta fall helt låta avtalet,
            NPT-översynen, gå i stå.
          </note>
          <note>
            Jag tycker, herr talman, att det är bekymmersamt att utrikesministern
            i sitt senaste inlägg så tydligt verkade vara på det klara med
            att det här avtalet är bra och riktigt. Det är uppenbart att utrikesministern
            har ambitionen att Sverige ska skriva under avtalet. Det blir
            förvånande för mig, för jag ser att det finns ett humanitärt perspektiv
            och att det är mycket tydligt att vi vill ha en värld utan kärnvapen
            – men vägen dit måste inkludera och bygga broar. Annars når vi
            inte resultat utan ställer oss i ett hörn. Det må vara i trevligt
            sällskap, men det leder inte framåt.
          </note>
          <note>
            Vi har nog svårt att hitta vägar framåt för att lösa det vi nu
            ser i Nordkorea. Varken NBT-avtalet eller NPT-avtalet har i det
            läget räckt, men vi måste komma framåt. Då är det inte mer splittring
            utan mer brobyggande som krävs.
          </note>
          <note>
            Det krävs också att man har en tydlig helhetssyn på detta. Det
            behövs en balanserad nedrustning, som den tidigare socialdemokratiske
            statsministern i Norge, Jens Stoltenberg, uttryckte det, så att
            den blir trovärdig. Det behövs också en trovärdig uppföljningsmekanism.
            Där är vi inte i dag. Många har också kritiserat det.
          </note>
          <note>
            Om man befinner sig i Costa Ricas säkerhetspolitiska miljö kan
            det måhända vara en helt annan situation. Men för ett land som
            Sverige, i Östersjöregionen, är det centralt att se vikten av
            en balanserad nedrustning, både av taktiska kärnvapen och av övriga
            kärnvapen. Där är vi inte, med den signal som utrikesministern
            nu ger.
          </note>
          <note>
            Ser utrikesministern över huvud taget en risk för att konventionen
            kan leda till att kärnvapenstaterna och andra stater inte vill
            gå vidare med NPT -översynen?
          </note>
          <note type="speaker">
            Anf. 74 Utrikesminister MARGOT WALLSTRÖM (S):
          </note>
          <note>
            Herr talman! Jag hör något lite försåtligt. Jag tror i själva
            verket att Natoargumentet är väldigt viktigt för Centerpartiet
            och oppositionen. Jag tror att man vek ned sig när man märkte
            att det kom kritik från Natohåll och från kärnvapenstaterna.
          </note>
          <note>
            Jag har inte hört några andra förslag på hur det här ska gå till.
            Det här är det bästa vi har just nu. Det är en mark ering från
            världssamfundet. 122 länder säger: Det här måste vara normen.
            Vi måste få ett förbud mot det sista massförstörelsevapnet.
          </note>
          <note>
            Vi har upplevt det här förut, att kärnvapenländerna försvarar
            sin rätt att behålla kärnvapen. Vi har också sett det med klustervapen
            och landminor. Och vi såg det när det humanitära initiativet kom
            till stånd. Då blev det en enorm reaktion.
          </note>
          <note>
            Det är klart att man utövar påtryckningar på sina allierade.
            Vi kan också fråga oss vad som hände när Nederländerna till slut
            inte vågade rösta som de nog egentligen hade velat.
          </note>
          <note>
            Vi måste vara uppriktiga, Kerstin Lundgren. Ni säger att det
            är viktigt att reda ut den här länken och att se till att det
            vi gör fungerar förstärkande. Det var också avsikten med den här
            konventionen. Det finns inga andra avsikter.
          </note>
          <note>
            Jag kan rekommendera debattartikeln i Dagens Nyheter. Författarna
            börjar med att säga att så här ser det ut i dag. Om man nu vill
            att det ska finnas som avskräckning och accepterar att det ska
            finnas ett kärnvapenparaply, vilket man är beredd att göra om
            man förespråkar Natomedlemskap, säger forskarna och experterna:
            ” Avskräckning kräver högst några hundra vätebomber, men Ryssland
            och USA har cirka 7 000 vardera. ” Och länderna vill gärna modernisera
            sina arsenaler ytterligare.
          </note>
          <note>
            Vi kan såklart säga att det inte fungerar. Icke-spridningsavtalet
            fungerar inte som det borde just i dag. Tanken är att vara ytterligare
            normbildande. Det var ursprunget.
          </note>
          <note>
            Vi måste också titta på hur vi ska få med kärnvapenstaterna i
            någon form av dialog. Det är ingenting som utesluter det än så
            länge. Det handlar om hur man ska bygga, hur man ska föra debatten
            vidare.
          </note>
          <note>
            Man ska inte underskatta syftet. Man ska förstå det. Man ska
            inte heller dölja sig bakom helt andra argument. Vad är alternativet?
            Finns det något annat initiativ som är realistiskt i dag? Och
            hur ska det se ut?
          </note>
          <note>
            Det här fungerar trots allt som det var tänkt, som en påtryckning
            och en tydlig politisk signal från 122 av världens länder mot
            kärnvapenstaterna: Det här är oacceptabelt. Titta vilken fara
            det försätter oss i!
          </note>
          <note>
            Just nu är alltså rätt tid att diskutera det.
          </note>
          <note>
            Vi är inte helt nöjda med alla texter, som det kan vara i sådana
            här fall. Men det behöver inte betyda att allt i konventionen
            är dåligt. Det kan också handla om tolkning. Därför måste man
            titta ordentligt på vad det skulle innebära.
          </note>
          <note>
            Vi argumenterar såklart för att Sverige kan göra både och. Vi
            kan markera och ha en tydlig politik mot kärnvapen, och vi kan
            försvara våra samarbeten. Och det kommer vi att fortsätta göra.
          </note>
          <note type="speaker">
            Anf. 75 KERSTIN LUNDGREN (C):
          </note>
          <note>
            Herr talman! Den egna tolkningen kan man ju göra. Den kan utrikesministern
            göra på egen hand. Men frågan är om andra håller med om utrikesministerns
            tolkning. Om så inte är fallet sitter man så att säga lite sämre
            till. Därför var en av frågorna ifall regeringen har gjort en
            analys av de säkerhetsmässiga konsekvenserna av ja-rösten. Det
            var nämligen inget som syntes i argumentationen när vi först noterade
            utrikesministerns artikel.
          </note>
          <note>
            Herr talman! Utrikesministern säger att det är en markering.
            Men vi har gjort mängder av markeringar, utan att det har lett
            till resultat. Då är det viktigt att fundera på hur man ska komma
            vidare och nå resultat. Det kan bara byggas om man ser samlat
            på nedrustning och säkerhet. Det går inte att se det bara från
            den ena sidan. Man måste också se den andra sidan. Det blir uppenbart
            när vi tittar på hur till exempel Japan har resonerat.
          </note>
          <note>
            Herr talman! Lite bekymmersamt är det ändå. Jag utgår från att
            reger ­ ingens uppfattning är att man vill skriva under det här
            avtalet. Om man anser att man har lagt ut bron till den underskriften
            genom att rösta ja men inte har undersökt och tagit hänsyn till
            konsekvenserna för vår säkerhet, vilket skulle kunna innebära
            att man i nästa skede inte kommer att kunna skriva under, faller
            den markering som Sverige har gjort. Då har man sålt smöret och
            tappat pengarna, herr talman. Det leder inte heller till framgång
            för vare sig nedrustningsprofilen eller till kärnvapennedrustningsresultat.
          </note>
          <note>
            Jag tror att utrikesministern har fastnat i Natospåret och N
            atodiskus ­ sionen och gör det mer som en markering.
          </note>
          <note type="speaker">
            Anf. 76 Utrikesminister MARGOT WALLSTRÖM (S):
          </note>
          <note>
            Herr talman! Det är precis tvärtom. Den här konventionen skulle
            innebära ett förbud av det sista massförstörelsevapnet som ännu
            inte omfattas av internationell lag och ordning. Det är det det
            går ut på.
          </note>
          <note>
            Men i det här skedet är det också en tydlig signal. Andra som
            har skrivit under och är klart för konventionen tar också tid
            på sig, för att titta på sina samarbeten men också på länkarna
            till andra avtal.
          </note>
          <note>
            Vi måste fortsätta diskussionen om hur vi ska bygga en bro så
            att vi så småningom får med kärnvapenstaterna i en diskussion
            om kärnvapennedrustning. Det är viktiga uppgifter. Och de försvinner
            inte för att man i så fall har en konvention.
          </note>
          <note>
            Det är självklart att vi måste granska alla de aspekterna innan
            vi så småningom skriver under och ratificerar. Men vi har startat
            arbetet med önskan om att göra någonting i den oroliga och farliga
            tid vi lever i, då länder börjar hota på allvar med att använda
            kärnvapen – det är inte bara som avskräckning, utan man anser
            att det skulle vara realistiskt att sätta in sådana. Då måste
            vi göra någonting. Världen måste säga ifrån. Det är bakgrunden
            till det här, och det är det man ska förstå.
          </note>
          <note>
            Det har fungerat på liknande sätt när tidigare konventioner har
            kommit till. Det har blivit en ganska stark opinion. Människor
            har reagerat. Länder har också tvingat kärnvapenländer och andra
            som ursprungligen har varit emot att acceptera, och så småningom
            har ett reellt nedrustningsarbete påbörjats.
          </note>
          <note>
            Vi fortsätter kampen mot kärnvapenspridningen. Och vi menar,
            till skillnad från den förra regeringen, att vi ska fortsätta
            engagera oss i det här arbetet fullt ut. Och vi kommer att försvara
            våra samarbeten.
          </note>
          <note>
            Vi ska naturligtvis granska noga hur konventionen kommer att
            påverka oss på alla dessa områden.
          </note>
          <note>
            Överläggningen var härmed avslutad.
          </note>
          <note>
            § 18 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 14 september
          </note>
          <note>
            2017/18:3 Ett nationellt skogsprogram
          </note>
          <note>
            av Kristina Yngwe (C)
          </note>
          <note>
            till statsrådet Sven-Erik Bucht (S)
          </note>
          <note>
            2017/18:4 Kraftiga kostnadshöjningar för sjöfarten
          </note>
          <note>
            av Anders Åkesson (C)
          </note>
          <note>
            till statsrådet Tomas Eneroth (S)
          </note>
          <note>
            2017/18:5 Polisens prioriteringar och barnkonventionen
          </note>
          <note>
            av Christina Örnebjär (L)
          </note>
          <note>
            till statsrådet Åsa Regnér (S)
          </note>
          <note>
            2017/18:6 En bra uppkoppling i hela Sverige
          </note>
          <note>
            av Anna Wallén (S)
          </note>
          <note>
            till statsrådet Peter Eriksson (MP)
          </note>
          <note>
            2017/18:7 Polisens utredningar av sexualbrott
          </note>
          <note>
            av Roger Haddad (L)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:8 Frihandelsavtalet med Kanada
          </note>
          <note>
            av Lars Hjälmered (M)
          </note>
          <note>
            till statsrådet Ann Linde (S)
          </note>
          <note>
            2017/18:9 Försvarets utökade skjutningar över Vättern
          </note>
          <note>
            av Johan Andersson (S)
          </note>
          <note>
            till miljöminister Karolina Skog (MP)
          </note>
          <note>
            2017/18:10 Kvoter för torskfisket
          </note>
          <note>
            av Isabella Hökmark (M)
          </note>
          <note>
            till statsrådet Sven-Erik Bucht (S)
          </note>
          <note>
            § 19 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 14 september
          </note>
          <note>
            2016/17:1859 Konventionen om förbud mot kärnvapen
          </note>
          <note>
            av Hans Wallmark (M)
          </note>
          <note>
            till försvarsminister Peter Hultqvist (S)
          </note>
          <note>
            2016/17:1860 Kronofogdens handläggningstider
          </note>
          <note>
            av Maria Malmer Stenergard (M)
          </note>
          <note>
            till finansminister Magdalena Andersson (S)
          </note>
          <note>
            2016/17:1862 Undervisningskvaliteten i skolan
          </note>
          <note>
            av Ann-Britt Åsebol (M)
          </note>
          <note>
            till utbildningsminister Gustav Fridolin (MP)
          </note>
          <note>
            2016/17:1867 Omlokaliseringen av Strålsäkerhetsmyndigheten
          </note>
          <note>
            av Maria Weimer (L)
          </note>
          <note>
            till miljöminister Karolina Skog (MP)
          </note>
          <note>
            2016/17:1868 Kvarkentraﬁken
          </note>
          <note>
            av Nina Lundström (L)
          </note>
          <note>
            till statsrådet Tomas Eneroth (S)
          </note>
          <note>
            2016/17:1873 Förbud mot ålfiske i Östersjön
          </note>
          <note>
            av Maria Malmer Stenergard (M)
          </note>
          <note>
            till statsrådet Sven-Erik Bucht (S)
          </note>
          <note>
            § 20 Kammaren åtskildes kl. 12.48.
          </note>
          <note>
            Sammanträdet leddes
          </note>
          <note>
            av talmannen från dess början till och med § 11 anf. 39 (delvis)
            och
          </note>
          <note>
            av andre vice talmannen därefter till dess slut.
          </note>
          <note>
            Vid protokollet
          </note>
          <note>
            JOHAN WELANDER
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Prövning av yrkande om misstroendeförklaring mot statsminister
            Stefan Löfven (S)
          </note>
          <note>
            Anf. 1 TALMANNEN
          </note>
          <note>
            Anf. 2 ANDERS YGEMAN (S)
          </note>
          <note>
            Anf. 3 JESSICA POLFJÄRD (M)
          </note>
          <note>
            Anf. 4 JIMMIE ÅKESSON (SD)
          </note>
          <note>
            Anf. 5 JONAS ERIKSSON (MP)
          </note>
          <note>
            Anf. 6 MIA SYDOW MÖLLEBY (V)
          </note>
          <note>
            Beslut
          </note>
          <note>
            § 2 Förnyad bordläggning
          </note>
          <note>
            § 3 Anmälan om ordförande i utskott
          </note>
          <note>
            § 4 Anmälan om faktapromemoria
          </note>
          <note>
            § 5 Anmälan om granskningsrapport
          </note>
          <note>
            § 6 Ärenden för hänvisning till utskott
          </note>
          <note>
            § 7 Svar på interpellation 2016/17:583 om politisering av utredningsväsendet
          </note>
          <note>
            Anf. 7 Justitie- och inrikesminister MORGAN JOHANSSON (S)
          </note>
          <note>
            Anf. 8 JOHAN HULTBERG (M)
          </note>
          <note>
            Anf. 9 Justitie- och inrikesminister MORGAN JOHANSSON (S)
          </note>
          <note>
            Anf. 10 JOHAN HULTBERG (M)
          </note>
          <note>
            Anf. 11 Justitie- och inrikesminister MORGAN JOHANSSON (S)
          </note>
          <note>
            Anf. 12 JOHAN HULTBERG (M)
          </note>
          <note>
            Anf. 13 Justitie- och inrikesminister MORGAN JOHANSSON (S)
          </note>
          <note>
            § 8 Svar på interpellation 2016/17:584 om trygghet i utsatta
            områden
          </note>
          <note>
            Anf. 14 Justitie- och inrikesminister MORGAN JOHANSSON (S)
          </note>
          <note>
            Anf. 15 JOHAN HULTBERG (M)
          </note>
          <note>
            Anf. 16 Justitie- och inrikesminister MORGAN JOHANSSON (S)
          </note>
          <note>
            Anf. 17 JOHAN HULTBERG (M)
          </note>
          <note>
            Anf. 18 Justitie- och inrikesminister MORGAN JOHANSSON (S)
          </note>
          <note>
            Anf. 19 JOHAN HULTBERG (M)
          </note>
          <note>
            Anf. 20 Justitie- och inrikesminister MORGAN JOHANSSON (S)
          </note>
          <note>
            § 9 Svar på interpellation 2016/17:591 om regeringens åtgärder
            kring återvändare som stridit för IS
          </note>
          <note>
            Anf. 21 Justitie- och inrikesminister MORGAN JOHANSSON (S)
          </note>
          <note>
            Anf. 22 ROGER HADDAD (L)
          </note>
          <note>
            Anf. 23 Justitie- och inrikesminister MORGAN JOHANSSON (S)
          </note>
          <note>
            Anf. 24 ROGER HADDAD (L)
          </note>
          <note>
            Anf. 25 Justitie- och inrikesminister MORGAN JOHANSSON (S)
          </note>
          <note>
            Anf. 26 ROGER HADDAD (L)
          </note>
          <note>
            Anf. 27 Justitie- och inrikesminister MORGAN JOHANSSON (S)
          </note>
          <note>
            § 10 Svar på interpellation 2016/17:597 om trygghet i vården
          </note>
          <note>
            Anf. 28 Justitie- och inrikesminister MORGAN JOHANSSON (S)
          </note>
          <note>
            Anf. 29 BARBRO WESTERHOLM (L)
          </note>
          <note>
            Anf. 30 Justitie- och inrikesminister MORGAN JOHANSSON (S)
          </note>
          <note>
            Anf. 31 BARBRO WESTERHOLM (L)
          </note>
          <note>
            Anf. 32 Justitie- och inrikesminister MORGAN JOHANSSON (S)
          </note>
          <note>
            Anf. 33 BARBRO WESTERHOLM (L)
          </note>
          <note>
            Anf. 34 Justitie- och inrikesminister MORGAN JOHANSSON (S)
          </note>
          <note>
            § 11 Svar på interpellation 2016/17:595 om arvoden i bolagsstyrelser
          </note>
          <note>
            Anf. 35 Närings- och innovationsminister MIKAEL DAMBERG (S)
          </note>
          <note>
            Anf. 36 HANS ROTHENBERG (M)
          </note>
          <note>
            Anf. 37 Närings- och innovationsminister MIKAEL DAMBERG (S)
          </note>
          <note>
            Anf. 38 HANS ROTHENBERG (M)
          </note>
          <note>
            Anf. 39 Närings- och innovationsminister MIKAEL DAMBERG (S)
          </note>
          <note>
            Anf. 40 HANS ROTHENBERG (M)
          </note>
          <note>
            Anf. 41 Närings- och innovationsminister MIKAEL DAMBERG (S)
          </note>
          <note>
            § 12 Svar på interpellation 2016/17:599 om överbeläggning inom
            akutsjukvården
          </note>
          <note>
            Anf. 42 Socialminister ANNIKA STRANDHÄLL (S)
          </note>
          <note>
            Anf. 43 LOTTA FINSTORP (M)
          </note>
          <note>
            Anf. 44 Socialminister ANNIKA STRANDHÄLL (S)
          </note>
          <note>
            Anf. 45 LOTTA FINSTORP (M)
          </note>
          <note>
            Anf. 46 Socialminister ANNIKA STRANDHÄLL (S)
          </note>
          <note>
            Anf. 47 LOTTA FINSTORP (M)
          </note>
          <note>
            Anf. 48 Socialminister ANNIKA STRANDHÄLL (S)
          </note>
          <note>
            § 13 Svar på interpellation 2016/17:601 om väntetider inom barn-
            och ungdomspsykiatrin
          </note>
          <note>
            Anf. 49 Socialminister ANNIKA STRANDHÄLL (S)
          </note>
          <note>
            Anf. 50 DENNIS DIOUKAREV (SD)
          </note>
          <note>
            Anf. 51 Socialminister ANNIKA STRANDHÄLL (S)
          </note>
          <note>
            Anf. 52 DENNIS DIOUKAREV (SD)
          </note>
          <note>
            Anf. 53 Socialminister ANNIKA STRANDHÄLL (S)
          </note>
          <note>
            Anf. 54 DENNIS DIOUKAREV (SD)
          </note>
          <note>
            Anf. 55 Socialminister ANNIKA STRANDHÄLL (S)
          </note>
          <note>
            § 14 Svar på interpellation 2016/17:614 om upprätthållande av
            abortlagstiftningens intention
          </note>
          <note>
            Anf. 56 Socialminister ANNIKA STRANDHÄLL (S)
          </note>
          <note>
            Anf. 57 EMMA HENRIKSSON (KD)
          </note>
          <note>
            Anf. 58 Socialminister ANNIKA STRANDHÄLL (S)
          </note>
          <note>
            Anf. 59 EMMA HENRIKSSON (KD)
          </note>
          <note>
            Anf. 60 Socialminister ANNIKA STRANDHÄLL (S)
          </note>
          <note>
            Anf. 61 EMMA HENRIKSSON (KD)
          </note>
          <note>
            Anf. 62 Socialminister ANNIKA STRANDHÄLL (S)
          </note>
          <note>
            § 15 Svar på interpellation 2016/17:598
          </note>
          <note>
            § 16 Svar på interpellation 2016/17:605 om skärpt kontroll vid
            egen ansökan om konkurs
          </note>
          <note>
            Anf. 63 Statsrådet HELÉNE FRITZON (S)
          </note>
          <note>
            Anf. 64 GUNILLA NORDGREN (M)
          </note>
          <note>
            Anf. 65 Statsrådet HELÉNE FRITZON (S)
          </note>
          <note>
            Anf. 66 GUNILLA NORDGREN (M)
          </note>
          <note>
            Anf. 67 Statsrådet HELÉNE FRITZON (S)
          </note>
          <note>
            Anf. 68 GUNILLA NORDGREN (M)
          </note>
          <note>
            Anf. 69 Statsrådet HELÉNE FRITZON (S)
          </note>
          <note>
            § 17 Svar på interpellation 2016/17:618 om FN-konventionen om
            kärnvapenförbud
          </note>
          <note>
            Anf. 70 Utrikesminister MARGOT WALLSTRÖM (S)
          </note>
          <note>
            Anf. 71 KERSTIN LUNDGREN (C)
          </note>
          <note>
            Anf. 72 Utrikesminister MARGOT WALLSTRÖM (S)
          </note>
          <note>
            Anf. 73 KERSTIN LUNDGREN (C)
          </note>
          <note>
            Anf. 74 Utrikesminister MARGOT WALLSTRÖM (S)
          </note>
          <note>
            Anf. 75 KERSTIN LUNDGREN (C)
          </note>
          <note>
            Anf. 76 Utrikesminister MARGOT WALLSTRÖM (S)
          </note>
          <note>
            § 18 Anmälan om frågor för skriftliga svar
          </note>
          <note>
            § 19 Anmälan om skriftliga svar på frågor
          </note>
          <note>
            § 20 Kammaren åtskildes kl. 12.48.
          </note>
          <note>
            Tryck: Elanders, Vällingby 2017
          </note>
        </div>
      </body>
    </text>
  </TEI>
</teiCorpus>
