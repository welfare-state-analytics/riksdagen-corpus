<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201718</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201718</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201718--34</head>
          <docDate when="2017-11-21">2017-11-21</docDate>
        </div>
      </front>
      <body>
        <div>
          <note>
            § 1 Aktuell debatt om personlig assistans
          </note>
          <note type="speaker">
            Anf. 1 EMMA HENRIKSSON (KD):
          </note>
          <note>
            Fru talman! Hösten 2015 sa finansminister Magdalena Andersson
            att det finns skäl att påbörja besparingar på personlig assistans.
            Det blev en vändpunkt. Då hände någonting, för efter det kan vi
            se en drastisk minskning av antalet personer som är berättigade
            till personlig assistans.
          </note>
          <note>
            De personer i vårt samhälle som har störst behov av samhällets
            stöd ska var och en få möjligheten, som det en gång i tiden fanns
            en stor enighet i Sveriges riksdag om, att leva ett liv som andra.
            Vi ska inte bli begränsade i våra liv på grund av vilka förmågor
            vi föds med eller har, utan vi alla, var och en, ska få det stöd
            vi behöver utifrån våra behov. Men när regeringen går ut och säger
            att man är beredd att göra besparingar på det område som kanske
            är det viktigaste för att visa att vi är ett välfärdssamhälle,
            då är det någonting som håller på att gå sönder, inte bara för
            dem som berörs utan för oss alla, för det är helt avgörande för
            vilket samhälle vi är och vill vara.
          </note>
          <note>
            Kristdemokraterna har för andra gången begärt att vi ska debattera
            den här frågan, därför att det är en akut kris som pågår här och
            nu, varje dag. Min förhoppning är att dagens debatt ska ge några
            nya besked om vart vi vill i framtiden. Vi ska inte bara diskutera
            den enorma kris vi har haft nu under ett par års tid utan framför
            allt hur vi ska ta oss ur den – hur vi inte bara kortsiktigt ska
            rädda ansiktet på dem som har ansvaret utan hur vi på lång sikt
            räddar vår egen värdighet.
          </note>
          <note type="speaker">
            Anf. 2 Statsrådet ÅSA REGNÉR (S):
          </note>
          <note>
            Fru talman! Jag reser ofta i Sverige och träffar många människor,
            många aktörer, myndighetsföreträdare och organisationer. Jag har
            besökt LSS-boenden, daglig verksamhet och personer som har personlig
            assistans, till exempel i samband med att vi förberedde det sociala
            toppmötet, som ägde rum i fredags.
          </note>
          <note>
            Genom de här samtalen och på många andra vis vet jag hur viktig
            personlig assistans är för dem som har personlig assistans, för
            alla de människor som får möjlighet att leva ett självständigt
            liv. Personlig assistans är avgörande.
          </note>
          <note>
            Personlig assistans är också oerhört viktigt för samhället i
            stort. I och med att människor har personlig assistans är det
            fler som kan förvärvsarbeta, fler som kan delta i samhällsdebatten,
            fler som kan delta i aktiviteter, fler som kan bygga samhället
            tillsammans med alla andra.
          </note>
          <note>
            Lagen om stöd och service till vissa funktionshindrade, LSS,
            är en viktig del i det svenska välfärdsbygget. Den har på avgörande
            sätt förbättrat levnadsvillkoren för kvinnor, män, flickor och
            pojkar med omfattande funktionsnedsättningar. När den infördes
            innebar det en stor positiv förändring i människors liv med möjlighet
            att bo, arbeta, resa, bilda familj självständigt.
          </note>
          <note>
            Regeringen vill att intentionerna bakom lagstiftningen ska gälla.
            Då menar jag att lagen ska främja jämlikhet i levnadsvillkor och
            full delaktighet i samhällslivet. Enskilda ska ha möjlighet att
            leva som andra. Rätt person ska få rätt insats. Alla som har rätt
            till personlig assistans ska få det.
          </note>
          <note>
            Samtidigt ska vi bekämpa oegentligheter och felanvändning av
            medel som är avsatta just till människor med funktionshinder som
            har rätt till personlig assistans. Vi ska se till att medlen går
            till dem och inte till andra saker.
          </note>
          <note>
            Regeringen har inte tagit några initiativ till att förändra lagen,
            begränsa eller förändra rätten till personlig assistans. Däremot
            har Högsta förvalt ­ ningsdomstolen med start 2009 kommit med
            ett antal praxisförändrande domar. Domarna har påverkat myndigheten
            Försäkringskassans bedöm ­ ningar av rätten till personlig assistans.
            År 2009 kom en dom som tolkade begreppet grundläggande behov,
            2012 kom en dom som pratade om medi ­ cinskt motiverade insatser,
            egenvård, 2015 kom en dom om det så kallade femte grundläggande
            behovet och i juni i år kom en dom som handlade om väntetid och
            beredskap i det här sammanhanget.
          </note>
          <note>
            Dessa domar och dera s tolkning och genomförande har förändrat
            rätten till assistans, inte på grund av att lagen har ändrats,
            alltså inte på grund av initiativ från regeringen, utan för att
            domstolar har dömt och myndigheter har tolkat lagen. Så går det
            till i en rättsstat, och så fungerar den här sortens lagstiftning.
            Regeringen – för tydlighetens skull – styr inte domstolar, ska
            inte göra det enligt grundlagen, och ska heller inte lägga sig
            i myndighetsutövning. Men vi ser snabba förändringar i rätten
            till assistans, och den påverkar människors liv på ett genomgripande
            sätt.
          </note>
          <note>
            Att värna rättigheterna för personer med stora funktionshinder
            är rege ­ ringens ansvar. I Sverige ska ingen lämnas som har behov
            av stöd. Stat, kommuner och landsting har alla ett ansvar och
            ska dra åt samma håll. De personer som inte har rätt till statlig
            assistansersättning har oftast rätt till stöd från kommuner eller
            landsting. Men jag vet hur viktig just den person ­ liga assistansen
            är för många människor, och jag vet att förändringarna skapar
            både oro och reella stora problem i livet för människor. Man oroar
            sig för om man ska kunna fortsätta arbeta, föräldrar oroar sig
            för hur de ska kunna ta hand om sina barn, äkta makar oroar sig
            för om de ska kunna fortsätta leva tillsammans. Det här är stora
            frågor. Nyligen sa en kvinna, som jag träffade i Göteborg, till
            mig: Skillnaden mellan att ha och att inte ha personlig assistans
            är som skillnaden mellan att ha ett liv och att inte ha ett liv.
          </note>
          <note>
            Därför presenterade jag och regeringen förra veckan ett paket
            för att skapa större förutsägbarhet i rätten till personlig assistans,
            ge kommuner bättre möjlighet att ta sitt fulla ansvar för personer
            med funktionsnedsättningar och också säkerställa att det långsiktiga
            arbete som LSS-utredningen gör kan fortsätta.
          </note>
          <note>
            Vi föreslår en lagändring för att återställa praxis i frågan
            om väntetid och beredskap, en tillfällig frysning av tvåårsomprövningar
            och en lagändring vad gäller förhöjt belopp och kommunernas informationsskyldighet.
          </note>
          <note>
            Samtidigt vet vi alla att lagen om stöd och service inte alltid
            fungerar så väl som den borde. Det gör den inte i dag, och man
            har varit medveten om stora problem tidigare. Därför har också
            tidigare regeringar utrett den här frågan i många omgångar, dock
            inte vidtagit särskilt många åtgärder.
          </note>
          <note>
            Intentionerna bakom lagstiftningen är goda. De vill jag och regeringen
            värna, men vi måste ha ett långsiktigt utvecklingsarbete. Jag
            håller med Emma Henriksson om att vi måste diskutera hur vi går
            vidare i framtiden. Men nu har vi lagt fram ett kraftfullt paket
            som ska verka på kort sikt och samtidigt jobba för förbättringar
            på lång sikt.
          </note>
          <note>
            (Applåder)
          </note>
          <note type="speaker">
            Anf. 3 CAMILLA WALTERSSON GRÖNVALL (M):
          </note>
          <note>
            Fru talman! Melina är 17 år och har en omfattande cp-skada. Hon
            är i behov av personlig assistans dygnet runt. Melina har i genomsnitt
            behövt omkring 900 timmar assistans i månaden. Att mängden assistanstimmar
            har varit så omfattande beror bland annat på att hon periodvis
            har drabbats av epilepsianfall som har varit livshotande. Nu är
            hennes mamma Linda mycket orolig för vad som ska hända när en
            ny omprövning ska ske.
          </note>
          <note>
            Hans är pappa till en dotter med svåra hjärnskador med multifunktionshinder
            som följd. Detta är något som kräver många vård- och omsorgstimmar.
            Familjen har en vardag som de flesta av oss över huvud taget har
            svårt att sätta oss in i och att greppa omfattningen av. När Hans
            uttrycker att det räcker nu – att vi inte kan ha en välfärd som
            sviker de allra svagaste när de behöver den som bäst – då är det
            inte svårt att förstå honom och att hålla med honom.
          </note>
          <note>
            Mats hade ett arbete som krävde viss assistans. När han blev
            av med den assistans som krävdes för att klara jobbet stängdes
            han ute från den viktiga gemenskapen på en arbetsplats och från
            vetskapen om att göra ett viktigt jobb. Mats blev isolerad och
            hamnade i en djup depression till följd av detta.
          </note>
          <note>
            Jag gick från att bidra till samhället till att behöva bidrag,
            berättade han för mig. Han bad mig också att framhäva hur viktig
            och betydelsefull arbetslinjen är i relation till assistansersättningen.
            Hans ord är att vi behöver en tydlig arbetslinje också där.
          </note>
          <note>
            Fru talman! Behoven för de människor som behöver assistans ser
            mycket olika ut, och det är förstås långt ifrån alla som kan arbeta.
            Men för dem som kan det är betydelsen av arbetsinsatsen i sig
            men inte minst arbetsgemenskapen oerhört stor och får inte underskattas.
            Vi behöver alla känna att vi är behövda och efterfrågade. När
            vi moderater talar om arbetslinjen är denna gemenskap en parameter
            som vi vet är mycket betydelsefull.
          </note>
          <note>
            Jag blir mycket berörd av dessa berättelser och av alla människor
            med behov av personlig assistans och hur de kämpar varje dag.
            De vill inget hellre än att leva så självständiga liv som möjligt.
            Och deras anhöriga kämpar också. De vill inget hellre än att deras
            döttrar och söner, mammor och pappor, ska kunna få leva sina liv
            i trygghet och med värdighet.
          </note>
          <note>
            Därför är de exempel som jag ger naturligtvis bara några få exempel
            på alla de människor som berörs av beslut och domar kring LSS
            och personlig assistans. Förutom dessa berättelser har jag tagit
            del av otaliga andra. Jag vill tacka er som har delat med er av
            er vardag, ert kämpande, er oro men också av era glädjeämnen.
          </note>
          <note>
            Fru talman! Moderaternas linje är tydlig.
          </note>
          <note>
            För det första: Syftet med LSS och personlig assistans är att
            människor ska kunna leva självständiga liv, och det värnar vi.
            Assistansreformen är en viktig, sympatisk och central frihetsreform.
            Den är vi stolta över att vi genomförde tillsammans i den borgerliga
            regeringen 1991–1994.
          </note>
          <note>
            Den nu ändrade rättspraxisen har emellertid skapat oro bland
            personer med funktionshinder och deras anhöriga. Denna oro tar
            vi del av, och vi förstår den.
          </note>
          <note>
            Regeringen utlovar nu lagförändringar skyndsamt när det gäller
            visa delar. Vi kommer att noggrant analysera dessa lagförslag
            när de läggs fram i riksdagen.
          </note>
          <note>
            För det andra: De senaste årens domar i Högsta förvaltningsdomstolen
            har skapat oro. Vi förstår det. Regeringens beslut att frysa tvåårsomprövningarna
            var därför nödvändigt. Vi anser dock att det är viktigt att detta
            blir en tillfällig lösning och att det tas fram en långsiktigt
            hållbar lösning. Frågan ligger nu i regeringens händer, och vi
            utgår från att arbetet på Socialdepartementet med att ta fram
            en långsiktig lösning, som också stärker LSS-reformens legitimitet,
            nu intensifieras.
          </note>
          <note>
            För det tredje: Det är helt avgörande att fler människor kommer
            i arbete och att fler företag startas och växer sig starka för
            att ge långsiktiga och hållbara förutsättningar för en trygg och
            väl fungerande personlig assistans och för all annan välfärd i
            Sverige. Fler i arbete och fler starka företag stärker möjligheterna
            för att LSS och personlig assistans kan säkerställas långsiktigt.
          </note>
          <note>
            I arbetslinjen ryms också berättelser som Mats. Att ha ett arbete
            och att bidra till det gemensamma för dem som kan göra något är
            värdefullt, och det måste vi också värna. Människor får aldrig
            försvinna i ensamhet eller glömmas bort.
          </note>
          <note>
            Fru talman! Jag vänder mig till alla mina kollegor i kammaren,
            men naturligtvis särskilt till regeringen när ansvaret nu vilar
            tungt där. Låt oss gemensamt se till att säkra långsiktighet och
            hållbarhet för dem som verkligen behöver det mest – de människor
            som har behov och som har rätt till personlig assistans.
          </note>
          <note>
            (Applåder)
          </note>
          <note type="speaker">
            Anf. 4 CARINA STÅHL HERRSTEDT (SD):
          </note>
          <note>
            Fru talman! Vi sverigedemokrater tycker att personlig assistans
            och lagen om stöd och service, LSS, är en jätteviktig fråga att
            diskutera, speciellt i ljuset av den senaste tidens debatter och
            utveckling. Jag tackar därför för initiativet till debatt, även
            om min inställning i grunden är att det för tillfället är väldigt
            mycket prat och lite verkstad.
          </note>
          <note>
            LSS-reformen var, som sagt, en viktig frihetsreform när den infördes.
            Det var också en mycket viktig rättighetsreform, eftersom LSS
            inte är en lag som alla andra utan just en rättighetslag.
          </note>
          <note>
            Mot denna bakgrund är jag som sverigedemokrat orolig över den
            senaste tidens utveckling, som tyvärr inte kan ses som någonting
            annat än en nedmontering av den personliga assistansen.
          </note>
          <note>
            Vi hör andra vittna om detta. Vi hör nästintill dagligen rapporter
            i medierna om hur denna nedmontering påverkar folk. Vi kan läsa
            den ena berättelsen efter den andra ur det verkliga livet, och
            den ena är mer tragisk än den andra.
          </note>
          <note>
            Det handlar om dödsfall till följd av indragen assistans. Det
            handlar om personer med funktionsnedsättning som inte kan få det
            stöd som de behöver för att leva ett liv som andra och vars föräldrar
            tvingas ta ett övermäktigt stort ansvar. Det handlar om att sondmatning
            inte längre ska anses som ett grundläggande behov. Listan över
            nedslående rapporter kan göras lång.
          </note>
          <note>
            Jag är fullt medveten om att man sedan länge har förstått att
            kostnadsökningarna måste ses över. Redan strax efter reformens
            införande tillsattes en assistansutredning med uppdrag att lägga
            fram förslag om hur kostnaderna skulle kunna minska. Förslagen
            förkastades av dåvarande regering, som ansåg att de var alltför
            drastiska och riskerade att äventyra de grundläggande avsikterna
            med assistansreformen.
          </note>
          <note>
            År 2014 tillsatte regeringen en parlamentarisk kommitté, LSS-kommittén,
            som hade i uppdrag att ta fram förslag om kostnadsdämpande åtgärder.
          </note>
          <note>
            Jag menar dock att det inte är alldeles ovanligt att kostnaderna
            ökar i takt med att ambitionerna ökar. Ambitionerna har genom
            åren också ökat. Det handlar om införandet av ett femte grundläggande
            behov och borttag ­ andet av en öv re åldersgräns. Således omfattar
            LSS f ler än från första början. För en familj som får tillökning
            är det inte alldeles ovanligt att kostnaderna också ökar.
          </note>
          <note>
            Någonstans tror jag ändå att alla förstår att politiken måste
            agera när kostnaderna inom ett område ökar så kraftigt. Det svåra
            är att göra det utan att försämra livskvaliteten för dem som har
            behov av extra stöd. Det som skiljer sig denna gång är att det
            är precis det som har hänt, nämligen att personers livskvalitet
            har försämrats.
          </note>
          <note>
            Vad säger man då i en debatt som denna? Ingenting som jag säger
            eller gör just nu hjälper dem som redan har fått sina liv söndertrasade.
            Och ingenting jag säger kan lätta den börda som alla de anhöriga
            som tvingas ta ett oproportionerligt stort ansvar känner just
            nu eller dämpa den oro som de har. Det är en oro som jag faktiskt
            förstår och som tyvärr är berättigad.
          </note>
          <note>
            Jag har vid något tillfälle sagt: Kliv ur sandlådan och agera
            i stället för att skylla på varandra! Det står jag fast vid. Men
            just nu är det svårt att inte beröra vad det är som gör att vi
            är i denna situation i dag.
          </note>
          <note>
            År 2015 meddelade finansministern att de ökade kostnaderna för
            flyktingmottagandet skulle kunna bekostas genom besparingar inom
            till exempel den personliga assistansen. Detta tillsammans med
            regleringsbrevet till Försäkringskassan om att bryta utvecklingen
            av antalet timmar inom assistansersättningen stannade inte bara
            vid dålig signalpolitik utan fick fruktansvärda konsekvenser för
            många människor.
          </note>
          <note>
            Det är att göra det ganska enkelt för sig att skylla på ett antal
            domar. Faktum är att det är precis det som Magdalena Andersson
            sa som också indirekt har skett.
          </note>
          <note>
            I Stockholms läns landsting, Region Skåne och Västra Götalandsregio
            ­ nen uppgick kostnaderna för vård till personer som vistas i
            Sverige utan tillstånd till sammanlagt 167 miljoner kronor under
            2016. Mitt syfte med denna jämförelse är inte att vända debatten
            utan att visa på att det även finns andra beslut där vi måste
            se över effekterna och titta på hur kostnad ­ erna har skenat.
            Det handlar om pengar vi kunde ha lagt på andra budget ­ poster,
            till exempel assistans, i stället för på personer som enligt lag
            inte ens har rätt att vistas här.
          </note>
          <note>
            Vi lägger alltså otroliga summor på personer som inte har rätt
            att vistas här, och samtidigt handlar denna debatt om att färre
            människor i dag har rätt till assistansersättning från Försäkringskassan
            – och att alla bedömningar visar att trenden fortsätter. Färre
            och fä rre blir beviljade assistans. I regeringens budget beräknas
            antalet brukare med assistansersättning minska även nästa år,
            med 540 personer. Det är en prioritering som jag har svårt att
            förstå.
          </note>
          <note>
            Något annat jag har svårt att förstå är varför ingen verkar se
            helheten och den ekonomiska plussidan. Det handlar om föräldrar
            som kan förvärvsarbeta och betala skatt i stället för att gå hemma.
            Det handlar om personer med funktionsnedsättning som kan ta sig
            till jobbet och till sina fritidsaktiviteter, studera med mera.
            Förutom vinsten i form av en otroligt förbättrad livskvalitet
            och möjligheten att leva ett liv som alla andra är alltså den
            ekonomiska vinsten för samhället väldigt stor.
          </note>
          <note>
            Alla partier här i dag kommer att komma med en massa fina ord,
            men frågan är egentligen: Hur många av partierna har en plan,
            och hur många har en tanke – och, framför allt, hur många har
            en satsning i sin budget?
          </note>
          <note type="speaker">
            Anf. 5 JAN LINDHOLM (MP):
          </note>
          <note>
            Fru talman, statsrådet, ledamöter och åhörare! Hen som lever
            med varierande funktionsförmågor har rätt till det stöd och den
            service som erfordras för att hen ska kunna leva ett liv som alla
            andra. Det är vad lagstiftaren avsåg när lagen om stöd och service
            antogs 1993.
          </note>
          <note>
            Mig veterligen delar samtliga partier i riksdagen fortfarande
            den tolkningen av lagen. Assistans är en av de stödformer som
            lagen anger. Denna debatt handlar alltså om rätten till assistans
            för dem som har behov av – och därmed också rätt till – sådan.
            När jag tänkte på denna debatt tänkte jag att den kan bli ganska
            tråkig och uddlös eftersom det såvitt jag förstår inte föreligger
            några större meningsskiljaktigheter mellan partierna i frågan
            om rätten till assistans.
          </note>
          <note>
            Lagen om stöd och service från 1993 är alltså en rättighetslagstiftning
            med målet att den enskilde med funktionsvariationer ska ges möjligheter
            till ett liv som andra och även tillförsäkras goda levnadsvillkor.
            Lagen fick revolutionerande betydelse för de flesta som ingår
            i de personkretsar lagen omfattar. Som med all annan lagstiftning
            är det naturligtvis så att det finns de som inte tycker att den
            var tillräcklig, men för de allra flesta som har funktionsvariationer
            har reformen naturligtvis inneburit ett helt nytt liv.
          </note>
          <note>
            Tillämpningen har dock förändrats genom åren. Som redan nämnts
            har det bland annat skett genom vägledande domar i Högsta förvaltningsdomstolen,
            till exempel 2009, 2012, 2015 och nu senast i somras, 2017. Ingen
            har kunnat undgå att se hur den nya praxis som dessa domar har
            inneburit har förändrat hur främst Försäkringskassan men även
            kommunerna har tillämpat lagen. Steg för steg har den praktiska
            tillämpningen fjärmats allt mer och mer från det lagstiftaren
            avsåg med lagen.
          </note>
          <note>
            Politiker, oavsett partitillhörighet, som arbetar närmast detta
            område har sedan länge sett hur en förskjutning av praxis växer
            fram. För mig som miljöpartist var det självklart mycket lättare
            att debattera dessa frågor när vi var i opposition. Nu när vi
            ingår i regeringsunderlaget är det inte lika självklart hur man
            kan agera och vad man kan säga. Ni som deltog i alliansregeringens
            arbete vet också att det med regeringsansvaret följer att man
            inte kan problematisera lika tydligt som när man är i opposition.
          </note>
          <note>
            I stället måste man hela tiden ta hänsyn till de beredningskrav
            som finns och de former och tidtabeller som är möjliga. Uttalanden
            från den som företräder regeringssidan uppfattas ofta som löften,
            som sedan förvandlas till brutna eller svikna löften när det visar
            sig att den fråga som har debatterats inte går att genomföra på
            det sätt man kanske i förväg trodde.
          </note>
          <note>
            Här i riksdagen är vi bara lagstiftare; vi är inte de som utför.
            När vi har fått en tydlig bild av hur domarna från Högsta förvaltningsdomstolen
            förändrar tillämpningen har vi sett att det krävs ett lagstiftningsarbete.
            Det innebär att man sätter igång en apparat som är ganska stor
            och som tar tid. Om man har för bråttom kan det i värsta fall
            leda till att man skapar större oro och osäkerhet, och det kan
            till och med vara så att en dåligt genomtänkt förändring i sin
            tur kan leda till ytterligare brister och försämringar för brukarna.
          </note>
          <note>
            Det är väl här partierna skiljer sig åt, vad jag kan se. Vi vill
            ju alla att de konsekvenser som Högsta förvaltningsdomstolens
            utsagor har lett till inte ska se ut som de gör nu. Vi vill att
            de som lever med funktionsvariatio ­ ner inte ska få försämringar
            av livskvaliteten eller sämre möjligheter att leva som vi andra.
            Meningsskiljaktigheterna handlar som jag tolkar det om hur regering
            och riksdag kan säkerställa att en återgång till de intentioner
            som fanns när lagen beslutades kan ske så snabbt och säkert som
            möjligt.
          </note>
          <note>
            Oppositionen anser alltid att regeringen skulle ha agerat tidigare,
            och det är lite grann oppositionens roll att göra det. Företrädare
            för dem som nu sitter vid makten skulle kunna säga att den tidigare
            regeringen väl kun ­ de ha börjat med detta redan då; det är nämligen
            inget som är alldeles nytt, utan det är en förändring som har
            pågått under en längre tid.
          </note>
          <note>
            Den regering vi har nu började med att tillsätta ett antal utredningar,
            vilket ju är ett krav om man ska göra stora förändringar. Lagstiftning
            måste bygga på rättssäker information och inte på hörsägen och
            rykten. Fakta måste underbyggas, och vi har två utredningar som
            kommer att lämna underlag nu i december. Utifrån detta har regeringen
            nu sagt att det kommer förändringar ganska snabbt, vilket ministern
            här redogjorde för tidigare.
          </note>
          <note type="speaker">
            Anf. 6 ANDERS W JONSSON (C):
          </note>
          <note>
            Fru talman! Jag vill börja med att tacka Kristdemokraterna för
            att de har tagit initiativ till denna otroligt viktiga debatt.
            Detta handlar nämligen om några av de människor i vårt land som
            är absolut mest beroende av en fungerande välfärd i form av assistans
            – och som nu ser sin tillvaro rasa samman, mycket på grund av
            passivitet från vänsterregeringens sida.
          </note>
          <note>
            Jag fick för några veckor sedan ett mejl som jag har fått tillstånd
            att berätta om, fru talman. Avsändaren skriver: Hej! Vet att du
            känner till vår sons situation sedan din tid som barnläkare på
            sjukhuset i Gävle. Skriver det här mejlet till dig för att be
            om hjälp och råd då vi har fått mycket oroande information från
            Försäkringskassan.
          </note>
          <note>
            Jag känner den här killen väl. Han är snart 30 år och trivs bra
            med livet. Han är sedan tidiga år förlamad och helt beroende av
            respirator, men han är nu stolt – han har fått en egen lägenhet
            och har ett jobb. Han älskar sport: Brynäs, GIF och, förstås,
            SAIK i bandy. Han har dubbel assistans dygnet runt av ett tiotal
            ordinarie plus några vikarier.
          </note>
          <note>
            Pappan skriver vidare i sitt mejl: Vi har nu fått brev från Försäkrings
            ­ kassan angående tvåårsomprövningen. Svaret lyder: Försäkringskassan
            överväger att fatta beslut om att du inte längre har rätt till
            fortsatt assistans ­ ersättning. Det beror på att ditt hjälpbehov
            med respiratorvård bedöms vara sjukvårdande insats och påverkar
            rätten till assistansersättning. För ­ säkringskassan bedömer
            att du kan behöva viss tid för att ordna ditt stöd ­ behov på
            annat sätt – ja, tacka för det – och vi kan därför betala ut assi
            ­ stansersättningen i november, december och januari om den utförs.
            Från februari upphör betalningarna.
          </note>
          <note>
            Pappan frågar mig vad de ska göra. Vad ska jag svara på den frågan?
            Det är ju det som denna debatt handlar om – hur tillvaron för
            den här unge mannen och många andra trasas sönder på grund av
            vänsterregeringens prioriteringar.
          </note>
          <note>
            Jag hör nu ett antal socialdemokrater och miljöpartister säga
            att detta beror på domstolar eller på Försäkringskassan i stället
            för att själva ta ansvar för den mycket besvärliga situation som
            så många människor med omfattande funktionsnedsättningar har hamnat
            i.
          </note>
          <note>
            Åsa Regnér var den senaste i raden att säga att detta hänger
            samman med beslut som har fattats av domstolar. Men det handlar
            inte bara om beslut som har fattats av domstolar, utan det handlar
            också om ett antal andra beslut och om åsikter som vänsterregeringen
            har gett uttryck för.
          </note>
          <note>
            Magdalena Andersson sa 2015 att vi måste dämpa kostnadsutveck
            ­ lingen inom assistansersättningen. Samma höst skrev regeringen
            i sitt reg ­ leringsbrev till Försäkringskassan att man skulle
            bryta utvecklingen av an ­ talet timmar inom assistansersättningen.
            I samband med LSS-utredningen som tillsattes sas det tydligt att
            det handlar om att se på hur kostnaderna för personlig assistans
            ska sluta att öka. Direktivet var jättetydligt: Lägg fram förslag
            för att minska kostnaderna.
          </note>
          <note>
            Lägg därtill alla andra beslut som också har slagit mot dem som
            behöver assistans. Jag tänker till exempel på att arbetsgivaravgiften
            för unga har höjts. Inte minst tänker jag på den klappjakt som
            regeringen bedriver på assistansföretag som är aktiebolag och
            som därmed måste ha ett överskott. Två tredjedelar av alla assistansberättigade
            har i dag valt en privat utförare. Om regeringen och Vänstern
            blir framgångsrika i att få bort alla privata företag från välfärden
            kommer alla dessa tusentals personer vara hänvisade till att välja
            kommunen.
          </note>
          <note>
            Att regeringens politik har haft avsedd effekt ser vi i att antalet
            assistansberättigade individer minskar. Det handlar inte längre
            om enstaka individer, utan det handlar om ett stort antal. Därtill
            handlar det, som jag inledde med att säga, om de människor som
            är mest beroende av samhäl ­ lets stöd.
          </note>
          <note>
            Jag välkomnar att regeringen nu äntligen väljer att ta åtminstone
            ett steg tillbaka. Högsta förvaltningsdomstolens dom från i somras
            ska nu enligt regeringen hanteras.
          </note>
          <note>
            Det är bra, men det räcker inte. Regeringen måste backa från
            sina rikt ­ linjer till Försäkringskassan om att sänka kostnaderna
            för assistans. Reger ­ ingen måste också sluta att bedriva klappjakt
            på de assistansföretag som erbjuder assistans av hög kvalitet
            och som samtidigt redovisar överskott och tar ut vinst. Slutligen
            måste regeringen behandla även de andra ut ­ pekade domsluten
            från Högsta förvaltningsdomstolen på samma sätt, det vill säga
            lägga fram lagförslag som återupprättar intentionerna i LSS vad
            gäller assistansen.
          </note>
          <note>
            Fru talman! Denna kombination av passivitet – det vill säga att
            inte lägga fram förslag i ett läge då domstolar och myndigheter
            fattar beslut som vi anser strider mot intentionerna i LSS – och
            en lång rad konkreta beslut som slår direkt mot assistanssystemet
            måste upphöra.
          </note>
          <note>
            Jag hoppas att denna debatt blir ett viktigt steg i att regeringen
            och Vänstern ångrar sig, gör om och rätt. Det handlar om några
            av de absolut mest behövande.
          </note>
          <note>
            (Applåder)
          </note>
          <note type="speaker">
            Anf. 7 MAJ KARLSSON (V):
          </note>
          <note>
            Fru talman! Om någon under valrörelsen 2014 hade sagt till mig
            att en av de frågor som vi kommer att behöva slåss hårdast för
            är frågan om LSS hade jag nog bara skrattat. Jag hade sagt att
            den person som påstod något sådant var helt ute och cyklade. Jag
            hade sagt att med en rödgrön regering är våra medborgerliga rättigheter
            inget som vi kommer att behöva slåss för.
          </note>
          <note>
            Nu skulle alla de som hade drabbats av den förra regeringens
            politik kunna andas ut. Nu skulle det vara slut på tiden då människors
            behov fick ge vika för ekonomi.
          </note>
          <note>
            Inte för en sekund skulle jag då ha kunnat tro att det bara några
            veckor in i den nya mandatperioden skulle visa sig att jag hade
            helt fel. Inte hade jag kunnat tro att vi mer än någonsin skulle
            behöva slåss för en av de största frihetsreformerna som Sverige
            genomfört eller att en rödgrön reger ­ ing skulle bidra till att
            våra grundläggande rättigheter är hotade.
          </note>
          <note>
            Fru talman! Precis när jag började jobba med den här frågan åkte
            jag spårvagn hem till Majorna. Genom fönstret såg jag en man som
            hade mycket omfattande funktionsnedsättningar. Just där och då
            slogs jag av att han i en annan tid eller i ett annat land med
            all säkerhet hade varit en fånge i sin egen kropp, troligtvis
            på ett sjukhus eller på en av alla institutioner som Sverige hade
            innan vi blev en riktig demokrati – före 1994.
          </note>
          <note>
            Men nu är jag född i ett land där vi har genomfört en reform
            som gjort att han, när jag såg honom där på gatan, stod med sina
            två assistenter och målade tavlor. Tillsammans stod de där med
            papper och pensel och fånga ­ de den värld som mannen ville att
            andra ska se. De utförde det som han ville göra. Det var en ögonblicksbild
            som fyllde hela mig med en känsla av stolthet och en enorm känsla
            av trygghet.
          </note>
          <note>
            Jag är så sjukt stolt över att bo i ett land där vi tillsammans
            har kommit överens om att vi gemensamt ska garantera att Emmas
            barn ska kunna växa upp till en fri medborgare om hen skulle födas
            med en funktionsnedsättning.
          </note>
          <note>
            Vi har skrivit på ett kontrakt om att Åsas kärlek, om hen blir
            sjuk, ska kunna arbeta, studera och ta hand om sin familj.
          </note>
          <note>
            Jag fylls av en känsla av trygghet när jag tänker tanken att
            ni ska se till att jag fortfarande kan gå ut och dansa om jag
            skulle råka ut för en olycka.
          </note>
          <note>
            Det handlar om ett löfte till varandra att det inte är vår funktionalitet
            som ska vara avgörande för om vi ska vara fullvärdiga och fria
            medborgare – ett löfte att vi, oavsett vad livet bjuder oss, ska
            känna oss trygga med att vi ska få våra behov tillgodosedda och
            att vi ska ha rätten att leva våra liv.
          </note>
          <note>
            Men nu är detta löfte brutet. I dag finns inget kontrakt som
            garanterar min eller din frihet. I dag går ingen av oss säker.
          </note>
          <note>
            Den omfattande kris som vi pratar om här är i första hand en
            kris för alla dem som drabbats, men i grund och botten är denna
            kris ett verkligt hot mot oss alla. Det är allas vår trygghet
            och allas vår rätt till våra liv som står på spel.
          </note>
          <note>
            Nu är det inte längre bilden av den där mannen som präglar min
            syn på vårt trygghetssystem. I stället är det blicken hos mannen
            som jag träffade förra veckan – som var så fylld av desperation
            att jag fick svårt att möta den – som jag ser framför mig.
          </note>
          <note>
            Nu är det inte lycka som jag känner, utan det är skam. En förälder
            ring ­ de mig häromdagen, och jag kunde knappt höra vad han sa.
            Han kunde inte sluta gråta, för hans dotters liv hade slagits
            i spillror.
          </note>
          <note>
            I dag är det extrem ilska jag känner över det ovärdiga i att
            människor i mitt land måste utkämpa ett krig för att få leva och
            inte bara existera.
          </note>
          <note>
            I dag är jag uppriktigt rädd att det inte är mina eller våra
            behov som kommer att styra om något skulle hända mig eller mina
            nära. Denna rädsla förstärks av den rödgröna regeringen.
          </note>
          <note>
            Fru talman! Trots allt drar jag en lättnadens suck över att regeringen
            äntligen dragit i nödbromsen. Det är en delvinst för oss, och
            det har för stunden stor betydelse för dem som drabbas nu.
          </note>
          <note>
            Men detta ger ingen varaktig lösning. Med sitt åtgärdspaket har
            reger ­ ingen i själva verket hänskjutit frågan till nästa regering.
            Det är inte att rädda LSS.
          </note>
          <note>
            Därför krävs det nu att vi samarbetar över blockgränserna. Jag
            älskar inte tanken på att slå mig i slang med dem där, men det
            finns tillfällen då det är den enda rimliga vägen. Detta är ett
            sådant tillfälle, för denna fråga handlar om våra grundläggande
            mänskliga rättigheter.
          </note>
          <note>
            Det har till och med gått så långt att vi inte alls söker politisk
            konflikt. Vi vill att vi ska hitta en varaktig lösning – en lösning
            som innebär att lagen återgår till det som var tanken när den
            initierades.
          </note>
          <note>
            Än en gång vill jag uppmana er att ta vårt erbjudande på allvar.
            Låt oss sätta oss ned och ta fram ett nytt lagförslag, så att
            vi en gång för alla kan visa att vi tillsammans står upp för våra
            gemensamma och medborgerliga rättigheter.
          </note>
          <note type="speaker">
            Anf. 8 JAN BJÖRKLUND (L):
          </note>
          <note>
            Fru talman! Imse vimse spindel klättrar uppför trå’n – så sjunger
            Selmas mamma för lilla Selma. Då känns det lite lättare. Selma
            ska få vatten genom en PEG-kateter innan hon kan inhalera sina
            mediciner. Det sker innan slemmet i lungorna ska bort. Sedan ska
            Selma sondmatas, och därefter ska hon få sina andra mediciner.
          </note>
          <note>
            Selma kan inte gå. Hon kan inte prata eller äta själv. Selma
            föddes med en grav hjärnmissbildning. Hon kan inte röra sina händer,
            sina armar eller sina ben. Tack vare LSS-reformen har hon fått
            assistans i livet. Men Selmas assistans ska dras in. Bedömningen
            är att hon inte behöver hjälp med grundläggande behov. Selma sondmatas,
            och det räknas som egenvård.
          </note>
          <note>
            Det skär i hjärtat på mig, och på de flesta andra, när jag läser
            om de barn som drabbas av regeringens nedskärningar av LSS-reformen.
            Det är så obarmhärtigt att man ofta inte står ut när man läser
            berättelserna.
          </note>
          <note>
            Fru talman! Statsrådet Åsa Regnér säger nu att regeringen tänker
            införa ett tillfälligt stopp för neddragningarna, men det beskedet
            är helt otillräckligt. Det hjälper till exempel inte alla dem
            som redan har förlorat sin assistans.
          </note>
          <note>
            Det finns nyfödda barn i vårt land som blir kvar på sjukhus i
            månader, eftersom de behöver dygnetruntövervakning för att inte
            sluta andas. Det finns föräldrar som slutar jobba för att ta hand
            om sina vuxna barn som förväntas klara sig själva på dagarna.
            Det finns personer med omfattande rörelsehinder som nu måste stanna
            ensamma i sin säng hela tiden. För dem som redan har fått sin
            assistans indragen kommer regeringens förslag inte att innebära
            något över huvud taget.
          </note>
          <note>
            Fru talman! Åsa Regnér har tillsatt en LSS-utredning som ska
            vara klar i oktober 2018. Jag lovar att om avsikten med utredningen
            hade varit att föreslå förbättringar hade den varit klar före
            valdagen. Sedan kommer det att dröja ytterligare kanske uppemot
            ett år innan lagen är på plats. Denna tidsutdräkt är oacceptabel.
            De som har blivit av med sin assistans kan inte vänta.
          </note>
          <note>
            Regeringen påstår att utredningen ska föreslå en moderniserad
            lagstiftning med helhetssyn. Men med utredningens direktiv är
            detta inte möjligt. Regeringen skriver ju uttryckligen att alla
            eventuella förbättringsförslag inom LSS ska bekostas av besparingar
            inom assistansersättningen. Själva utgångspunkten för denna debatt
            är emellertid att den här ersättningen är för låg.
          </note>
          <note>
            Dessutom kan fler besparingar inom assistansen behöva ske av
            statsfinansiella skäl, skriver regeringen. Det uttryckliga målet
            med utredningen är inte att förbättra LSS; det är att minska kostnaderna.
            Ordet ”kostnad” nämns 38 gånger i regeringens direktiv till LSS-utredningen.
            Ordet ”medmänsklighet” nämns noll gånger.
          </note>
          <note>
            Fru talman! Tidtabellen måste göras om. Det behövs ett snabbspår.
            Människor ska inte behöva vänta. Regeringen måste också se till
            att de som har förlorat sin assistans, men som behöver den, ska
            få sin assistans.
          </note>
          <note>
            Det var Folkpartiet liberalerna som drev fram LSS-reformen på
            1990-talet under den dåvarande borgerliga regeringen. Syftet var
            att öka friheten för alla människor i Sverige. Det handlar om
            att ge människor ett värdigt liv och att alla ska har rätt att
            delta i samhällslivet. Det handlar om självständighet. Rätten
            till personlig assistans är den största frihetsreform som har
            genomförts i vårt land för personer som lever med funktionsnedsättning.
          </note>
          <note>
            Denna reform kommer vi liberaler att försvara. Vi kommer inte
            att svika Selma och andra i hennes situation. Alla barn ska ha
            rätt till sin frihet. Selma ska inte bara överleva, utan hon ska
            kunna leva.
          </note>
          <note>
            (Applåder)
          </note>
          <note type="speaker">
            Anf. 9 EMMA HENRIKSSON (KD):
          </note>
          <note>
            Fru talman! Under de senaste veckorna har flera av oss kunnat
            ta del av hur frågan om personlig assistans debatteras. Vi har
            kunnat följa några av alla de personer som drabbas – de familjer
            som får sina liv sönderslagna. Men anledningen till att vi kristdemokrater
            har begärt att denna debatt ska hållas just här i dag är att detta
            är Sveriges riksdag. Det är här vi stiftar lag. Det är här som
            vi har möjlighet att ta ansvar för att faktiskt ändra på det som
            har brustit.
          </note>
          <note>
            Det som har hänt de senaste två åren är att den lag som vi i
            bred enighet stiftade här i kammaren inte längre fungerar. Efter
            två decennier har ett antal rättsfall kommit som har inneburit
            att grunden helt och hållit har ändrats. Vi har fått underlag
            från Inspektionen för socialförsäkringen och från Försäkringskassan
            som säger att det är just detta som har hänt. Vi har alltså underlag
            som säger att rättsläget har ändrats, och det innebär att människor
            inte längre är trygga i dag.
          </note>
          <note>
            Det finns bara en sak som vi som lagstiftare kan göra. Det är
            att ta vårt ansvar och ändra lagen. Regeringens ansvar är att
            komma med ett underlag för det. Jag välkomnar varmt att regeringen
            äntligen har tagit initiativ till att stoppa det som skulle bli
            effekten av den senaste domen, som kom i somras.
          </note>
          <note>
            Samtidigt rullar regeringen ut en tjock matta av dimridåer. För
            man stoppar inte det som redan under två års tid har varit en
            assistanskris, utan det är tvåårsomprövningarna som stoppas. En
            del människor, som hade fått en förhandssignal från Försäkringskassan
            om att deras stora mörker snart skulle komma och att de snart
            inte längre kommer att få det som i vissa fall har fungerat i
            decennier, får nu veta att de kan andas ut, åtminst ­ one till
            oktober 2018.
          </note>
          <note>
            Regeringen måste ta sitt ansvar och säga: Vi ska ändra lagen
            för att återställa det läge som rådde inte bara före domen som
            kom i somras utan också efter de andra domarna.
          </note>
          <note>
            Man kan i underlag från våra myndigheter läsa om dessa domar
            och se att de är orsaken till att andelen som får beviljad assistans
            efter att man sökt för första gången på två års tid drastiskt
            har minskat. Det är samma domar som har gjort att en andel får
            färre timmar eller kanske helt och hållet blir utan sin assistansersättning
            efter tvåårsomprövningen. Dessa personer kommer att bli utan assistansersättning
            tills vi ändrar lagen.
          </note>
          <note>
            Att stoppa tvåårsomprövningarna är att göra en insats som kan
            liknas vid att sätta in respirator. LSS kommer att överleva fram
            till valdagen. Men om vi inte har en ny lag att ta ställning till
            och få på plats som återställer intentionen är det samma sak som
            att när det tillfälliga stoppet tas bort tas också respiratorn
            bort.
          </note>
          <note>
            Vi måste ta vårt ansvar. Jag vill därför fråga statsrådet: Kan
            regeringen här och nu lova att inte bara ha ett tillfälligt stopp
            utan också att använda denna tid till att ta fram ett nytt lagförslag
            som vi kan klubba igenom här i kammaren och som återställer och
            återupprättar det som var intentionen med lagstiftningen?
          </note>
          <note>
            Jag har också en fråga till Miljöpartiet, som också är ansvarigt
            i reger ­ ingen. Om ni ser det som Jan Lindholm lyfte fram i debatten,
            att ingen har kunnat undgå att lagstiftningen har fjärmat sig
            från det som var intentio ­ nen, är ni då beredda att fortsätta
            sitta i regeringen utan att kräva att un ­ derlag till lagändringar
            tas fram?
          </note>
          <note>
            Det räcker nämligen inte bara att utreda, utan om vi ska kunna
            ändra lagen här i riksdagen måste vi ha ett underlag för lagändring.
            Detta är utlovat när det gäller sommarens dom, men det är ännu
            inte utlovat för de domar som har inneburit att andelen assistansberättigade
            har sjunkit med mer än 1 000 personer. Vi har underlaget från
            myndigheterna. Nu gäller det att också agera utifrån detta.
          </note>
          <note>
            (Applåder)
          </note>
          <note type="speaker">
            Anf. 10 Statsrådet ÅSA REGNÉR (S):
          </note>
          <note>
            Fru talman! Jag vill börja med ett citat: ”Under hösten 2010
            har det också framkommit exempel på fusk, oegentligheter och överutnyttjande
            av assistansersättningen. Preliminära bedömningar av polismyndigheter
            och Försäkringskassan pekar på att den ekonomiska omfattningen
            kan vara betydande.”
          </note>
          <note>
            Ett annat citat lyder: ”Anslaget för den statliga assistansersättningen
            har ökat från cirka fyra miljarder kronor då reformen infördes
            år 1994 till 21 miljarder för år 2012. Fusk och missbruk står
            enligt utredningen, även lågt räknat, för betydande belopp.”
          </note>
          <note>
            Detta sa min företrädare, kristdemokraten Maria Larsson, som
            hade ansvar för de här frågorna i den tidigare regeringen. Den
            tidigare reger ­ ingen, där Kristdemokraterna och andra allianspartier
            ingick, var alltså mycket medveten om kostnadsutvecklingen och
            ville få kontroll över den. Man var särskilt intresserad av att
            diskutera oegentligheter gällande utbetalningar. Ni låtsas nu
            som att ni inte sa det. Ni låtsas nu som att det inte var ett
            problem och att det inte är ett problem. Ni säger en sak i regeringsställning
            men en helt annan i opposition.
          </note>
          <note>
            Regeringen har vidtagit en rad åtgärder i frågan om personlig
            assistans. En av dem är att vi ser över företag och privata anordnare
            på den här marknaden för att komma längre när det gäller att skilja
            seriösa anordnare från oseriösa och vara duktigare på att komma
            åt oegentligheter i utbetalningar.
          </note>
          <note>
            Jag ställer mig väldigt frågande till att lagstiftare antyder
            eller nästan direkt säger att domstolar i Sverige styrs av regeringen.
            Det blir, tycker jag, väldigt underliga slutsatser i den här frågan.
            Domstolar styrs inte av regeringen. Domstolar styrs inte av ett
            regleringsbrev som dessutom inte är det aktuella regleringsbrevet.
            Detta vet ni också. Ni låtsas som att ni inte förstår hur det
            här systemet ser ut. Detta är en rättighetslagstiftning. När man
            inte vet vad som gäller går man till domstol, och då talar domstolen
            om vad som ska gälla.
          </note>
          <note>
            Vi har tillsatt en långsiktig LSS-utredning. Vi har också bett
            om översyner av de här domarna, och dessa översyner kommer i december.
            Detta gjorde ni aldrig. Det kom domar även på er tid. Ni gjorde
            ingenting åt det. Det finns ett tillkännagivande från mitt parti
            som ni inte gjorde någonting åt. De här domarna hänger ju ihop,
            och det vet ni också, eftersom ni kan den här reformen.
          </note>
          <note>
            Jag får underlag i december som handlar om de domar som ni har
            pratat om här. Jag kommer att titta på dem och se vad vi kan göra.
            Jag vill värna intentionerna i lagen om stöd och service och när
            det gäller personlig assistans. Men jag vill också ta ansvar för
            helheten och för de oegentligheter i utbetalningar som finns,
            som ni visste fanns under er tid och som ni också diskuterade.
          </note>
          <note>
            (Applåder)
          </note>
          <note type="speaker">
            Anf. 11 CAMILLA WALTERSSON GRÖNVALL (M):
          </note>
          <note>
            Fru talman! Att värna denna frihetsreform är något som vi moderater
            gör. Vi ledde också den regering som i början av 90-talet införde
            den i Sverige. Vi vill nu fortsatt värna den och säkerställa att
            resurserna går till just de människor som behöver dem.
          </note>
          <note>
            Allt fusk med bidrag och skatter är djupt problematiskt. Det
            är upprörande och något vi satsar resurser på att bekämpa. Såväl
            inom LSS som i andra välfärdssystem behövs skarpare uppföljning
            och skarpare tillsyn. Det avsätter vi ökade resurser för i vår
            budget. Allt oupptäckt fusk är förlorade skattekronor. Det är
            helt enkelt resurser som i stället kunde ha använts till att utveckla
            välfärden för alla med behov av assistans, vård och omsorg.
          </note>
          <note>
            För mig är det direkt stötande att mindre nogräknade personer
            skor sig på andras legitima behov av stöd och hjälp. Så här kan
            det inte få fortsätta. Resurserna ska gå till dem som har rätt
            till samhällets gemensamma stöd. De som har personlig assistans
            ska få den hjälp de behöver och har rätt till. Ingenting annat
            duger. Samtidigt ska stöden vara långsiktiga, hållbara och trygga.
            Ett ekonomiskt balanserat ansvarstagande är också nödvändigt.
          </note>
          <note>
            Vår hållning är klar. Dessa värdefulla resurser ska gå till de
            människor som är i behov av dem, inte till personer som inte är
            det.
          </note>
          <note>
            Fru talman! Vi har också ett problem med att människor ramlat
            mellan stolar när det gäller huvudmän. Det delade huvudmannaskapet
            ställer till en hel del oro i sig, och det behöver vi komma till
            rätta med. Det ska inte vara så i en välfärdsstat som Sverige
            att människor ska behöva känna sig oroliga för att skyfflas mellan
            olika huvudmän eller att bedömningar ska se radikalt olika ut
            beroende på var man bor och var man befinner sig. Vi moderater
            skulle vilja se att detta blev tydligare och tror att vi i grunden
            behöver ta ett fastare grepp runt frågan om huvudmannaskapet.
          </note>
          <note>
            Fru talman! Det är helt centralt att sträva efter långsiktighet
            och hållbarhet när det gäller assistansreformen. Det handlar om
            trygghet. Kring frågor och avgöranden som rör LSS och personlig
            assistans krävs gemensamma lösningar, helhetssyn och balanserade
            avvägningar som syftar till just långsiktighet, överblickbarhet,
            hållbarhet och därmed trygghet för den enskilde i behov av personlig
            assistans. Detta gäller även för att kunna ge ökad trygghet och
            förutsägbarhet för alla anhöriga, alla utförare av assistans,
            som min kollega Anders så väl beskrev, samt de ansvariga huvudmännen
            – stat och kommun.
          </note>
          <note>
            Jag vänder mig återigen till mina kollegor i kammaren: Låt oss
            gemensamt se till att säkra denna långsiktighet och hållbarhet
            för dem som verkligen behöver det – de med behov och rätt till
            assistans!
          </note>
          <note type="speaker">
            Anf. 12 CARINA STÅHL HERRSTEDT (SD):
          </note>
          <note>
            Fru talman! Det gick så långt att FN:s kommitté för ekonomiska,
            sociala och kulturella rättigheter kritiserade den svenska regeringen
            för de planerade besparingarna inom LSS och assistansersättningen.
            Man ville att spardirektiven skulle omprövas.
          </note>
          <note>
            Regeringen hävdar att man vill värna LSS och assistansersättningen
            och att man ska garantera personer med funktionsnedsättning det
            stöd de behöver. I själva verket är det runt 1 200 färre som har
            assistans i dag jämfört med när regeringen tillträdde. Bara under
            det senaste året har antalet minskat med nästan två personer per
            dag.
          </note>
          <note>
            Vad skulle det då egentligen innebära om vi skulle dra ned på
            LSS och assistans, förutom såklart minskad livskvalitet? Jag tänkte,
            fru talman, att jag skulle återgå lite till frågan om att se helheten
            och samhällsnyttan.
          </note>
          <note>
            Vad jag har förstått går ca 90 procent av assistansersättningen
            till löner, och det borde vara en väldigt hög andel jämfört med
            till exempel skolor eller vårdcentraler, där mycket av kostnaderna
            går till lokalhyra och utrustning.
          </note>
          <note>
            Jag läste också någonstans, fru talman, att drygt två tredjedelar
            går direkt tillbaka till den offentliga sektorn i form av inkomstskatter,
            sociala avgifter och moms på ökad konsumtion och att en liten
            del såklart också betalas in i form av bolagsskatter. Det finns
            nog ingen annan av den offentliga sektorns utgiftsposter där återflödet
            av pengar till stat och kommun är lika stort.
          </note>
          <note>
            En väldigt stor del av brukarna kan arbeta och betala skatt tack
            vare sina personliga assistenter. Som jag var inne på innan är
            en annan stor pluspost skatteintäkter från alla de anhöriga vars
            tid då i stället frigörs för lönearbete. En intressant fråga att
            ta upp är också hur många av de 80 000 personliga assistenterna
            som skulle vara arbetslösa utan LSS.
          </note>
          <note>
            Min fråga till statsrådet blir: Har ni analyserat vad era besparingar
            egentligen i slutändan skulle kunna kosta?
          </note>
          <note>
            Det är bra och välkommet att regeringen väljer att införa ett
            tillfälligt stopp för tvåårsomprövningarna. Det är också bra att
            regeringen nu äntligen efter massiva påtryckningar väljer att
            snabbutreda ett nytt lagförslag. Sverigedemokraterna skulle dock
            vilja att man också beaktade de tidigare aktuella domarna och
            att de också omfattades av snabbutredningen.
          </note>
          <note>
            Det är frustrerande och hjärtskärande att ta del av medierapporteringen
            i denna fråga. Det är inte sällan vi ser rubriker om att en eller
            båda föräldrarna tvingas sluta jobba för att ta hand om barn utan
            ersättning. Ekonomin slås i spillror, syskonen far illa, familjen
            far illa och föräldrarna knäcks.
          </note>
          <note>
            I mitt Facebookflöde fick jag häromdagen upp ett inlägg om hur
            en mamma beskrev att hon inte längre orkade ta ensamt ansvar och
            för en stund faktiskt funderade på att avsluta sitt liv. Hon tog
            en burk med tabletter, satte sig i bilen och funderade på vad
            hon skulle göra, men lyckligtvis tänkte hon om.
          </note>
          <note>
            Vi har alla här ett ansvar för att personer inte ska behöva känna
            sig så maktlösa som denna kvinna. I Sverige 2017 ska vårt skyddsnät
            fungera. Det är de tidigare generationernas hårda arbete och betalade
            skatt som var tänkt till det. Vi kan inte kasta bort alla tidigare
            generationers hårda arbete.
          </note>
          <note>
            Vi kan heller inte svika dem som är i behov av hjälp. Krävs det
            ett snabbt agerande är det vad både jag och svenska folket förväntar
            oss. Till statsrådet vill jag säga: Agera, och agera kraftigt!
          </note>
          <note type="speaker">
            Anf. 13 JAN LINDHOLM (MP):
          </note>
          <note>
            Fru talman! Först vill jag bara beklaga att formuleringen ”regeringens
            neddragningar” upprepas flera gånger här från talarstolen. Det
            kan tyvärr vara så att medborgarna tror att det finns någon sanning
            bakom det. Det har inte fattats några beslut om neddragningar
            av assistans från regeringens sida.
          </note>
          <note>
            Sedan blev jag väldigt glad när företrädaren för Moderaterna
            tog upp att pengarna inom området ska gå till dem som har rätt
            till det och inte till sådana som fuskar. Det var en ny signal.
            Statsrådet har flera gånger tidigare lyft fram frågan under hela
            perioden, och hon nämnde det nyss under sitt senaste anförande,
            att det finns kunskap om brister.
          </note>
          <note>
            Jag har läst utredningar som visar på att det handlar om väldigt
            stora belopp som betalas till personer som egentligen inte borde
            ha dessa ersättningar för assistans. Jag tycker att det var uppfriskande
            att det kom från den sidan. Det är en av de frågor som vi måste
            ta tag i.
          </note>
          <note>
            Om man ska försvara en lagstiftning måste medborgarna tycka att
            den är okej. Varje gång det slås upp en stor artikel i medierna
            om någon person som på ett otillbörligt sätt lyckats tillskansa
            sig offentliga medel sjunker legitimiteten för den lagstiftningen.
          </note>
          <note>
            Det är därför det arbetet är så oerhört viktigt. Där finns det
            absolut ingen skillnad mellan Moderaterna och regeringen i hur
            högt vi prioriterar det. Jag hoppas att de övriga borgerliga partierna
            också kan instämma i att det är en väldigt viktig fråga för att
            rädda lagstiftningen. Det handlar om mycket pengar i enskilda
            fall. Jag ska inte nämna några exempel, som ni andra har gjort.
            Jag tror att ni känner till dem allesamman.
          </note>
          <note>
            Jag håller verkligen med om vad Emma Henriksson sa i sitt inlägg.
            Det är därför som jag – om jag nu ska svara på frågan – hellre
            stöder den här regeringen än en regering med allianspartierna.
            Den här regeringen har gjort just det som Emma Henriksson efterfrågar.
          </note>
          <note>
            Ni hade kunskap om att LSS successivt hade urgröpts och att det
            var på väg att bli allt svårare för dem har de här behoven att
            få det stöd och den hjälp som de har rätt till, och ni gjorde
            ingenting åt det. Vi har gjort saker för att kunna ändra lagstiftningen,
            men det tar tid.
          </note>
          <note>
            Det finns en risk på ett sådant område. Vad är det för värderingsperiod
            vi lever i? Under olika epoker i våra liv dominerar solidaritet
            och är viktigt, och sedan blir det mindre viktigt. Nu lever vi
            i ett väldigt egoistiskt tidevarv. Att nu lagstifta på området
            är jättesvårt, för det måste vinna gehör hos en bred allmänhet.
          </note>
          <note>
            Vi har satt igång arbetet på ett seriöst sätt. Vi kommer att
            få två slutrapporter nu i december utifrån vilka regeringen kommer
            att lägga fram förslag som förhoppningsvis tidigt nästa år ska
            kunna ge en del åtgärder som gör att problemen minskar.
          </note>
          <note>
            Sedan hoppas jag på mer när den större utredningen kommer. Tyvärr
            bedömdes den inte kunna ske så snabbt att den hann bli politik
            under den här mandatperioden, utan det får bli under nästa mandatperiod.
            Det är bara att hoppas att det då finns en regering som verkligen
            är beredd att ta ansvar för de människor som har behov av stöd
            och service för att kunna leva som alla andra.
          </note>
          <note>
            (Applåder)
          </note>
          <note type="speaker">
            Anf. 14 ANDERS W JONSSON (C):
          </note>
          <note>
            Fru talman! Jag blir lite förtvivlad när jag hör företrädarna
            för Miljöpartiet och Socialdemokraterna i debatten. Jag vet att
            det nu finns väldigt många som sitter därhemma och lyssnar utifrån
            att få svar på frågan: Vad ska man ge för besked till alla dessa
            människor som nu har fått färre timmar eller har fått assistansen
            helt indragen?
          </note>
          <note>
            Vi har här Jan Lindholm från Miljöpartiet som går upp i talarstolen
            och säger: Det har inte skett några neddragningar i assistansen.
            Alla de som vill syna det kortet, varsågod och läs Försäkringskassans
            prognoser. Man beräknar nästan 3 miljarder mindre än budgeterat
            utrymme. Det har skett en kraftig neddragning av medlen som går
            till assistansersättning.
          </note>
          <note>
            Det är ingen slump. Det är resultatet av beslut som är fattade
            av den regering där Miljöpartiet och Socialdemokraterna ingår.
            Man har gett tydliga direktiv till Försäkringskassan och tillsatt
            en utredning. Ett av de tyngsta statsråden, finansministern, har
            varit ute och sagt: Här måste man minska kostnaderna för assistansen.
            Det är klart att myndigheter agerar utifrån det regeringen säger.
            Siffrorna finns där svart på vitt.
          </note>
          <note>
            Jag blir lika förtvivlad när jag hör statsrådet Åsa Regnér komma
            upp i talarstolen och tala om att alliansregeringen på sin tid
            tog upp frågan om fusk och bedrägeri och att det inte hände någonting
            med assistansen. Den diskussionen har ingenting med detta att
            göra.
          </note>
          <note>
            Vi är alla överens om att vi ska göra allt vi kan för att beivra
            bedrägerier och hålla fusk borta. Det var ett arbete som alliansregeringen
            drog igång under sin tid. Det fick då mycket kritik från vänstersidan.
            Nu tror jag att det är någonting som alla är överens om att man
            ska göra.
          </note>
          <note>
            Det har ingenting att göra med den situation som alla dessa människor
            med svåra funktionsnedsättningar nu upplever när de får tillvaro
            skadad och assistanstimmarna dras in. Jag berättade om grabben
            med respirator hemma som fick beskedet att assistansen helt ska
            försvinna. Det är vad diskussionen handlar om.
          </note>
          <note>
            Fru talman! Jag blir förtvivlad när jag hör att man från regeringssidan
            ständigt backar undan och ständigt försöker lägga rökridåer. Det
            finns två partier som har möjlighet att göra någonting åt den
            besvärliga situation som dessa människor nu sitter i. Det är Miljöpartiet
            och Socialdemokraterna.
          </note>
          <note>
            Det är två saker som de partierna måste göra. Det ena är att
            backa från de beslut som man har fattat. Man har gett direktiv
            till utredningen och skrivit regleringsbrev. Men bedriver dessutom
            en klappjakt på de privata företag som utför assistans med hög
            kvalitet.
          </note>
          <note>
            Det andra är att det är en regerings ansvar när domstolar – i
            det här fallet Högsta förvaltningsdomstolen – fattar beslut som
            man politiskt anser inte stämmer överens med lagstiftarens intentioner.
            Då är det regeringens uppgift att ta fram lagförslag som riksdagen
            sedan kan besluta om.
          </note>
          <note>
            Det är fascinerande att här höra enigheten från alla partier
            om att vi måste göra någonting. Det finns två partier i kammaren
            som har möjlig ­ heten att trycka på knappen, fatta beslut och
            lägga fram lagförslag som ändrar den bedrövligt svåra situation
            som så många människor med svåra och stora behov har hamnat i
            beroende på negativa beslut fattade av reger ­ ingen bestående
            av Miljöpartiet och Socialdemokraterna.
          </note>
          <note>
            Dessutom fullgör man inte sitt uppdrag att titta på de domar
            som är fattade och föreslå lagändringar som gör att vi får en
            ny rättstillämpning på området.
          </note>
          <note>
            (Applåder)
          </note>
          <note type="speaker">
            Anf. 15 MAJ KARLSSON (V):
          </note>
          <note>
            Fru talman! Jag sa i mitt första inlägg att vi inte söker konflikt,
            vilket är helt sant. Däremot utkräver vi i alla högsta grad ansvar.
            Det brutala politiska spel som har utspelat sig för oss de senaste
            tio åren är inte bara en fråga om vilket samhälle vi vill ha utan
            också en fråga om demokrati.
          </note>
          <note>
            Politiken har under de gångna åren stilla stått och sett på när
            dom efter dom fallit om bedömningen av assistans och sakta men
            säkert urholkat reformen. I dag har vi en situation där rättspraxis
            gjort att du inte längre får assistans om du kan föra maten till
            din mun, där sondmatning inte ses som ett grundläggande behov
            och det nu bara är aktivt hjälpbehov som räknas.
          </note>
          <note>
            Två regeringar av olika färg har helt iskallt låtit bli att agera.
            I nästan tio år har vi krävt en ändring av lagen, men ingenting
            har skett. Resultatet är att över 80 procent av dem som i dag
            söker assistans får avslag. Men ingen bär ansvar. Ingen kan ställas
            till svars.
          </note>
          <note>
            Det är nästan farsliknande att betrakta hur fingrar pekas åt
            olika håll för att ingen ska behöva ta på sig skulden för att
            en av vår tids största frihetsreformer har slagits i spillror.
            Man följer bara rättspraxis.
          </note>
          <note>
            Sanningen är dock att regeringen har agerat kraftfullt. Vi har
            sett ett regleringsbrev med ny inriktning, där inte behoven utan
            ekonomin ska styra, en LSS-utredning som fokuserar på kostnader
            och kräver besparing ­ ar på assistans och en debatt om fusk som
            har dragit en smutsig skugga över det som regeringen vill dölja:
            att man vill spara pengar på människors rättigheter och behov.
            Det är en rad beslut som är fattade av regeringen utan att passera
            riksdagen – helt utan att Sveriges demokratiska församling har
            fått säga sitt.
          </note>
          <note>
            Däremot verkar regeringen helt ha glömt att det finns ett beslut
            som vi har fattat i Sveriges riksdag: Vi ska ha en lag som ger
            människor rätt att leva sina liv med självbestämmande och rätt
            att delta i samhället. Vi ska ha en lag där människors behov ska
            styra. Detta är ett demokratiskt fattat beslut som nu inte respekteras
            eftersom ingen lagändring har skett.
          </note>
          <note>
            Fru talman! Det är människors liv vi debatterar här i dag. Det
            är inte siffror, inte ömmande fall och absolut inga svaga grupper.
            Det är människor av kött och blod som drabbas på ett nästan obegripligt
            sätt av en in human politik. Att dra i nödbromsen i detta läge
            är bra, men vi kräver mer än så. Vi kräver att regeringen ska
            respektera det beslut som fattades när LSS-reformen infördes:
            att regeringen ska ta sitt ansvar.
          </note>
          <note>
            Då måste regeringen omgående ändra lagen efter alla de domar
            som har urholkat lagstiftningen, och inte bara den senaste. Då
            krävs det att regeringen ser till att alla de som har drabbats
            av att ingen regering har agerat får sina behov tillgodosedda.
            Det krävs att regeringen fyller sina ord om att värna LSS med
            faktisk handling. Då kan inte regleringsbrevet innehålla några
            skrivningar om minskat antal timmar, och den så efterlängtade
            LSS-utredningen kan inte ha ett så ensidigt kostnadsfokus. Bara
            då kan vi på allvar snacka om att värna LSS.
          </note>
          <note type="speaker">
            Anf. 16 JAN BJÖRKLUND (L):
          </note>
          <note>
            Fru talman! Under inledningen av debatten har flera av oss givit
            exempel på barn som nu får sin assistans indragen. Det är barn
            som behöver sondmatas och barn som inte kan andas själva. Vi har
            talat om hur de har fått hjälp och plötsligt inte längre får denna
            hjälp. Då svarar socialminis ­ tern med att säga: Men vi måste
            bekämpa fusket!
          </note>
          <note>
            Allvarligt talat: De barn som vi har berättat om fuskar inte.
            Fusk ska bekämpas; det är helt rätt. Om någon fuskar med dessa
            system eller med andra socialförsäkringssystem ska samhället inte
            visa någon barmhärtighet mot fuskarna. De som fuskar ska sättas
            åt. Men straffa inte alla som behöver hjälp för att några fuskar!
          </note>
          <note>
            Jag blir bekymrad när jag hör Åsa Regnér. Det låter som att regeringen
            tycker att de n gör tillräckligt för dem som lever med en funktionsnedsättning.
            Det låter som att allt är frid och fröjd när man nu inför ett
            moratorium för ytterligare neddragningar och låter utredningarna,
            som har direktiv att spara ännu mer, löpa på. Det duger inte.
          </note>
          <note>
            Regeringens moratorium sätter bara tillfälligt stopp för neddragningarna
            just nu. Detta borde naturligtvis ha införts för länge sedan.
            Det är väl bra att det görs nu, men det hjälper inte dem som redan
            har fått sin assistans indragen. Vi talar om över 1 000 personer
            som har fått sin assistans indragen och reducerad. Jag lyssnar
            och lyssnar, men jag hör inte att Åsa Regnér har några svar till
            dem.
          </note>
          <note>
            Det är oacceptabelt att det finns barn som tvingas stanna på
            sjukhus under långa tider för att de inte får den hjälp de behöver
            för att kunna vara med sin familj i stället, som de fick förut.
            Det är oacceptabelt att föräldrar ska behöva säga upp sig från
            jobbet för att samhället drar in hjälpen till barnen så att föräldrarna
            måste vara hemma och ta hand om sina funk ­ tionshindrade barn.
            Det är oacceptabelt att människor med omfattande rö ­ relsehinder
            nu ska ligga ensamma i en säng dygnet runt när de tidigare fick
            hjälp.
          </note>
          <note>
            Fru talman! Regeringen tillsätter utredningar som ska vara klara
            hösten 2018, efter valdagen, naturligtvis för att man vill undvika
            debatten i valrörelsen. Man föreslår också lagstiftningsförändringar
            som träder i kraft under 2019. Det är alldeles för långsamt. Ska
            de här nyfödda barnen behöva stanna på sjukhus i flera år innan
            de får komma hem för att regeringen vill undvika en debatt i valrörelsen?
          </note>
          <note>
            De som har blivit av med sin assistans kan inte vänta på denna
            rödgröna regering. Den LSS-utredning som skulle presentera sina
            förslag i oktober 2018 måste tidigareläggas, och det är fullt
            möjligt att göra det. Dessutom måste direktiven förändras. Huvuddirektivet
            är att åstadkomma ytterligare besparingar, Åsa Regnér. Kan du
            stå i denna talarstol och på fullt allvar säga att det kommer
            att leda till förbättringar för de funktionshindrade när huvudargumentet
            och huvuddirektivet i utredningen är ytterligare nedskärningar?
          </note>
          <note>
            Fru talman! Jag hör den svenske statsministern säga att den svenska
            modellen ska utvecklas och inte avvecklas. Men det är bara tomma
            ord. Ett samhälles välfärd och utveckling mäts framför allt i
            hur vi tar hand om de allra mest utsatta. Det är det som ett välfärdssamhälle
            ytterst handlar om. Regeringens attityd måste förändras från omänsklig
            till medmänsklig.
          </note>
          <note>
            (Applåder)
          </note>
          <note type="speaker">
            Anf. 17 EMMA HENRIKSSON (KD):
          </note>
          <note>
            Fru talman! Jag blir väldigt bekymrad när jag hör hur debatten
            utvecklar sig, för det verkar som att alla inte förstår vad det
            är som pågår just här och nu.
          </note>
          <note>
            Som kristdemokrat skäms jag inte alls för att vi lyfter fram
            det som också finns som ett problem – att det har förekommit fusk.
            Det har förekommit fusk där myndigheten har varit inblandad, och
            det har förekommit fusk bland kriminella aktörer som försöker
            sko sig på området. Det är bekymmersamt, precis som det fusk och
            den brottslighet som har pågått mot andra offentliga verksamheter
            där vi förvaltar skattebetalarnas pengar är bekymmersamt. Det
            gäller Trafikverket uppe i Norrland, där man tar betalt för vita
            streck som aldrig målas. Det gäller hundar som plötsligt kostar
            en kvarts miljon. Men vi slutar inte att se behovet av hundar
            i försvaret. Vi slutar inte att ha ambitioner vad gäller trafiksäkerheten
            i Norrland för att det förekommer fusk. Då går vi i stället på
            fusket. Det ska vi göra här ock ­ så, och det var den förra regeringens
            ambition.
          </note>
          <note>
            På detta område har det dock hänt någonting de två senaste åren.
            Titta på kurvorna! Titta på hur utvecklingen har varit när det
            gäller antalet assistansberättigade! För varje år har antalet
            assistansberättigade ökat från att reformen infördes fram till
            november 2015. I november 2015 började antalet minska, och sedan
            är det en minskning som enligt Försäkringskassans egen analys
            i den senaste budgetprognosen är accelererande, framför allt de
            senaste månaderna. Man har i flera återkommande rapporter, bland
            annat Avslag inom assistansersättningen – hur kan vi förstå den
            senaste tidens ökning? , gjort analysen av vad det är som gör
            att så många får avslag. Vad är det som gör att så många som söker
            för första gången aldrig får komma in i reformen?
          </note>
          <note>
            Det är framför allt två domar man lyfter fram – en från 2012
            och en från 2015. Ni kan ställa frågan: Varför gjorde inte ni
            något? Ni satt ju i regeringsställning 2012! Det är bara det att
            denna dom inte började tillämpas på det sätt som den tillämpas
            nu förrän våren 2016. Det kan man också läsa i Försäkringskassans
            analys.
          </note>
          <note>
            Vi har fått faktaunderlaget – vi här inne som lagstiftare. Vi
            har underlaget som visar att detta är en ändrad rättstillämpning
            som behöver ny lagstiftning för att ändra förutsättningarna för
            människor att få det stöd som vi en gång var överens om att de
            skulle få. Det är bara en lagändring.
          </note>
          <note>
            Att prata om fusk i detta sammanhang är att skapa osäkerhet hos
            dem som tror att detta är ett område som bara exploderar i kostnader
            och att vi inte vet vart pengarna tar vägen. Men det som händer
            nu innebär inte en krona i besparing för skattebetalarna, utan
            det innebär en överföring av kostnader från staten till kommuner,
            landsting och enskilda. Det finns indikationer på att det kanske
            till och med blir dyrare.
          </note>
          <note>
            Att ett barn inte får komma hem och vara med sina föräldrar med
            stöd utan i stället är kvar på sjukhus på en intensivvårdsplats
            innebär inte en besparing för skattebetalarna. Det är inte att
            hjälpa och stödja, även om föräldrarna får information om att
            de kan få den hjälpen och det stödet. Det hjälper inte med överföringsinformation
            när man får ett helt annat stöd än det man behöver. Och det hjälper
            sannerligen inte det barn som i stället skulle behöva den där
            platsen på sjukhuset.
          </note>
          <note>
            Det finns så mycket ökade kostnader i det här. Regeringen: Vad
            är er lösning?
          </note>
          <note>
            (Applåder)
          </note>
          <note type="speaker">
            Anf. 18 Statsrådet ÅSA REGNÉR (S):
          </note>
          <note>
            Fru talman! Jag tycker att Emma Henriksson har rätt i mycket
            av det hon säger. Hon sa också från början att hon ville ha en
            debatt om framtiden . Vart vill vi?
          </note>
          <note>
            Vi har tagit initiativ till att frysa tvåårsomprövningarna för
            personer som har personlig assistans helt enkelt därför att situationen
            är svår och oförutsägbar – precis motsatsen till det vi vill ska
            gälla i det välfärdssamhälle som jag och regeringen står för.
          </note>
          <note>
            Vi ser också över de domar som har diskuterats mycket här i debatten.
            Vi får de underlagen i december. Vi beställde dem redan för ett
            år sedan. Till skillnad från den tidigare regeringen har vi bett
            om sådana analyser. Alla de här domarna bygger på varandra. Det
            vet Emma Henriksson och andra.
          </note>
          <note>
            Citatet som jag tog fram kom från den person som hade ansvar
            för det här i den förra regeringen, Jan Björklund. Det var ni
            som pratade om fusk, besparingar och kostnader, men nu låtsas
            du som att det aldrig har hänt. Det var min poäng, och jag tror
            att den gick fram.
          </note>
          <note>
            Emma Henriksson sa att vi ska prata om framtiden. Det håller
            jag med om. Bland annat därför har vi tillsatt LSS-utredningen.
            Den är inte den första. Det är många som har sett över den här
            lagen därför att dess inten ­ tioner är väldigt bra, och vi delar
            dem, men det finns också brister i lag ­ stiftningen. Vi ser tyvärr
            effekter av dem nu, och de ska inte drabba männi ­ skor på det
            sätt som de gör.
          </note>
          <note>
            Den här utredningen ser över följande: Är det lämpligt med dubbla
            huvudmän? Hur ser jämställdheten ut när det gäller personlig assistans?
            Vi vet att den är skev. Utredningen ser också över familjernas
            roll, och den ser framför allt över barns roll, som så många har
            tagit upp här, när det gäller lagen om stöd och service och personlig
            assistans. Utredningen tittar också på alla de insatser som finns
            i den här lagstiftningen, och den ser över hur samhället har förändrats
            under de 20 år som lagen har gällt.
          </note>
          <note>
            Jag tycker att det här är angeläget, och jag vill gärna ha samtal
            om hur vi går vidare med det här i framtiden.
          </note>
          <note type="speaker">
            Anf. 19 CAMILLA WALTERSSON GRÖNVALL (M):
          </note>
          <note>
            Fru talman! Vi har nu snart avklarat den här debatten om en av
            de absolut viktigaste frihetsreformerna för att kunna leva ett
            självständigt liv, oavsett vilka behov man har, och om hur förutsättningarna
            ser ut. Det är en frihetsreform som vi från Moderaternas sida
            verkligen vill värna.
          </note>
          <note>
            Jag vill inledningsvis säga att fusket är någonting som ingen
            i Alliansen inte tycker är oerhört viktigt att ta krafttag mot.
            Men det är också viktigt att hålla isär det från vad som är fokus,
            nämligen att de människor som verkligen behöver assistansen ska
            få ta del av den.
          </note>
          <note>
            Den oro som nu finns och som har ökat den sista tiden måste skingras.
            Det är orimligt att de människor som bäst och mest behöver samhällets
            stöd ska vara oroliga för att inte få det. Melina, Hans dotter
            och Mats måste ha klara besked och ett liv där deras behov står
            i centrum och där de får hjälp med det som de behöver få hjälp
            med.
          </note>
          <note>
            Därför faller nu ansvaret tungt på regeringen att skyndsamt genomföra
            sitt arbete i Socialdepartementet. Men vi behöver också långsiktigt
            hållbara lösningar för dem som absolut bäst behöver det. Därför
            är det också samtidigt viktigt att den utredning som nu arbetar
            gör det långsiktigt och att det blir ett bra beslut som kan tas
            efter detta.
          </note>
          <note>
            Sammanfattningsvis vill jag tacka för alla bra inlägg vi har
            haft här i debatten och än en gång vädja: Låt oss nu sammanhållet
            se till att de som behöver vårt stöd bäst också får det på ett
            bra sätt.
          </note>
          <note>
            (Applåder)
          </note>
          <note type="speaker">
            Anf. 20 CARINA STÅHL HERRSTEDT (SD):
          </note>
          <note>
            Fru talman! Jag vill börja med att tacka för debatten och tacka
            statsrådet för att hon i en utsatt tid verkligen deltar och svarar
            på frågor.
          </note>
          <note>
            Det är viktiga frågor som diskuteras här i debatten, men det
            är än viktigare, som jag har sagt tidigare, att vi faktiskt också
            agerar. Nu har vi inom loppet av ett år haft två aktuella debatter,
            utfrågningar och massor av myndigheter som har kallats till utskottet
            om och om igen. Det är precis som någon sa här att vi har bra
            med underlag, så nu är det dags att gå från ord till handling.
          </note>
          <note>
            Det är som jag har sagt tidigare bra att regeringen nu äntligen
            efter påtryckningar från olika håll väljer att agera – åtminstone
            i vissa frågor. Åsa Regnér säger i sitt anförande att dessa domar
            har påverkat människors liv. Likväl är det såvitt jag kan se bara
            den senaste domen som omfattas av snabbutredningen, det vill säga
            en av dem. Varför tar man inte tillfället i akt och återställer
            lagens intentioner?
          </note>
          <note>
            Människor lider under tiden som ingenting görs, och nu krävs
            det verkligen att någonting händer så att reformens ursprungliga
            intentioner kan upprätthållas. Det krävs att vi alla samarbetar
            oavsett partifärg, över gränserna, så att vi kan gå framåt och
            ge dessa människor en livskvalitet värd namnet.
          </note>
          <note>
            Det krävs att regeringen verkligen tar tag i detta nu. Annars
            finns all anledning för svenska folket att välja en ny regering
            i valet 2018, vilket det enligt mig visserligen finns i alla fall.
          </note>
          <note type="speaker">
            Anf. 21 JAN LINDHOLM (MP):
          </note>
          <note>
            Fru talman! Först vill jag bara beklaga debattmetoden som Anders
            W Jonsson använder som går ut på att omformulera motdebattörens
            uttalande så att det blir en ren lögn. Jag sa inte att det inte
            har skett några nedskärningar inom LSS. Jag sa att regeringen
            inte har tagit några sådana beslut.
          </note>
          <note>
            Jag tycker att vi ska låta bli att använda oss av den typen av
            debatteknik. Det förstör förutsättningarna för en demokratisk
            diskussion.
          </note>
          <note>
            Både Anders från Centern och Emma från KD har efterfrågat att
            reger ­ ingen ska agera. Om jag ska använda Anders W Jonssons
            formulering kan jag säga att vi har tryckt på knappen – till och
            med flera gånger. Ni på ­ tvingade oss en budget nästan helt utan
            utredningsresurser för det första året, så det tog ett tag för
            den här regeringen att komma igång med utred ­ ningar. Därför
            ligger vi efter. Vi hade kunnat göra det här snabbare om vi hade
            fått vår egen budget redan under den här mandatperiodens första
            år. Det är sorgligt, men det är väl det politiska spelet som gör
            att man försöker försvåra för den regering som sitter om man kan.
          </note>
          <note>
            Vi lever i en demokrati där man har maktfördelningsprinciper.
            Det har man i de flesta demokratier, vad jag vet. Vi tillåter
            inte ministerstyre. Vi stiftar lagar, och när lagarna inte fungerar
            – flera har ju påpekat det när det gäller den här lagen, och vi
            har vetat det länge – sätter man igång. Den här regeringen har
            tryckt på knappen. Det kommer att på kort sikt och på lång sikt
            ramla ut förändringar som gör att de intentioner som fanns i början
            av 90-talet, när den här lagen an togs 1993, förhoppningsvis kommer
            att vara återställda i praktiken.
          </note>
          <note>
            Men under resans gång är det domstolar som utvärderar och myndigheter
            som är självständiga. De tar sina beslut, och dem kan inte vi
            som politiker gå in och peta på. Det vet ni, men ni försöker i
            den här debatten att få lyssnarna, åhörarna, medborgarna att tro
            att man kan göra så. Men det kan man inte. Vi har en demokrati
            att hålla oss till.
          </note>
          <note type="speaker">
            Anf. 22 ANDERS W JONSSON (C):
          </note>
          <note>
            Fru talman! Det är många som har hört av sig till mig om just
            de här frågorna de senaste åren. De senaste veckorna har jag hänvisat
            till den här debatten och sagt: Lyssna på debatten i riksdagen!
            Det finns nämligen två partier som har möjlighet att ändra på
            den kaotiska situation som väldigt många med väldigt stora behov
            befinner sig i. Det är de två regeringspartierna: Miljöpartiet
            och Socialdemokraterna.
          </note>
          <note>
            De har nu satt stopp för tvåårsomprövningarna och sagt att man
            ska hantera domen från i somras. Men de har inte gjort någonting
            därutöver. Och det är inte till någon hjälp för alla dem som under
            det gångna året har drabbats av nedskärningar av antalet timmar
            eller i värsta fall blivit helt utan assistans. För dem är det
            här ingen tröst över huvud taget.
          </note>
          <note>
            Jan Lindholm säger att det inte har skett några neddragningar.
            År 2017 är det på 23 124 000 000 kronor, vilket är 2,8 miljarder
            mindre än det beräknade. Och så säger man att det inte har skett
            några neddragningar. Och det här har inte berott på de anvisningar
            som regeringen har gjort utan förstås på något helt annat.
          </note>
          <note>
            Det är klart att domar som har fattats av en domstol gäller till
            dess riksdagen ändrar lagen. Och det kan riksdagen göra, så fort
            regeringen levererar förslag till lagändringar. Det är vi här
            i kammaren som har möjlighet att ändra den bedrövliga situation
            som många av de här människorna befinner sig i. Men det krävs
            att regeringen slutar att vara passiv. Det krävs att regeringen
            tar initiativ.
          </note>
          <note>
            Jag hoppas att den här debatten blir den droppe som till slut
            urholkar stenen och får Miljöpartiet och Socialdemokraterna att
            agera. Det behövs.
          </note>
          <note type="speaker">
            Anf. 23 MAJ KARLSSON (V):
          </note>
          <note>
            Fru talman! Sist men inte minst – på presskonferensen sa Åsa
            Regnér att assistansersättningens legitimitet är hotad. Det är
            svårt att säga vad ministern menade med det. Men det är snarare
            regeringens trovärdighet i de här frågorna som är hotad, på riktigt.
          </note>
          <note>
            Även om regeringen nu har dragit i nödbromsen är situationen
            minst sagt akut. I det här läget är det snabba och varaktiga lösningar
            som krävs, inte att man skjuter frågan på framtiden.
          </note>
          <note>
            För oss i Vänsterpartiet är LSS en fråga om våra rättigheter
            att vara medborgare i en demokrati och om den okränkbara tillgången
            till våra egna liv. Det är en fråga om rätten att leva som andra,
            oavsett vad livet har att erbjuda. Än finns det tid för regeringen
            att visa att detsamma gäller för regeringen och att man är beredd
            att göra det som krävs för att leva upp till det. Men det finns
            också tid för att visa det motsatta, med en mycket hög nota som
            konsekvens.
          </note>
          <note>
            Oavsett vilken väg regeringen väljer är en sak säker: Vi kommer
            att jaga på med full kraft till den dagen LSS är säkrad på riktigt.
          </note>
          <note>
            Tack för en jättefin debatt!
          </note>
          <note type="speaker">
            Anf. 24 JAN BJÖRKLUND (L):
          </note>
          <note>
            Fru talman! När man lyssnar på inläggen från de tre rödgröna
            partierna framträder en märklig bild. Regeringens båda företrädare,
            statsrådet och Jan Lindholm, säger att det inte finns några större
            problem egentligen, men om det finns problem beror det på domstolarna.
            Det beror inte på reger ­ ingen utan på domstolarna. Sedan säger
            Vänsterpartiet att man har ägnat hela tiden sedan regeringsskiftet
            2014 åt att bekämpa regeringen och för ­ svara LSS-reformen. Varför
            behöver man försvara den i dialog med reger ­ ingen om det inte
            finns några stora problem?
          </note>
          <note>
            Alla vet att det är rökridåer som läggs ut. Regeringen har fattat
            aktiva beslut för att göra neddragningar i LSS-reformen. Det finns
            domslut sedan tidigare också. Och om man ska ändra dem måste man
            ändra lagen. Men regeringen har gett direktiv till Försäkringskassan
            om att göra neddragningar. Och myndigheterna rättar sig naturligtvis
            efter direktiv. Det har de gjort.
          </note>
          <note>
            Då har regeringen sagt att en utredning tillsätts för att detta
            ska lösas långsiktigt. Men utredningens viktigaste direktiv handlar
            om besparingar, inte om förbättringar. Hur ska barnen som nu blir
            av med sin assistans kunna få det bättre om man gör ytterligare
            neddragningar?
          </note>
          <note>
            Fru talman! LSS är den största frihetsreformen någonsin för funktionshindrade
            i Sverige. Vi liberaler kommer att försvara den.
          </note>
          <note>
            Jag vill tacka Kristdemokraterna för initiativet till debatten
            och övriga meddebattörer för en bra debatt.
          </note>
          <note type="speaker">
            Anf. 25 EMMA HENRIKSSON (KD):
          </note>
          <note>
            Fru talman! Just den här debatten är snart slut. Men statsrådet
            har ytterligare två minuter på sig att yttra sig. Jag hoppas att
            vi då kan få ett ordentligt svar på vad regeringen avser att göra.
          </note>
          <note>
            Vi har underlag som visar att det är en ändrad rättstillämpning
            som har lett till den här assistanskrisen. Det är en kris som
            accelererar och blir värre.
          </note>
          <note>
            Den har blivit värre. Nu kommer det sannolikt inte att synas
            särskilt tydligt på grund av att man stoppar tvåårsomprövningar.
            Inflödet kommer sannolikt att fortsätta vara lika lågt eftersom
            domarna fortfarande påverkar det. Det stora problemet är alltså
            inte det beslut regeringen har tagit. Det stora problemet är de
            beslut regeringen inte har tagit.
          </note>
          <note>
            Jag önskar också få svar på om regeringen är beredd att ändra
            direkt ­ i ­ ven till utredningen. För att det ska vara tydligt
            för alla vad regeringen faktiskt har sagt att utredningen ska
            göra ska jag läsa innantill. Det står i sammanfattningen till
            utredningsdirektiven: ”Förstärkt kvalitet, träffsäker ­ het, helhetssyn
            och mångfald i de stödinsatser som LSS omfattar ska fi ­ nansieras
            med besparingar inom assistansersättningen.” Längre ned fort ­
            sätter det: ”Med hänsyn till kraftiga kostnadsökningar inom assistanser
            ­ sättningen behöver även ytterligare besparingar göras.”
          </note>
          <note>
            Är det de här besparingsförslagen som regeringen väntar på –
            frysning ­ en av tvåårsomprövningar i väntan på att det ska bli
            än värre?
          </note>
          <note>
            Regeringen kan ta ansvar genom att ändra utredningsdirektiven
            och genom att ändra lagen. Det är vad Kristdemokraterna vill.
            Jag hoppas att vi nu får besked om att regeringen tänker göra
            det.
          </note>
          <note>
            (Applåder)
          </note>
          <note type="speaker">
            Anf. 26 Statsrådet ÅSA REGNÉR (S):
          </note>
          <note>
            Fru talman! Jag vill tacka Kristdemokraterna och alla andra som
            har deltagit i debatten. Camilla Waltersson Grönvall sammanfattade
            ganska bra vad vi måste göra. Vi behöver arbeta på kort sikt och
            på lång sikt.
          </note>
          <note>
            På kort sikt måste vi ta ansvar för personer som har kommit i
            kläm och vars liv är väldigt oförutsägbara och svåra i och med
            att man, på ett sätt som man inte hade väntat sig, antingen inte
            har fått eller har blivit av med personlig assistans. Regeringen
            har därför lagt fram ett förslag om återställande av en dom och
            frysning av tvåårsomprövningar för personer som har personlig
            assistans. I december tar vi också emot en översyn av domar för
            att se vad mer som behöver göras. Det är på kort sikt.
          </note>
          <note>
            Man behöver samtidigt diskutera vad som ska ske i de här frågorna
            på lång sikt. Bland annat ska de medel som finns i den här reformen
            gå till just de personer som har rätt till dem. Vi vet att det
            inte alltid är på det sättet. Vi behöver säkerställa att de gör
            det.
          </note>
          <note>
            När det gäller trovärdighet och legitimitet i reformen kan vi
            inte ha en situation där brukare å ena sidan tror att man inte
            ska få det man tycker att man har rätt till, och många gånger
            har rätt till. Och å andra sidan tänker skattebetalare att ingen
            bryr sig ifall pengarna går till reformen eller inte. Det kan
            gå till vad som helst, och ingen gör något.
          </note>
          <note>
            Vi måste kunna göra två saker samtidigt. Men allt vi gör ska
            gynna personer som har rätt till personlig assistans. Det tänker
            jag fortsätta att jobba hårt för.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            § 2 Meddelande om frågestund
          </note>
          <note>
            Förste vice talmannen meddelade att frågestund skulle äga rum
            torsdagen den 23 november kl. 14.00.
          </note>
          <note>
            § 3 Anmälan om subsidiaritetsprövning
          </note>
          <note>
            Förste vice talmannen anmälde att utdrag ur prot. 2017/18:7 för
            torsdagen den 9 november i ärende om subsidiaritetsprövning av
            EU-förslag hade kommit in från justitieutskottet.
          </note>
          <note>
            § 4 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2017/18:130
          </note>
          <note>
            Till riksdagen
          </note>
          <note>
            Interpellation 2017/ 18:130 Förstärkt vittnesskydd
          </note>
          <note>
            av Lars-Arne Staxäng (M)
          </note>
          <note>
            Interpellationen kommer inte hinna besvaras inom tidsfristen.
          </note>
          <note>
            Skälet till dröjsmålet är tjänsteresor och andra sedan tidigare
            inbokade arrangemang.
          </note>
          <note>
            Interpellationen kommer att besvaras den 19 december 2017.
          </note>
          <note>
            Stockholm den 16 november 2017
          </note>
          <note>
            Justitiedepartementet
          </note>
          <note>
            Morgan Johansson (S)
          </note>
          <note>
            Enligt uppdrag
          </note>
          <note>
            Johan Danelius
          </note>
          <note>
            Expeditionschef
          </note>
          <note>
            Interpellation 2017/18:131
          </note>
          <note>
            Till riksdagen
          </note>
          <note>
            Interpellation 2017/18:131 Kriminella aktivisters förföljelser
            mot lantbrukare
          </note>
          <note>
            av Magnus Oscarsson (KD)
          </note>
          <note>
            Interpellationen kommer inte hinna besvaras inom tidsfristen.
          </note>
          <note>
            Skälet till dröjsmålet är tjänsteresor och andra sedan tidigare
            inbokade arrangemang.
          </note>
          <note>
            Interpellationen kommer att besvaras den 19 december 2017.
          </note>
          <note>
            Stockholm den 16 november 2017
          </note>
          <note>
            Justitiedepartementet
          </note>
          <note>
            Morgan Johansson (S)
          </note>
          <note>
            Enligt uppdrag
          </note>
          <note>
            Johan Danelius
          </note>
          <note>
            Expeditionschef
          </note>
          <note>
            Interpellation 2017/18:143
          </note>
          <note>
            Till riksdagen
          </note>
          <note>
            Interpellation 2017/18:143 Ensamkommande som hunnit fylla 18
            år under sin asylprocess
          </note>
          <note>
            av Johan Forssell (M)
          </note>
          <note>
            Interpellationen kommer att besvaras tisdagen den 23 januari
            2018.
          </note>
          <note>
            Skälet till dröjsmålet är sedan tidigare inbokade arrangemang.
          </note>
          <note>
            Stockholm den 16 november 2017
          </note>
          <note>
            Justitiedepartementet
          </note>
          <note>
            Heléne Fritzon
          </note>
          <note>
            Interpellation 2017/18:160
          </note>
          <note>
            Till riksdagen
          </note>
          <note>
            Interpellation 2017/18:160 Tidsgränserna i rehabiliteringskedjan
          </note>
          <note>
            av Helena Bonnier (M)
          </note>
          <note>
            Interpellationen 2017/18:160 Tidsgränserna i rehabiliteringskedjan
            av Helena Bonnier (M) besvaras den 5 december 2017.
          </note>
          <note>
            Skälet till dröjsmålet är sedan tidigare inbokat engagemang.
          </note>
          <note>
            Stockholm den 16 november 2017
          </note>
          <note>
            Socialdepartementet
          </note>
          <note>
            Annika Strandhäll (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            Interpellation 2017/18:169
          </note>
          <note>
            Till riksdagen
          </note>
          <note>
            Interpellation 2017/18:169 Ensamståendes rätt till assisterad
            befruktning
          </note>
          <note>
            av Karin Rågsjö (V)
          </note>
          <note>
            Interpellationen 2017/18:169 Ensamståendes rätt till assisterad
            befruktning av Karin Rågsjö (V) besvaras den 19 december 2017.
          </note>
          <note>
            Skälet till dröjsmålet är sedan tidigare inbokat engagemang.
          </note>
          <note>
            Stockholm den 17 november 2017
          </note>
          <note>
            Socialdepartementet
          </note>
          <note>
            Annika Strandhäll (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            § 5 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Finansutskottets betänkanden
          </note>
          <note>
            2017/18:FiU1 Statens budget 2018 Rambeslutet
          </note>
          <note>
            2017/18:FiU11 Höständringsbudget för 2017
          </note>
          <note>
            Justitieutskottets betänkanden
          </note>
          <note>
            2017/18:JuU5 Riksrevisionens rapport om tingsrätters effektivitet
            och produktivitet
          </note>
          <note>
            2017/18:JuU8 Skjutvapen och explosiva varor – skärpta straff
            för de grova brotten
          </note>
          <note>
            Socialutskottets betänkande
          </note>
          <note>
            2017/18:SoU11 Ny övergångsbestämmelse i lagen om samverkan vid
            utskrivning från sluten hälso- och sjukvård
          </note>
          <note>
            § 6 Svar på interpellation 2017/18:114 om EU-regler för förnybar
            energi
          </note>
          <note type="speaker">
            Anf. 27 Statsrådet IBRAHIM BAYLAN (S):
          </note>
          <note>
            Fru talman! Johan Hultberg har frågat mig för det första vilka
            slutsatser jag drar av det beslut som ENVI fattade om EU-reglerna
            för förnybar energi (RED II) den 23 oktober, för det andra hur
            min och regeringens strategi ser ut för att säkra att EU:s regler
            för förnybar energi inte kommer att grusa Sveriges ambitiösa planer
            på att öka användningen av biodrivmedel, fasa ut de fossila drivmedlen
            och sänka klimatutsläppen samt för det tredje hur jag och regeringen
            arbetar för att sprida kunskap inom EU om att ett aktivt och ansvarsfullt
            skogsbruk är ett viktigt redskap i arbetet för att bekämpa klimatförändringarna.
          </note>
          <note>
            Bakgrunden till frågorna är att Europaparlamentets utskott för
            miljö, folkhälsa och livsmedelssäkerhet, ENVI, i sin behandling
            av kommissionens förslag till nytt direktiv om förnybar energi
            nu presenterat förslag som fått viss kritik.
          </note>
          <note>
            Inledningsvis vill jag välkomna att frågan uppmärksammas. Bioenergi
            är vår ojämförligt största förnybara energikälla, och 80 procent
            av denna kommer från skogsbruket samt skogsindustrins biprodukter.
          </note>
          <note>
            I delar av Europa finns farhågor som lämnat tydliga spår i ENVI:s
            förslag. Ett exempel är deras definition av begreppet avancerade
            biodrivmedel, det vill säga en definition som exkluderar ett antal
            råvaror eftersom de inte är övertygade om fördelarna med att använda
            dessa i drivmedelsproduktionen. Det handlar om råvaror såsom råtallolja
            och fleråriga energigrödor.
          </note>
          <note>
            Jag ser det som min och regeringens uppgift att göra allt vi
            kan för att skingra dessa farhågor genom att bland annat redogöra
            för vår långa och breda erfarenhet av hållbart skogsbruk men även
            av att vara en föregångare i omställningen av energisystemet.
            Ett exempel är vårt fjärrvärmesystem. Ett annat är vår produktion
            av såväl konventionella som avancerade biodrivmedel i världsklass.
            Vi arbetar strategiskt med detta gentemot kommissionen, i ministerrådet
            samt i våra kontakter med Europaparlamentet.
          </note>
          <note>
            Jag vill avslutningsvis understryka att detta är ett utskottsförslag
            och att sista ordet därmed inte är sagt i Europaparlamentet. Innan
            det slutliga direktivet kan antas har vi även en förhandling mellan
            rådet och parlamentet. Det finns därmed fortfarande goda förutsättningar
            att påverka det slutliga regelverket.
          </note>
          <note type="speaker">
            Anf. 28 JOHAN HULTBERG (M):
          </note>
          <note>
            Fru talman! Tack, ministern, för svaret!
          </note>
          <note>
            Låt mig börja med en bakgrund till min fråga. Jag skulle vilja
            ta avstamp i Sveriges ambitiösa klimatmål, som jag personligen
            har varit med och framförhandlat i den parlamentariska Miljömålsberedningen.
            Det var med stor stolthet som den svenska delegationen deltog
            på klimattoppmötet i Bonn och kunde åka dit med världens ambitiösaste
            klimatmål i ryggen, som vi har lyckats enas om i Sveriges riksdag
            brett över parti- och blockgränserna.
          </note>
          <note>
            Ett av målen handlar specifikt om omställningen av transportsektorn,
            nämligen att Sverige till 2030 ska minska utsläppen med hela 70
            procent jämfört med 2010. Det är, fru talman, ett ambitiöst mål.
            Men det är ett mål som vi i beredningen bedömde är möjligt. Det
            är dock bara möjligt om det går att använda de många olika redskap
            och verktyg vi ser framför oss i form av snabb elektrifiering
            av fordonsflottan, ökad cykling och resande med kollektivtrafik.
            En viktig del är utfasandet av fossila drivmedel och således infasandet
            av biodrivmedel. En svensk bil rullar i genomsnitt 17 år på de
            svenska vägarna. Om vi ska nå målet till 2030 får vi inte nöja
            oss med att bara byta ut bilarna vid nybilsförsäljning , utan
            vi måste få in andra drivmedel som kan tankas i de bilar som redan
            finns.
          </note>
          <note>
            Skogen har en enorm potential, fru talman, att bidra med de nya
            biodrivmedlen. Tyvärr ser vi att det kommer initiativ och förslag
            på EU-nivå som riskerar att kraftigt hämma de möjligheterna och
            slå undan förutsättningarna för Sverige att verkligen gå i bräschen
            och visa världen och övriga EU att det är möjligt att snabbt ställa
            om.
          </note>
          <note>
            Fru talman! Låt oss se på det förslag som man har röstat om i
            EU:s miljöutskott lite mer konkret. Det handlar bland annat om
            att utskottet vill sätta ett tak för första generationens biodrivmedel,
            det vill säga de som är grödobaserade, till exempel raps eller
            vete, som vi i dag producerar RME eller etanol av. Där ska max
            sättas till 7 procent, uppräknat till de svenska klimatmålen,
            och de ska helt fasas ut till 2030.
          </note>
          <note>
            Detta är en delvis gammal fråga som ministern har debatterat
            många gånger i kammaren. Jag lämnar den frågan lite vid sidan,
            och i stället fokuserar jag på den andra delen som handlar om
            de avancerade biodrivmedlen. Det är andra generationens biodrivmedel,
            till exempel talloljediesel producerad av företaget Preem i Sverige.
            Här vill utskottet begränsa möjligheterna att använda restprodukter
            från skogsbruket och skogsindustrin för att få fram råvarorna.
          </note>
          <note>
            Nu blev jag både hoppfull och lite pessimistisk när jag tog del
            av minis ­ terns svar. Å ena sidan är ministern tydlig med att
            han och regeringen kom ­ mer att göra allt för att försöka sprida
            kunskap och skingra de farhågor som finns ute i Europa om biodrivmedlen.
            Å andra sidan upplever jag, fru talman, att ministern spelar ned
            riskerna med förslaget och till exempel säger att det har framförts
            viss kritik mot förslaget. Lyssnar man på svens ­ ka aktörer är
            det inte viss kritik , utan det är en skarp och hård kritik. Vi
            kan till exempel lyssna till vad Svebios expert sa, nämligen att
            förslaget förnekar jordbrukets möjligheter att bidra till klimatomställning
            en. 2030 ‑ sekretariatet sa att det var ett förödande slag mot
            biobränsleutveck ­ lingen.
          </note>
          <note>
            Jag skulle vilja be ministern att vara lite mer konkret. Hur
            ser den svenska strategin ut? Det var det jag frågade om. Man
            säger att man jobbar strategiskt, men hur ser strategin ut för
            att verkligen undanröja de allvarliga hinder som förslaget kan
            tänkas utgöra?
          </note>
          <note type="speaker">
            Anf. 29 Statsrådet IBRAHIM BAYLAN (S):
          </note>
          <note>
            Fru talman! I Sverige är vi helt överens. Det beror på våra goda
            erfarenheter. Det beror också på det föga kända faktumet att bioenergi,
            såväl biodrivmedel som biomassa, är vår största energikälla. Det
            har varit så under en längre tid, och vi har nu erfarenheter av
            att det går att göra på ett hållbart sätt eftersom det råder strikta
            krav på det skogsbruk som levererar det stora flertalet av produkterna.
          </note>
          <note>
            Det är bara att titta ut över Europa. Det var en av de första
            sakerna jag gjorde som nybliven energiminister. Det är huvudsakligen
            Sverige och Finland som använder och har bäst erfarenhet av bioenergi.
            I många andra länder råder en helt annan debatt och diskussion.
            Det sker naturligtvis inte i någon form av vakuum. Man måste också
            vara medveten om att det här råder konkurrens. Det finns många
            andra användningsområden för produkterna, och det pågår en kamp.
            Lägg därtill att fossilindustrin kanske inte heller alla gånger
            välkomnar en ökad användning av biodrivmedel, inte minst därför
            att det är förnybart. Man får inte vara naiv i sammanhanget.
          </note>
          <note>
            Ja! Branschen, miljöorganisationerna, regeringen och riksdagen,
            alla är vi överens. Vi är också överens med våra finska kamrater.
            Vi har bedrivit ett strategiskt arbete huvudsakligen mot de olika
            EU-institutionerna – rådet, kommissionen, parlamentet. Men det
            innebär inte att det inte finns ett motstånd.
          </note>
          <note>
            Jag var så sent som i maj och träffade ett stort antal Europaparlamentariker
            som jag visste på förhand är skeptiska till användningen av biodrivmedel.
            När man beskriver vad vi gör och vilka krav vi ställer brukar
            vi ofta höra: Ja, ja, men det som importeras från andra länder?
            Så är en annan diskussion igång. Naturligtvis måste vi kunna möta
            de frågorna.
          </note>
          <note>
            Vi har bearbetat kommissionen genom att redovisa exakt vad vi
            gör, vilka ambitioner och mål vi har samt att arbetet kan göras
            på ett hållbart sätt. Vi har också bjudit hit dem och visat på
            plats. Jag har personligen gått runt med såväl energikommissionären
            Miguel Arias Cañete som kommis ­ sio n ens vice ordförande Maroš
            Šefčovič och visat vad vi gör i Värtaverket – i det fallet tillsammans
            med Fortum, som äger verket – för att visa kon ­ kret hur vi jobbar
            i alla steg för att försäkra oss om att det vi gör är hållbart.
          </note>
          <note>
            Jag har gjort det i samtal med andra länder som vi på förhand
            vet är lite skeptiska. Bara de senaste veckorna har jag diskuterat
            detta med såväl den franska som den tyska regeringen, och jag
            tycker att vi både i rådet och i kommissionen möter allt större
            förståelse.
          </note>
          <note>
            Men det finns fortfarande delar av Europaparlamentet som är skeptiska
            och som ofta hänvisar till skövling av regnskog och till hur man
            odlat grödor för energiändamål och därmed trängt undan matproduktion.
            Sådana exempel finns också. Men det viktiga för oss är att kunna
            visa att, ja, det finns dåliga sätt att göra det , men det vi
            vill göra är absolut hållbart. Det arbetet måste vi fortsätta
            göra, och det gör vi på bredden.
          </note>
          <note>
            Jag för också en tät dialog med branschen och med skogsindustrin
            om att långsiktigt vända utvecklingen. Den här typen av brandkårsutryckning
            ­ ar har vi gjort såväl under tidigare regeringar som under denna
            reger ­ ing, men för att vi ska kunna ha en hållbar utveckling
            för bioenergi och biomassa krävs det att vi lyckas vända utvecklingen.
            Ska vi göra det räcker det inte med någon enskild insats, utan
            nu måste arbetet fortsätta. Jag välkomnar naturligtvis riksdagen
            och Moderaterna i det arbetet.
          </note>
          <note type="speaker">
            Anf. 30 JOHAN HULTBERG (M):
          </note>
          <note>
            Fru talman! Tack, ministern, för svaret! Jag delar verkligen
            ministerns uppfattning att det är viktigt att vi jobbar långsiktigt
            med kunskapsspridning om det svenska skogsbruket, hur hållbart
            det är och vilken fantastisk möjlighet det har att bidra till
            lösningen på klimatutmaningen och den omställning som vi vill
            se och som måste ske bort från det fossila till det biobaserade.
          </note>
          <note>
            Faktum är ju att vi i Sverige avverkar mindre än tillväxten i
            skogen. Vi har sedan början av detta århundrade flerfaldigat det
            svenska virkesförrådet. Vi är ett exempel – med det privata skogsägandet
            och äganderätten i grunden har vi lyckats bygga ett hållbart brukande
            som levererar jobb, tillväxt och nu dessutom väldigt hållbara
            produkter.
          </note>
          <note>
            Jag kan tyvärr bara konstatera att det inte är alltid som ministerns
            alla kollegor på ett lika förtjänstfullt sätt talar väl om den
            svenska skogen. Jag blir ibland bekymrad när jag lyssnar inte
            minst på miljöministern och hör hur hon uttrycker sig om skogsbruket.
          </note>
          <note>
            Ett litet tips till statsrådet här är att också tala med partikollegorna
            i Europaparlamentet. Jytte Guteland hade möjlighet att rösta nej
            till de väldigt skadliga förslagen i miljöutskottet. Hon tog tyvärr
            inte den chansen utan avstod från att rösta i slutomröstningen,
            vilket jag beklagar. Det är en minst sagt bekymmersam fråga hur
            vi ska lyckas få stöd i parlamentet om inte ens de svenska parlamentarikerna
            står upp för det svenska skogsbruket och för våra möjligheter
            att bruka det gröna guldet för att få bort den svarta oljan och
            det svarta kolet.
          </note>
          <note>
            Faktum är ju att Sverige har kommit extremt långt i omställningen.
            Vi har fasat ut det fossila när det gäller kraftproduktionen och
            värmeproduk ­ tionen, och redan i dag kommer mer än en tredjedel
            av vår energi från bioenergin. Men i Europa är över 80 procent
            av energiförsörjningen fossilbaserad, så här har vi i Sverige
            minst sagt en läxa att lära ut till våra kollegor runt om i Europa.
          </note>
          <note>
            Jag vill inskärpa att i det här fallet är det viktigt att regeringen
            inte lutar sig tillbaka utan verkligen är aktiv och proaktiv och
            inte tror att det här kommer att lösa sig för att miljöutskottet
            inte ensamt beslutar om detta.
          </note>
          <note>
            Vi såg när det gällde till exempel LULUCF, alltså diskussionen
            om klimatredovisning av markanvändning och indirekta effekter
            av markanvändning, att regeringen inledningsvis var alldeles för
            passiv. Vi från riksdagen och inte minst miljö ‑ och jordbruksutskottet
            var tvungna att driva på ganska skarpt för att Sveriges intressen
            skulle tas till vara på ett bra sätt.
          </note>
          <note>
            Jag vill verkligen uppmana regeringen att fortsätta med det arbete
            som statsrådet här intygar sker: att bygga koalitioner och samarbeten,
            inte minst med vår granne på andra sidan Östersjön , Finland.
            Faktum är ju att när Sverige, Österrike och Finland gick med i
            EU mer än fördubblades EU:s totala skogsareal. Det är väl en av
            förklaringarna till att vi ibland har svårt att nå ut med förståelse
            för skogens betydelse och den svenska skogsbruksmodellen. När
            man talar med en holländare om vad skog är har vederbörande kanske
            en något annorlunda syn.
          </note>
          <note>
            Återigen: Driv på, och gör det i tid! Jag vill också uppmana
            regeringen att g enomf öra reformer här i Sverige för att ytterligare
            höja produktionen i den svenska skogen. Här upplever jag att regeringen
            inte är tillräckligt aktiv. Det finns mycket att göra.
          </note>
          <note>
            Från Moderaternas sida har vi lagt fram konkreta förslag om att
            se över när man får göra slutavverkning, vilka omloppstider som
            ska vara uppfyllda, regelförenklingar i form av att man inte behöver
            avverkningsanmälan för mindre arealer och så vidare. Det finns
            mycket att göra också på hemmaplan.
          </note>
          <note type="speaker">
            Anf. 31 LARS HJÄLMERED (M):
          </note>
          <note>
            Fru talman! Den svenska skogen är verkligen ett strategiskt viktigt
            intresse för Sverige. Det är den för jobben, för ekonomin, för
            att klara klimatutmaningen och egentligen på alla sätt och vis.
          </note>
          <note>
            Vi ser också en utveckling framåt där skogen som material kan
            användas i alla möjliga delar av samhället – i transportsektorn
            för att klara de utmaningar vi har där, i kemisektorn som talar
            om en stor omställning och i andra delar.
          </note>
          <note>
            Vi ser också, vilket vi ska komma ihåg, att Sveriges skogsbruk
            är om inte det allra mest så i alla fall ett av de allra mest
            hållbara i världen. Vi har de jämställda produktions ‑ och miljömålen
            med stort ansvarstagande av enskilda skogsägare på ett utomordentligt
            och föredömligt sätt.
          </note>
          <note>
            Men vi är rätt många som känner viss oro för det arbete som nu
            sker i Europa. Som både Johan Hultberg och ministern har varit
            inne på har man också olika synsätt i olika länder beroende på
            hur mycket skog man har, traditioner och annat. Det finns en oro
            för vad som kommer att hända med det svenska skogsbruket och möjligheterna
            att nyttja denna goda resurs. Det utfall som kom i ett av utskotten
            i Europaparlamentet var ju direkt dåligt för Sverige.
          </note>
          <note>
            Jag tycker att det finns några frågor som ministern bör svara
            på här i kammaren.
          </note>
          <note>
            En sådan är att jag utgår från att Regeringskansliet gör en solid
            genomgång och analys av vad effekterna av ett sådant utfall skulle
            kunna bli. Det skulle vara intressant att höra ministern beskriva
            vilka effekter ett sådant utfall skulle kunna få för den svenska
            skogsindustrin och på till exempel klimatfrågan.
          </note>
          <note>
            En annan fråga är vad regeringen egentligen vill i detta. Jag
            vet att ministern har åkt runt – det kan bara uppmuntras, tycker
            jag – och haft olika möten och kontakter, både här i Sverige för
            att visa upp och ute i Europa. Men det skulle också vara intressant
            att höra vad regeringen konkret vill i ett antal av de nyckelfrågor
            som nu diskuteras. Finns det saker ni absolut vill se komma igenom
            och beslutas i detta? Omvänt, vad finns det för delar i de förslag
            som nu diskuteras – som alltså inte finns på kartan – som är en
            sorts red line för regeringen? Det vore intressant att höra ministern
            tydliggöra detta för kammaren.
          </note>
          <note type="speaker">
            Anf. 32 Statsrådet IBRAHIM BAYLAN (S):
          </note>
          <note>
            Fru talman! Det är ju så att i denna kammare – och, skulle jag
            vilja säga, brett i Sverige baserat på de erfarenheter vi har
            – är vi överens. Jag tror att det är en stor styrka, inte minst
            när vi i ett senare skede både i samarbetet med andra länder men
            också i dialogen med kommission, Europaråd och parlament ska närma
            oss de här frågorna.
          </note>
          <note>
            Vår hållning är helt klart att vi har ett hållbart skogsbruk
            även om det naturligtvis alltid finns utrymme för förbättringar;
            man får aldrig slå sig till ro. Jag skulle till och med hävda
            att vi har ett av världens absolut mest hållbara skogsbruk, baserat
            på att vi genom åren har ställt ganska strikta krav. Det faktum
            att vi har det största uttaget av skogsprodukter på väldigt länge
            och likväl har nettotillväxt i skogen visar på detta. Det är bra.
          </note>
          <note>
            Tyvärr får vi nu möta många länders egna, negativa erfarenheter.
            Nederländerna nämndes som ett exempel. Det är ett land där man
            under lång tid hade en sådan omfattande sjöfararverksamhet att
            man högg ned stora delar av sin skog och har de erfarenheterna
            med sig.
          </note>
          <note>
            I andra länder har jag i arbetet med att argumentera för den
            svenska hållningen upptäckt att man många gånger missförstår vad
            det är vi gör. När jag var i Europaparlamentet i maj hade jag
            en dialog med en av de mest skeptiska ledamöterna, som efter en
            stund hajade till och sa: Menar du att ni inte skickar in hela
            träd i värmekraftverken? Jag blev paff, för vi tycker ju att det
            är självklart att vi aldrig skulle göra det.
          </note>
          <note>
            För det första finns det ingen ekonomi i det. För det andra finns
            det ingen miljötanke i det. För det tredje kan man bara inte göra
            så. Men uppenbarligen har man på sina håll ändå uppfattat det
            så, så vi måste informera om vad vi gör. Därför bjöd vi också
            in båda kommissionärerna att titta på ett av våra mest moderna
            värmekraftverk – för att visa vad vi gör.
          </note>
          <note>
            Vi har också, när det gäller såväl tallolja som grödbaserade
            produkter, drivit ganska hårt att de ska finnas med. Vi ska vara
            medvetna om att detta inte handlar om förbud mot användning utan
            om hur man räknar. Vi menar att detta är hållbart och förnybart
            och därför också borde räknas med. Jag räknar med att vi när vi
            har denna diskussion i rådet de kommande veckorna och månaderna
            också, tack vare det goda fotarbete vi gör, får större gehör än
            det vi nu ser i Europaparlamentet.
          </note>
          <note>
            Men vi får inte heller ge upp när det gäller Europaparlamentet,
            kära ledamöter. Vi måste fortsätta jobba också gentemot dem. Under
            dessa dagar har jag sökt kontakt med flera av våra ledamöter från
            ett flertal partier som jag vet är engagerade – såväl Jytte Guteland,
            som är väldigt engagerad i detta, som företrädare för andra partier:
            moderater, centerpartister med flera.
          </note>
          <note>
            Jag ser nämligen detta som ett nationellt intresse. Vi bör inte
            försöka göra partipolitik av något vi i grund och botten är överens
            om. Denna fråga är alldeles för viktig för det.
          </note>
          <note>
            Har vi gjort analyser av vad det skulle innebära? Ja, en kort
            analys som jag har nämnt tidigare: Jag är tämligen säker på att
            det inte går att göra det svenska energisystemet helt hållbart
            och 100 procent förnybart om vi inte får möjlighet att utnyttja
            restprodukterna från ett hållbart skogsbruk. Det är en grundförutsättning.
            Exempel är värmesektorn och reduktionsplikten, som ju nu ska vara
            ett verktyg för att reducera utsläppen från transportsektorn.
          </note>
          <note>
            Det är därför oerhört viktigt att vi fortsätter att jobba på
            och utveckla såväl vår skogspolitik som vår energipolitik. Jag
            är tämligen säker på att om vi kan nå förståelse för detta kommer
            vi också att kunna göra det.
          </note>
          <note type="speaker">
            Anf. 33 JOHAN HULTBERG (M):
          </note>
          <note>
            Fru talman! Mycket av denna diskussion på EU-nivå är av ganska
            principiell karaktär. Nu lyckades vi i miljöutskottet undanröja
            de kanske värsta idéerna, nämligen att man från politiskt håll
            skulle gå in i mycket större utsträckning och reglera vad timmerstocken
            ska användas till – att man i lag skulle reglera den så kallade
            kaskadprincipen, till exempel. Det är oerhört viktigt att regeringen
            verkligen tar den principiella diskussionen och står upp för marknadsekonomin
            och att det faktiskt är den som bäst avgör var resurser gör bäst
            nytta och skapar de högsta värdena.
          </note>
          <note>
            Sedan vänder jag mig lite grann mot beskrivningen att det svenska
            skogsbruket och dess hållbarhet har drivits fram av stränga krav.
            Jag skulle nog, fru talman, vilja säga att vi har nått dit vi
            har nått tack vare det stora engagemanget från Sveriges 330 000
            skogsägare.
          </note>
          <note>
            Vi har en skogsbruksmodell i Sverige som bygger på frihet under
            ansvar: Vi har från lagstiftarens sida ganska översiktligt reglerat
            hur brukandet ska gå till, och den enskilda ägaren får sedan bestämma
            mer i detalj.
          </note>
          <note>
            Detta har visat sig vara väldigt framgångsrikt. Man tar större
            hänsyn än vad lagen föreskriver, man certifierar sina skogsfastigheter
            och gör frivilliga avsättningar. Man levererar således väldigt
            stor miljönytta och stora biologiska värden och gör en viktig
            insats för klimatet, samtidigt som man får fram bra produkter
            som ger oss viktiga bidrag till lösningen på klimatutmaningen.
          </note>
          <note>
            Så, fru talman, jag vill bara återigen inskärpa behovet av att
            regeringen fortsätter att vara aktiv. Jag ser också fram emot
            att ministern svarar på de högst relevanta frågor som min kollega
            Lars Hjälmered ställd e om var the red line går för Sverige och
            vilka övriga prioriteringar Sverige har i de fortsatta förhandlingarna.
          </note>
          <note type="speaker">
            Anf. 34 LARS HJÄLMERED (M):
          </note>
          <note>
            Fru talman! Den svenska skogen och skogspolitiken och allt som
            finns runt omkring innebär otroliga möjligheter för vårt land,
            för den svenska industrin och för användningen. Det är spännande
            att se både forskningen och vad många företag håller på med, vilket
            öppnar otroliga möjligheter i form av nya jobb som kan växa fram
            i olika samhällssektorer.
          </note>
          <note>
            I det tidigare anförandet, fru talman, ställde jag egentligen
            två frågor till statsrådet. Den ena gällde vilken analys regeringen
            gjort och den andra vad regeringen tycker i ett antal kritiska
            frågor. Jag noterar att statsrådet svarar på analysfrågan och
            säger att en bedömning, grovt tillyxat, är att man inte kan klara
            en övergång till ett fullt hållbart energisystem, som jag tror
            att han uttryckte det.
          </note>
          <note>
            Jag skulle vilja höra vad analysen säger när det gäller de svenska
            klimatmålen. Vad gör regeringen för djuplodande analys på det
            området? Det vore också intressant att höra.
          </note>
          <note>
            När det gäller den andra frågan, den om regeringens uppfattningar,
            var enligt statsrådet en fråga hur man får tillgodoräkna sig.
            Ska man tolka det statsrådet precis sa som att regeringens uppfattning
            är att alla biodrivmedel ska kunna tillgodoräknas som en del av
            det svenska åtagandet i klimat ‑ och energipolitiken i Europa?
          </note>
          <note>
            För det andra: Vilka fler skarpa uppfattningar har regeringen
            när man sitter i olika möten och samtal med kommissionärer, Europaparlamentariker
            och andra gällande kritiska delar i det som nu diskuteras kring
            framtiden för skogspolitiken?
          </note>
          <note type="speaker">
            Anf. 35 Statsrådet IBRAHIM BAYLAN (S):
          </note>
          <note>
            Fru talman! Det blir lite konstigt att försöka sig på en partipolitisk
            diskussion om en fråga där vi i grund och botten är väldigt överens.
            Ja, ett hållbart användande av skogsbruket är viktigt. Ja, det
            finns anledning att ha farhågor kring en del av de uppfattningar
            vi möter, inte minst i Europaparlamentet och delar av EU där man
            har dåliga erfarenheter historiskt. De erfarenheterna har inte
            vi. Vi har tvärtom valt en annan väg. Det är därför vi har den
            utveckling vi har inom skogsbruket och inom energipolitiken.
          </note>
          <note>
            Det ställs ett antal frågor om de uppfattningar vi har fört fram.
            Det är ju så, Lars Hjälmered, att alla uppfattningar som vi för
            fram i EU-sammanhang, exempelvis i ministerrådet, ska förankras
            här i riksdagen, såväl i utskotten som i EU-nämnden. Så sker naturligtvis
            också här, och jag upplever att vi har en ganska stor samsyn.
          </note>
          <note>
            Sedan är frågan hur vi tänker jobba vidare med detta. Vi kommer,
            både i det lobbyingarbete vi gör långsiktigt och i de faktiska
            förhandlingarna, att fortsätta att stenhårt driva den svenska
            linjen att produkter som exempelvis avancerade biodrivmedel från
            tallolja fortsatt ska få vara med i det annex som det i grund
            och botten handlar om. Detta är vår uppfattning av det enkla skälet
            att vi anser att det är hållbart och går att göra.
          </note>
          <note>
            Om vi hanterar både klimatmålen och energipolitiken på rätt sätt,
            vilket jag tycker att det svenska systemet har alla förutsättningar
            att kunna göra, är det också bra för jobb och tillväxt i vårt
            land och i Europeiska unionen. Den uppfattningen har vi, och den
            kommer vi att driva stenhårt. Vi har också goda förhoppningar
            om att kunna få ett allt starkare stöd såväl i ministerrådet som
            hos kommissionen och förhoppningsvis också i allt högre grad hos
            parlamentet.
          </note>
          <note>
            Överläggningen var härmed avslutad.
          </note>
          <note>
            § 7 Svar på interpellation 2017/18:129 om partiell nedsläckning
            av elnät den kommande vintern
          </note>
          <note type="speaker">
            Anf. 36 Statsrådet IBRAHIM BAYLAN (S):
          </note>
          <note>
            Fru talman! Lars Beckman har frågat mig
          </note>
          <note>
            Utgångspunkten för Lars Beckmans fråga är mycket viktig, nämligen
            samhällets behov av en trygg och hållbar elförsörjning. Det var
            just mot den bakgrunden som regeringen redan i mars 2015 tillsatte
            en energikommis ­ sion, vilket resulterade i 2016 års energiöverenskommelse.
          </note>
          <note>
            Grunden för en hög försörjningstrygghet är ett robust energisystem
            som bygger på en diversifierad energimix, säker och diversifierad
            infrastruktur och välfungerande energimarknader. Utöver åtgärder
            som stärker försörjningstryggheten krävs även beredskapsåtgärder
            för att hantera befarade eller redan inträffade störningar. Jag
            vill här peka på ett antal åtgärder som regeringen redan har vidtagit.
          </note>
          <note>
            Men vi kan samtidigt inte tro att en energibristsituation inte
            skulle kunna inträffa. Mer långvariga elavbrott har inträffat,
            och det vore naivt att tro att de aldrig kommer att upprepas.
          </note>
          <note>
            Energimyndigheten arbetar aktivt med kunskapsspridning genom
            fak ­ tamaterial till olika målgrupper, däribland allmänhet och
            företag, om hur konsekvenser av störningar i elförsörjning kan
            förebyggas och lindras. Energimyndigheten har också utarbetat
            en planeringsmetod för att så långt det är möjligt kunna prioritera
            el till samhällsviktiga elanvändare, så kallad styrel. Två planeringsomgångar
            som omfattar landets alla kommuner och myndigheter har hittills
            genomförts, och en till kommer att ske under 2018. Svenska kraftnät
            har därtill regeringens uppdrag att årligen göra en bedöm ­ ning
            av effektsituationen inför varje vinter, och de har möjlighet
            att upp ­ handla mer resurser inom effektreserven ifall det behövs.
          </note>
          <note>
            Andra och mindre förutsägbara hot mot elförsörjningen tas upp
            inom ramen för det säkerhetspolitiska rådets arbete och redogörs
            för i den natio ­ nella säkerhetsstrategin.
          </note>
          <note>
            Avslutningsvis vill jag säga att den blocköverskridande energiöverenskommelse
            som träffades år 2016 följs upp av en genomförandegrupp och återkommande
            kontrollstationer. I detta ingår bland annat att berörda myndigheter
            ska följa utvecklingen på den svenska elmarknaden för att uppnå
            målet att Sverige ska ha ett robust elsystem med en hög leveranssäkerhet.
          </note>
          <note type="speaker">
            Anf. 37 LARS BECKMAN (M):
          </note>
          <note>
            Fru talman! Tack, statsrådet, för svaret! Det här är en fråga
            som jag tog upp på en frågestund för ett par veckor sedan. Jag
            tyckte då att statsrådet svarade lite nonchalant på min fråga.
            Jag tänkte då att det väl är bra att ta en interpellationsdebatt
            om detta, så att vi kan få klarhet i var vi har reger ­ ingen
            i den här frågan och vilka åtgärder man tänker vidta för att det
            inte ska bli en partiell nedsläckning av elnätet i vinter.
          </note>
          <note>
            Jag kan notera att det förberedda skriftliga interpellationssvaret
            som statsrådet har läst upp här inte riktigt går ihop med det
            spontana svaret han gav på frågestunden. Den som vill se debatten
            kan själv gå in och titta på riksdagens hemsida.
          </note>
          <note>
            Bakgrunden till frågan är naturligtvis att jag är orolig för
            vad som händer vid en riktigt kall vinter. Vad händer om vi får
            en situation då det i norra Europa blir en så kallad tioårsvinter?
            Statsrådet har här gett exempel på åtgärder som man kommer att
            vidta. Jag är inte säker på att alla är riktigt insatta i vad
            orden betyder, men det har vi nu möjlighet att debattera. Vad
            innebär till exempel effektreserv? Jo, hemma i mitt län tror jag
            i alla fall att det betyder att våra storföretag ”committar” sig
            att minska sin industriproduktion till förmån för att hushåll
            och andra ska kunna få el. Man måste naturligtvis göra detta i
            en nödsituation, när man har avvecklat fungerande el och det blir
            elbrist i systemet, men om det är samhällsekonomiskt bra är jag
            inte riktigt säker på.
          </note>
          <note>
            Svenskt Näringsliv har gjort en undersökning där man frågat företagen
            i Sverige om de vet om att de kan råka ut för en partiell nedsläckning.
            Man kan konstatera att nio av tio företag i Sverige inte känner
            till detta.
          </note>
          <note>
            Statsrådet berättar i sitt interpellationssvar att myndigheterna
            har ett uppdrag att informera om detta och att man har en informationsplan.
            Men eftersom nio av tio företag inte känner till detta, vad kan
            man då göra bättre eller annorlunda för att de ska känna till
            det?
          </note>
          <note>
            Sedan har vi hushållen. Vet svenska hushåll vad risken för partiell
            nedsläckning betyder? Vet svenska hushåll vad det innebär om det
            är riktigt kallt ute och myndigheterna börjar släcka ned elnätet?
            Jag är ganska säker på att de allra flesta svenskar inte har läst
            rapporten Prioritering av elanvändare vid elbrist . Den vore säkert
            intressant läsning för många, inte minst för statsrådet.
          </note>
          <note>
            Vi måste ha en energipolitik som även klarar årets kallaste dag.
            Under frågestunden tyckte jag att statsrådets svar var lite raljerande.
            Han verkade mena att regeringen har en politik för ökat elöverskott.
            Det är möjligt. Men vi måste klara elförsörjningen på årets kallaste
            dag – den dag då Sverige förbrukar mest energi. Därför skulle
            jag gärna vilja se en mer offensiv regering, som berättar om riskerna
            för partiell nedsläckning, så att företag, medborgare och andra
            är förberedda och att våra kommuner och myndigheter har övat för
            den här situationen.
          </note>
          <note>
            Jag har inte sett något i svaret som gör mig trygg om vi skulle
            få en riktigt kall period i mitten av februari, men jag hoppas
            att jag har fel.
          </note>
          <note type="speaker">
            Anf. 38 LARS HJÄLMERED (M):
          </note>
          <note>
            Fru talman! Energipolitiken handlar ytterst om trygg tillgång
            till el och annan energi. Det handlar om att både hushåll och
            företag ska kunna känna en trygghet i att elen finns där när de
            behöver och att det sker till rimliga priser och med så liten
            miljöpåverkan som möjligt. Jag tycker att Lars Beckman ställer
            ett antal relevanta frågor. Det är en viktig diskussion som vi
            måste ta i samhället: Kan vi verkligen klara den trygga elförsörjning
            som både hushåll och företag räknar med och ska kunna räkna med?
          </note>
          <note>
            Ministern ger ett antal beskrivningar som jag tycker är korrekta
            och redogör för åtgärder som har vidtagits av myndigheter. Han
            beskriver att vi slöt den energipolitiska överenskommelsen och
            att en del i den innebär att det vart fjärde år ska ske en uppföljning,
            där man ska ge ett antal myn ­ digheter i uppdrag att titta på
            läget på el- och energimarknaden och se hur man klarar uppdraget
            och vilka utmaningar som finns framöver och måste tas om hand
            politiskt och på annat sätt. Riksdagen har också tidigare fattat
            beslut om att ge ett skarpare uppdrag till Svenska kraftnät att
            titta på effekt ­ situationen inte bara momentant vid ett enskilt
            tillfälle utan också framåt ­ blickande på ett annat sätt än man
            har gjort tidigare.
          </note>
          <note>
            I svaret beskriver statsrådet två saker som jag skulle vilja
            lyfta fram. Det ena är att Svenska kraftnät har regeringens uppdrag
            att varje år göra en bedömning av effektsituationen. Då tänkte
            jag fråga: Vad gör man för bedömning av effektsituationen, och
            vad är statsrådets och regeringens analys av läget inför den vinter
            som kommer nu? Anser regeringen att man kan sova gott om natten
            när det gäller detta?
          </note>
          <note>
            Det andra är att ministern beskriver arbetet i det säkerhetspolitiska
            rådet och diskussioner om hot mot elförsörjningen som har förts
            där. Då skulle jag vilja fråga: När togs detta upp i det säkerhetspolitiska
            rådet, och vad var det då som ministern diskuterade tillsammans
            med statsministern och de andra ministrarna i det säkerhetspolitiska
            rådet – vilka aspekter av detta med trygg elförsörjning var uppe
            på agendan då?
          </note>
          <note type="speaker">
            Anf. 39 Statsrådet IBRAHIM BAYLAN (S):
          </note>
          <note>
            Fru talman! Lars Beckman är nog fullt medveten om att det är
            en sak att ge ett svar under en frågestund, då man har en minut
            plus en halvminut på sig att svara, och en helt annan att svara
            i en interpellationsdebatt, där man kan ge ett utförligt svar
            och har närmare 16 minuter på sig totalt sett. Vill man ha ett
            utförligt svar ska man göra precis som Lars Beckman har gjort,
            nämligen skriva en interpellation. Jag välkomnar det.
          </note>
          <note>
            Det efterfrågas en offensiv politik här. Jag skulle nog utan
            att darra på manschetten vilja säga att jag på energipolitikens
            område nog inte har sett en mandatperiod som denna på säkert 40
            år. Det handlar om allt som händer i politiken, i faktiska propositioner,
            utredningar, insatser och budgetförslag – vi har inte sett något
            liknande på länge.
          </note>
          <note>
            Det som gläder mig är dock att vi gör detta tillsammans. Varför
            gör vi då det? Jo, därför att det i grund och botten har funnits
            en oro för elförsörj ­ ningen, inte på kort men på lång sikt.
            Varför? Jo, därför att den förra reger ­ ingen i sin energiuppgörelse
            hade en idé om framtiden för den del av det svenska elsystemet
            som levererar mellan 40 och 50 procent av elen, alltså kärnkraften.
            När de gamla reaktorerna skulle avvecklas tänkte man att det skulle
            byggas nya på samma plats. Det har väl sedan 2009, när uppgörelsen
            slöts av den förra regeringen, blivit allt tydligare att detta
            inte kommer att ske, av marknadsekonomiska skäl. Därför satte
            denna regering igång ett arbete med en energikommission, där alla
            partier har deltagit och där bran ­ schen har deltagit. Representanter
            för miljöorganisationer och energibran ­ schen har deltagit. Det
            har varit brett. Människor i hela vårt samhälle har deltagit.
            Det landade sedermera i en energipolitisk uppgörelse med egent
            ­ ligen tre mål. Leveranssäkerheten och leveranstryggheten är
            en viktig och central del. Men det gäller också att det ska vara
            hållbart och att det ska vara konkurrenskraftigt, det vill säga
            att priserna inte ska tillåtas dra iväg hur långt som helst. Det
            är det som är målen. Det är det som vi kommer att fortsätta med.
          </note>
          <note>
            Vi har sedan dess jobbat intensivt för att leverera detta. Ett
            stort antal propositioner har behandlats. Jag är inte helt hundra
            på om Lars Beckman är medveten om att han har röstat för ett antal
            av dessa i riksdagen. Detta gläder mig. Han nickar. Det är bra.
            Detta har vi gjort på bredden. 80 procent av riksdagens ledamöter
            står bakom den politiken.
          </note>
          <note>
            Därtill kunde vi konstatera att den förra regeringens beslut
            att avsluta effektreserven inte kändes riktigt tryggt. Därför
            har vi föreslagit, och fått riksdagens stöd för, att den ska förlängas.
            Där har Svenska kraftnät möjlighet att göra de bedömningar som
            behövs.
          </note>
          <note>
            Jag fick också, fru talman, frågor om bedömningen inför vintern.
            Jag skulle vilja avvakta med den, för jag har under den kommande
            veckan en träff med såväl vattenkraftsägarna som kärnkraftsägarna,
            som fortfarande står f ö r lejonparten av vår elproduktion. Jag
            träffar dem för att just göra en bedömning inför vintern: Hur
            ser det ut?
          </note>
          <note>
            Fru talman! Vi har också möjligheten med styrel, som vi nu pratar
            om. Ja, Lars Beckman, ibland kan industrier bli ombedda att stå
            stilla med sin produktion. Målet är att man ska be de industrier
            som faktiskt kan detta. Svenska kraftnät gör upphandling. Det
            är framför allt pappers- och massaindustrierna – de är bland de
            största energikonsumenterna i vårt samhälle – som kan variera
            sin produktion. Till exempel stålindustrin kan absolut inte göra
            det. Där kan tio sekunders avbrott ställa till med en ganska stor
            ekonomisk och faktisk skada.
          </note>
          <note>
            Ja, vi jobbar med detta. Vi kommer att fortsätta att jobba med
            det. Jag gläder mig åt att höra ledamöterna oroa sig för detta.
            Men när det handlar om en offensiv regeringspolitik skulle jag
            nog säga att detta inte har hänt på väldigt länge.
          </note>
          <note type="speaker">
            Anf. 40 LARS BECKMAN (M):
          </note>
          <note>
            Fru talman! Ja, hushållen, företagen och andra kommer naturligtvis
            att märka i mitten av februari, om det blir riktigt kallt, om
            statsrådet hade rätt eller fel. Jag hoppas för egen del att statsrådet
            har rätt, nämligen att det inte ska bli en partiell nedsläckning
            i vinter.
          </note>
          <note>
            Jag fick svar på en av frågorna. Under frågestunden berättade
            du att du skulle bjuda in branschen. Nu berättade du att ni ska
            träffas i närtid. Jag tycker naturligtvis att Lars Hjälmereds
            fråga är ytterst relevant. Hur ser ansvariga myndigheter på situationen
            kommande vinter?
          </note>
          <note>
            En annan viktig fråga är: Hur har man övat? Vilka direktiv har
            reger ­ ingen gett till länsstyrelser och andra? Hur är hushållen
            i Sverige förberedda för en möjlig partiell nedsläckning? Hur
            är företagen förberedda? Jag har inte hittat någon hushållsundersökning.
            Men jag har den som Svenskt Näringsliv gjorde för något år sedan.
            Då kan vi i alla fall konstatera att företagen varken känner till
            detta eller har planer för det. Eftersom kännedomen är så låg
            måste jag upprepa min fråga till statsrådet. Vad avser regeringen
            att göra så att det finns planer även för denna vinter om det
            värsta skulle inträffa?
          </note>
          <note>
            När det gäller energipolitiken kan naturligtvis kollegor till
            mig detta betydligt bättre. Men jag kan i alla fall konstatera
            att jag är en stor kärnkraftsvän. Det är självklart att vi ska
            ha ett väl fungerande energisystem årets alla dagar, oavsett värme
            eller kyla och oavsett var i Sverige man bor. Det är också viktigt
            att industrin kan ha sin produktion året runt, oavsett utetemperatur,
            och att man har en energipolitik för det. Det är naturligtvis
            jätteviktigt.
          </note>
          <note type="speaker">
            Anf. 41 LARS HJÄLMERED (M):
          </note>
          <note>
            Fru talman! I denna diskussion, som ytterst handlar om den trygga
            elförsörjningen, skulle jag vilja lyfta fram tre perspektiv.
          </note>
          <note>
            Det första gäller frågan om vattenkraft. I svaret beskrivs en
            del saker som redan har skett. Låt mig då peka på vattenkraften,
            för den ligger framför oss. De fem partier som står bakom energiuppgörelsen
            ska ganska snart sitta ned och förhandla om detta. Vi från Moderaterna,
            Centerpartiet och Kristdemokraterna väntar på ett förhandlingsbud
            från ministern.
          </note>
          <note>
            Jag skulle säga att det är utomordentligt viktigt att vi knäcker
            detta, så att vi värnar och kan utveckla vattenkraften. Det är
            ett antal större och kritiska frågor i detta. Vi har inte tid
            just nu att gå igenom varenda detalj. Men jag hävdar att det är
            utomordentligt viktigt att vi landar rätt för att kunna klara
            klimatfrågan och den trygga elförsörjningen. Det handlar om möjligheten
            till domstolsprövning och om rätt tolkning av de EU-krav som ställs
            på Sverige. Det handlar också om en del annat som måste till på
            ett finurligt och bra sätt, så att vi inte slumpar bort den trygga
            elförsörjningen för Sverige.
          </note>
          <note>
            Det andra gäller frågan om Svenska kraftnät och effektsituationen,
            som jag var inne på i mitt tidigare inlägg. Där hoppas jag att
            ministern senare kan återkomma till riksdagen med tydlighet.
          </note>
          <note>
            Det tredje, fru talman, gäller en fråga som statsrådet inte svarar
            på. Det handlar om det säkerhetspolitiska rådet. I svaret till
            Lars Beckman beskriver ministern att denna fråga har varit uppe
            i rådet. Det låter allmänt klokt, det vill säga att diskutera
            olika typer av hot mot Sverige och elsystemet som kan finnas.
            Mina frågor på området var: När har detta varit uppe i det säkerhetspolitiska
            rådet? Vad är det för frågor som statsrådet Baylan tillsammans
            med statsministern och de andra har pratat om?
          </note>
          <note type="speaker">
            Anf. 42 CECILIE TENFJORD-TOFTBY (M):
          </note>
          <note>
            Fru talman! Tack, statsrådet, för svaret! Jag fastnade för två
            av de punkter som han tog upp i fråga om den kommande vinterns
            effektgarantier.
          </note>
          <note>
            I punkt 2 säger ministern: Inom ramen för energiöverenskommelsen
            har man beslutat om ett nytt mål om 18 terawattimmar ny förnybar
            el.
          </note>
          <note>
            Det är bra. Vi gillar förnybar el. Detta tror jag att vi alla
            är överens om. Men problemet är – det ligger i sakens natur, kan
            man säga på lite göteborgska – att sol och vind inte alltid producerar
            när behovet är som störst. Jag tycker att just den delen av ministerns
            svar är rätt irrelevant när det gäller denna fråga, för detta
            är ingenting som säkrar effekten i det svenska elsystemet. Man
            kan ju inte kontrollera när det blåser och när solen skiner. Jag
            undrar bara: Varför valde ministern att lyfta fram just den delen?
          </note>
          <note>
            Jag vill också gå in på vattenkraften, som kollegan Lars Hjälmered
            tog upp. I promemorian om nytt lagförslag inom vattendirektivsområdet
            säger Svensk Vattenkraftförening att 85 procent av den småskaliga
            vattenkraften riskerar att försvinna på grund av detta lagförslag.
            Vi har inte sett den slutliga propositionen än. Jag hoppas självklart
            att detta inte stämmer.
          </note>
          <note>
            Det andra punkten i ministerns svar som jag gärna vill ta upp
            är: Svenska kraftnät fortsätter att göra historiska investeringar
            inom Sverige och till angränsande länder i överföringskapacitet.
          </note>
          <note>
            Det är bra, och det kommer nog att bli bra på längre sikt. Men
            just nu är baltkabeln den största överföringskabel som vi har.
            I dag är det en ren exportkabel. Den går ut från elområde 4, som
            i dag är det elområde som har minst elproduktion och kanske störst
            behov. Jag undrar varför ministern i svaret, som handlar om den
            kommande vinterns effektförsörjning, väljer att lyfta fram just
            detta när vi vet att den överföringskapacitet som i dag går till
            Baltikum faktiskt riskerar att slå ut elsystemet i elområde 4.
          </note>
          <note>
            Jag ställer mig lite frågande till att ministern i ett svar som
            gäller effekt ­ situationen i Sverige den kommande vintern väljer
            att lyfta fram just dessa två punkter. Jag anser faktiskt att
            detta är mer ett hot mot effektsituationen i Sverige än en garanti
            för att vi ska kunna klara effekten den kommande vintern.
          </note>
          <note type="speaker">
            Anf. 43 Statsrådet IBRAHIM BAYLAN (S):
          </note>
          <note>
            Fru talman! Tack, ledamöter, för era frågor! Jag ska försöka
            beta av några av dem och börjar med en av mina hjärtefrågor: vattenkraften.
          </note>
          <note>
            Vattenkraften är på många sätt en välsignelse för vårt land.
            Den är, skulle jag säga, kärnan i vårt elsystem av många olika
            skäl. Den är förnybar, reglerbar och i det här sammanhanget, när
            vi pratar om vinter, även lagringsbar på en nivå som väldigt lite
            annat är i dag.
          </note>
          <note>
            Vattenkraften har tyvärr befunnit sig i limbo under en längre
            tid. Det har varit en stridsfråga hur man ska implementera EU:s
            vattendirektiv när det gäller vattenkraften. Den förra regeringen
            tillsatte en utredning som man sedan lät ligga, en utredning som
            olika intressenter inte ens var överens om vad den innebar. För
            vissa innebar den inte så mycket medan den för andra innebar en
            ganska stor neddragning i produktionen av vattenkraft.
          </note>
          <note>
            Inom ramen för Energikommissionen har vi kommit överens om riktningen.
            Nu ska vi sätta oss ned och utarbeta en proposition, och mitt
            mål är att göra detta tillsammans så att det ger den långsiktighet
            som vattenkraften behöver.
          </note>
          <note>
            Jag tror dock inte, och det tror jag också att Lars Hjälmered
            är fullt medveten om, att frågan tjänar på att förhandlas i riksdagens
            talarstol. Mig veterligt har aldrig några komplicerade frågor
            lösts i förhandlingar från talarstolar, utan jag räknar med att
            vi gör det på exakt samma seriösa och goda sätt som vi har gjort
            när vi har genomfört energiuppgörelser också när det gäller vattenkraften.
          </note>
          <note>
            Jag har också fått en fråga vad exakt det är för frågor som diskuteras
            i det säkerhetspolitiska rådet. Jag hänvisar till det som jag
            redogör för i svaret, nämligen det som redogörs för i den nationella
            säkerhetsstrategin, och det har skett nyligen. Det var svaret
            på den frågan.
          </note>
          <note>
            Jag har också fått ett antal frågor när det gäller utlandskablar.
            De utlandskablar som ledamöterna pratar om är kablar som den förra
            borgerliga regeringen tog beslut om. Det kan väl inte vara så
            att man med berått mod har byggt kablar som är ett hot mot vår
            egen effektsituation? Det är så, fru talman, och det tror jag
            att ledamöterna är fullt medvetna om, att de här kablarna går
            att använda för både import och export. Sanningen är den att fram
            till för några år sedan var Sverige en nettoimportör av elektricitet,
            och då var de här kablarna ganska bra, inte minst i effektbristsituationer.
          </note>
          <note>
            De senaste fyra fem åren har vi varit nettoexportörer, och enligt
            den energiuppgörelse som vi har gjort brett över blockgränserna
            i riksdagen är målet att fortsätta vara nettoexportör av elektricitet,
            det vill säga vi kom ­ mer att producera mer el än vad vi använder
            i Sverige. Vi kommer dess ­ utom att göra det alltmer förnybart.
          </note>
          <note>
            Ja, Cecilie Tenfjord-Toftby, det är klart att det inte går att
            räkna på samma sätt när det gäller exempelvis vindkraft som när
            det gäller vattenkraft, kärnkraft eller för den delen bioenergi.
            Men även vindkraften står ju för tillförsel när det gäller effektsituationen.
            Svenska kraftnät räknar med ungefär 11 procent i form av installerad
            kapacitet. Det är alltså expertmyndigheten som gör det och inte
            politiken. Dessutom är det ett känt faktum, även om det ibland
            har påståtts annat, att det blåser mer på vintern än på sommaren,
            och i det här fallet är det ganska bra.
          </note>
          <note>
            Kära vänner! Vi har utmaningar. Det var därför vi tillsatte Energikommissionen,
            och det är därför vi har träffat en blocköverskridande överenskommelse.
            Vi har väldigt goda förutsättningar att tillsammans, steg för
            steg, utveckla vårt system så att det blir ännu mer leveranssäkert
            och konkurrenskraftigt liksom alltmer hållbart och förnybart.
          </note>
          <note type="speaker">
            Anf. 44 LARS BECKMAN (M):
          </note>
          <note>
            Fru talman! Min interpellation handlar inte i första hand om
            energipolitiken, även om det förstås är naturligt att vi diskuterar
            helheten, utan min oro handlar om den kommande vintern. Vad händer
            den här vintern om det blir väldigt kallt i norra Europa och i
            Sverige samtidigt? Hur är våra kommuner förberedda? Hur är våra
            statliga myndigheter förberedda? Hur mycket har man övat? Vilka
            beredskapsplaner finns det?
          </note>
          <note>
            Det är massor av olika frågor, eftersom vi kan riskera att hamna
            i en situation som vi aldrig har varit i förut.
          </note>
          <note>
            Det är klart att det vore bra om statsrådet har möjlighet att
            i sitt avslutande inlägg lugna alla dem som faktiskt känner en
            befogad oro över vilka planerna är om man måste ta till det yttersta
            verktyget, partiell nedsläckning, den här vintern. Förhoppningsvis
            ska det inte behövas, och förhoppningsvis kommer statsrådet att
            ha rätt. Men om det inträffar är det viktigt att regeringen i
            regleringsbrev, i direktiv och på andra sätt har sagt åt våra
            myndigheter att detta är en prioriterad fråga, vilket jag hoppas
            och tror att det är.
          </note>
          <note>
            Tack, statsrådet, för debatten!
          </note>
          <note type="speaker">
            Anf. 45 CECILIE TENFJORD-TOFTBY (M):
          </note>
          <note>
            Fru talman! När det gäller kablarna handlar det inte om vem som
            beslutade om dem, utan det handlar om att ministern använder kablarna
            som ett exempel på hur man har förberett för den kommande vinterns
            effektbehov.
          </note>
          <note>
            Där vet vi att det speciellt är elområde 4 som är utsatt, där
            det inte finns någon vattenkraft, där det finns kärnkraftverk
            som inte producerar som de gjorde förut och där vi har baltkabeln,
            som i dag är en ren exportkabel.
          </note>
          <note>
            Det är klart att det är bra att vi exporterar el, det handlar
            inte om det, men dagens fråga handlar om den kommande vinterns
            effektbehov och om vi kommer att klara av det. Där tycker jag
            faktiskt att ministerns svar är rätt så irrelevant. Kablarna är
            i dag ingen garanti för att klara effektsituatio ­ nen, speciellt
            inte när det gäller elområde 4.
          </note>
          <note>
            Detsamma, fru talman, kan man säga om ministerns kommentarer
            kring förnybar el. Jovisst, den förnybara elen ökar den svenska
            elproduk ­ tionen totalt sett över året. Men det är heller inte
            svar på Lars Beckmans fråga om hur man ska klara den kommande
            vinterns effektsituation. Den förnybara elen i form av vind och
            sol – inte vatten – är volatil, som vi säger på expertspråk. Det
            betyder att ibland blåser det mycket, ibland skiner solen och
            ibland gör den det inte. Det ger ingen garanti eller säkerhet
            för att vi klarar effektsituationen när det är som kallast i Sverige.
            Då är det andra saker som måste till.
          </note>
          <note>
            Jag tycker att det är bra att vi har kablar. Jag tycker att det
            är bra att vi har förnybar el. Men jag tycker inte, fru talman,
            att de två punkterna är relevanta för Lars Beckmans fråga om hur
            vi ska klara köldknäpparna den kommande vintern.
          </note>
          <note type="speaker">
            Anf. 46 Statsrådet IBRAHIM BAYLAN (S):
          </note>
          <note>
            Fru talman! Tack till ledamöterna för en bra diskussion!
          </note>
          <note>
            Sanningen är ju den att en av anledningarna till att svenska
            folket inte tänker på detta är att det händer så sällan – tack
            och lov. Det är klart att vi av och till har haft stormar som
            har slagit ut elproduktionen både korta och lite längre stunder,
            men det tror jag att folk förstår. Detta har också förbättrats
            eftersom man inte minst efter Gudrun har grävt ned kablar i det
            regionala nätet.
          </note>
          <note>
            Jag vänder mig lite grann mot synen att det bara är vattenkraften
            av det förnybara som bidrar till effektsituationen. Det är klart
            att vattenkraften är en välsignelse, som jag sa, men sanningen
            är den att hela effektsituationen på vintern ju är en värmefråga.
            Som nämndes tidigare handlar detta om när det blir som kallast,
            och anledningen till att vi klarar det så pass väl som vi gör
            och att vi i dag är nettoexportörer av elektricitet är ju att
            vår energi på vintern huvudsakligen kommer från biomassa, den
            kanske största för ­ nybara källan, något som vi inte ska glömma
            i det här sammanhanget. Det är viktigt att framhålla, inte minst
            med anledning av den förra interpella ­ tionsdebatten vi hade.
          </note>
          <note>
            Vi har utmaningar, och vi jobbar med dem, till exempel genom
            uppdrag till myndigheter som redan jobbar aktivt. Jag tror dessutom
            att vi inom ramen för Energikommissionen har bidragit till en
            ganska bred diskussion både om utmaningarna och om möjligheterna
            för det svenska energisystemet.
          </note>
          <note>
            Energisystemet förändras. Nu har vi inte varit inne på det, men
            för första gången i vår moderna historia öppnas också möjligheten
            att kunna lagra elektricitet, kanske till och med över säsong
            om man tittar några år framåt. Det är klart att det öppnar för
            helt andra lösningar än dem vi ser i dag.
          </note>
          <note>
            Vi ska göra vårt yttersta för att klara såväl normala situationer
            som tioårsvintrar, i dag och framåt. Det är därför vi har gjort
            det arbete som vi gjort inom Energikommissionen, och jag välkomnar
            engagemanget från ledamöterna.
          </note>
          <note>
            Överläggningen var härmed avslutad.
          </note>
          <note>
            § 8 Svar på interpellation 2017/18:91 om försämrade livsvillkor
            för grisar
          </note>
          <note type="speaker">
            Anf. 47 Statsrådet SVEN-ERIK BUCHT (S):
          </note>
          <note>
            Fru talman! Jens Holm har ställt tre frågor till mig angående
            Statens jordbruksverks (Jordbruksverket) nya djurskyddsföreskrifter
            för gris. Han har frågat mig om jag avser att
          </note>
          <note>
             verka för att myndigheten ska invänta det vetenskapliga rådets
            bedömning innan förslaget till nya föreskrifter för grisar får
            lov att träda i kraft
          </note>
          <note>
             vidta några åtgärder för att säkerställa att föreskrifterna
            inte gör avsteg från djurskyddslagens förebyggande funktion
          </note>
          <note>
             vidta några åtgärder för att försäkra mig om att förslag på
            föreskrifter inom djurskyddet vilar på vetenskaplig grund, så
            att producentintresset inte går före omsorgen om djurens hälsa
            och välfärd.
          </note>
          <note>
            Inledningsvis vill jag säga att Jordbruksverket har regeringens
            bemyndigande att utfärda föreskrifter om djurskydd och är i det
            konkreta föreskriftsarbetet självständigt i förhållande till regeringen.
          </note>
          <note>
            Jordbruksverket beslutade nyligen om nya djurskyddsföreskrifter
            för lantbrukets djur som bland annat innebär möjlighet till tidigare
            avvänjning av smågrisar under särskilda villkor. I regeringens
            livsmedelsstrategi görs bedömningen att lönsamheten i animalieproduktionen
            behöver höjas, men inte på bekostnad av djurskyddet. I livsmedelsstrategin
            framhålls tvärtom att Sverige ska fortsätta ha höga ambitioner
            när det gäller djurvälfärd och djurhälsa. Det fastslås att produktionsökningen
            ska ske med bibehållen djurvälfärd och djurhälsa och att djurskyddsnivån
            inte ska sänkas.
          </note>
          <note>
            Jordbruksverket har gjort bedömningen att de nya djurskyddsföreskrifterna
            kan tillämpas med ett bibehållet djurskydd, samtidigt som de bidrar
            till att öka grisproducenternas konkurrenskraft.
          </note>
          <note>
            Regeringen anser att det är viktigt att föreskrifter baseras
            på aktuell vetenskaplig forskning om djurens välfärd och har därför
            gett SLU i uppdrag att inrätta ett vetenskapligt råd. Genom rådet
            säkerställer vi att Jordbruksverket som en viktig del i bland
            annat föreskriftsarbetet får tillgång till uppdaterade vetenskapliga
            rön. Jordbruksverket ser löpande över sina föreskrifter, och det
            arbetet kan inte avstanna i väntan på att rådet inrättas.
          </note>
          <note>
            Det är av högsta prioritet att upprätthålla en hög standard i
            den svenska djuromsorgen när det gäller djurskydd, djurhälsa och
            smittskydd. Jag är övertygad om att våra myndigheters arbete för
            att åstadkomma detta fungerar.
          </note>
          <note type="speaker">
            Anf. 48 JENS HOLM (V):
          </note>
          <note>
            Fru talman! Jag vill tacka Sven-Erik Bucht för svaret på min
            interpellation.
          </note>
          <note>
            Omsorg om djur är en fråga som engagerar många i Sverige. Det
            är en otroligt viktig fråga. I djurskyddslagen står det exempelvis
            i 4 § att djur ska ha möjlighet till ett naturligt beteende. God
            djuromsorg är också en konkurrensfördel för dem som producerar
            livsmedel som är baserade på djur om man kan peka på att djur
            har behandlats väl i Sverige. Vi vet också att användningen av
            mediciner, till exempel antibiotika, är väldigt låg i Sverige
            jämfört med andra länder. Jag hoppas att vi är överens om att
            vi ska fortsätta på detta sätt.
          </note>
          <note>
            Jag och många andra blev därför väldigt förvånade och även upprörda
            när vi såg Jordbruksverkets förslag till nya föreskrifter för
            grisuppfödning. I dessa föreskrifter föreslår verket att griskultingar
            ska kunna separeras tidigare från suggan – hela en vecka tidigare
            än vad som nu gäller. Man ska komma ihåg att närhet mellan suggan
            och hennes avkomma är otroligt viktigt. Då djuren diar förebygger
            man sjukdomar och minimerar antibiotikaanvändning. Det här handlar
            om nyfödda grisindivider som behöver närhet och trygghet från
            suggan.
          </note>
          <note>
            Att avvänja grisarna tidigare än nu är något som avstyrks av
            i princip all expertis på området. Sven-Erik Bucht får gärna berätta
            om han har hittat någon oberoende vetenskapsman eller vetenskapskvinna
            eller några oberoende vetenskapliga rapporter som pekar på att
            man kan stärka djurskyddet genom att plocka bort kultingarna tidigare
            från suggan.
          </note>
          <note>
            Jordbruksverket säger att förslaget har skickats ut på samråd.
            Det har visserligen gjorts, men frågan är om man har lyssnat på
            den helt och hållet öronbedövande kritik som har kommit mot förslagen.
            Mer än 70 procent av remissinstanserna är kritiska och avstyrker
            detta förslag. Det handlar om i princip alla länsstyrelser, Sveriges
            Veterinärförbund, forskare och djurrätts- och djurskyddsorganisationer.
            På kort tid har mer än 60 000 namnunderskrifter samlats in i protest
            mot förslaget och har lämnats över till dig, Sven-Erik Bucht.
          </note>
          <note>
            Vi var som sagt många som blev förvånade över förslaget. På Jordbruksverket
            säger man att förslaget om försämrade uppfödningsregler för grisar
            måste läggas fram för det är vad livsmedelsstrategin kräver. Det
            tycker jag är märkligt. Alla partier står ju bakom livsmedelsstrategin.
            Precis som ministern sa ska vi producera mer livsmedel i Sverige,
            men det ska inte ske till priset av ett försämrat djurskydd.
          </note>
          <note>
            Jag anser att ett politiskt fastslaget mål, Sven-Erik Bucht,
            nu allvarligt naggas i kanten. Då måste regeringen agera, och
            regeringen kan agera. Det kan man göra genom att ge instruktioner
            till sina myndigheter om vad som gäller. Det är detta jag vill
            att Sven-Erik Bucht ska göra.
          </note>
          <note>
            Sven-Erik Bucht skulle kunna säga att man får avvakta med föreskrifterna
            tills det vetenskapliga rådet för djurskydd har inrättats. Detta
            råds uppgift ska just vara att väga olika intressen mot varandra.
            När kommer det vetenskapliga rådet för djurskydd att inrättas,
            Sven-Erik Bucht?
          </note>
          <note type="speaker">
            Anf. 49 CARL SCHLYTER (MP):
          </note>
          <note>
            Fru talman! Statsrådet Bucht! Jag delar mycket av den kritik
            som Jens Holm framför mot förslaget från Jordbruksverket. Vi ska
            följa vetenskap och beprövad erfarenhet, men den studie som säger
            att detta går bra är inte publicerad i någon vetenskaplig tidskrift.
            Vad gäller beprövad erfarenhet har enstaka prov gjorts, och det
            är inte beprövat och innehåller inte någon vidare erfarenhet.
          </note>
          <note>
            Det finns däremot stor erfarenhet av fyra veckor, vilket till
            och med Efsa, som inte brukar vara en radikal djurförkämpe, tycker
            är lagom tid. Det finns en trend i Danmark och Tyskland där man
            går mot förlängd tid. I dag har vi i Sverige en medeltid på 33
            dagar före avvänjning. I andra EU-länder är det ungefär 26 dagar
            före avvänjning. Att vi ska röra oss mot detta snitt i stället
            för att de rör sig uppåt är fel väg att gå.
          </note>
          <note>
            Jag blir precis lika oroad som Jens Holm över att en ansvarig
            divisionsdirektör på Jordbruksverket tolkar livsmedelsstrategin
            så här för att vi ska öka produktionen. I livsmedelsstrategin
            står det ju också att vi ska ha ett starkt djurskydd och en god
            djurvälfärd samt ett tydligt fokus på förebyggande djurhälsoarbete.
            Det är här förslaget strider mot både lagstiftningen och livsmedelsstrategin.
            För om man tar bort kultingarna tidigare upptäcker man problemen
            i efterhand, och då går man ifrån den princip som vi alltid har
            haft om förebyggande arbete.
          </note>
          <note>
            Dessutom har varje djur rätt till en individuell bedömning. Man
            ska titta på varje enskilt djur. Om man undantar 10 procent i
            en grupp och ger dem sämre villkor strider det också mot hur vi
            hittills har tolkat lagen.
          </note>
          <note>
            Jag hoppas nu att regeringen kan tydliggöra hela innebörden av
            livsmedelsstrategin för Jordbruksverket och inte bara utvalda
            delar. Detta hoppas jag särskilt med tanke på att remissinstanserna
            var väldigt kritiska och det finns så mycket vetenskapligt underlag
            för att det här skulle påverka antibiotikaanvändningen med mera.
          </note>
          <note>
            Vi vet att om man avvänjer tidigare ökar man sjukligheten och
            stressen. Då behövs ökad antibiotikaanvändning, vilket gör att
            djuren drabbas mer av diarréer och andra problem.
          </note>
          <note>
            Om man ska gå ifrån råden från SLU och många remissinstanser
            måste man verkligen ha tungt på fötterna. Om vi bibehåller dagens
            regler på detta område kan man gå vidare med sina förslag, tycker
            jag. Men om man försvagar regelverket är det enda rätta att man
            inväntar det vetenskapliga rådets prövning, för vi vill ha på
            fötterna, så att vi säkerställer att vi inte frångår vår djurlagstiftning
            och vår livsmedelsstrategi om vi gör förändringar som har mött
            så mycket motstånd. Då vill vi verkligen ha på fötterna, och det
            skulle vara mycket tryggare att invänta beskedet från det vetenskapliga
            rådet i det fallet.
          </note>
          <note type="speaker">
            Anf. 50 STAFFAN DANIELSSON (C):
          </note>
          <note>
            Fru talman! Landsbygdsministern! Jens Holm, Carl Schlyter och
            olika djurskyddsföreningar med flera motsätter sig något mer flexibla
            regler för smågrisuppfödning och gör en stor sak av detta. En
            del av motståndarna vill nog inte ha någon svensk smågrisuppfödning
            alls utan rekommenderar i stället att man inte alls äter griskött.
          </note>
          <note>
            Sveriges grisuppfödning är i världsklass vad gäller höga djurskyddskrav.
            I andra länder, till exempel på kontinenten i EU, är reglerna
            inte lika stränga. Antibiotikaanvändningen är mycket högre, och
            användningen av halm mycket lägre eller ingen. De av oss människor
            som är allätare och äter griskött samt gillar djurskydd bör alltså
            köpa svenskt griskött. Det ger också förutsättningar för ett bättre
            kretslopp och mindre transporter.
          </note>
          <note>
            Man skulle kunna sätta ribban ännu högre än vad svensk djurskyddslagstiftning
            gör i dag. En del vill att man bara ska köpa ekologiskt griskött.
            Det kostar dock dubbelt så mycket och h ar en marknadsandel på
            kanske 2 procent. Om till exempel Miljöpartiet eller kanske Vänsterpartiet
            skulle få med Socialdemokraterna på den bogen skulle tvivelsutan
            importen av griskött, som redan har ökat kraftigt i många år,
            explodera och öka mycket kraftigt. Svensk grisproduktion skulle
            då minska mycket kraftigt. Då har vi gjort bocken till trädgårdsmästare,
            och de grisar vi äter har fått det mycket sämre. Det är det man
            måste ha med i bilden när man diskuterar de här frågorna. Import
            innebär nämligen att de grisar som vi äter har levt under lägre
            djurskydd än det som vi har i dag och som ligger i världstäten.
          </note>
          <note>
            Det är bra att livsmedelsstrategin finns och är beslutad. Strategin
            ska ge förutsättningar för att öka svensk livsmedelsproduktion,
            så att djuren får det bättre. Utan ökad lönsamhet och konkurrenskraft
            kommer detta inte att vara möjligt. Därför är det i grunden bra
            och nödvändigt att se över svenska regelverk, sänka svenska skatter
            och kanske göra regelverken lite mer flexibla på ett och annat
            ställe där de i dag kanske är lite fyrkantiga.
          </note>
          <note>
            Vi är alltså överens om ett fortsatt gott djurskydd. Vi ska se
            till att svensk grisnäring står starkare, och det är det som jag
            uppfattar att staten, Jordbruksverket och näringen i dialog med
            andra nu möjliggör. Det är ingen stor dramatik. Huvudregeln är
            28 dagar för avvänjning av smågrisar, och den ligger kvar. Men
            om grisgården är mycket väl skött och uppfyller elva villkor för
            god djurhälsa och djurvälfärd kan av praktiska skäl en liten del
            av smågrisarna i någon kull vara yngre. Det är det den här debatten
            handlar om.
          </note>
          <note>
            Det här kan bidra något till att svensk grisnäring kan stå emot
            den ökande importen av griskött från andra länder med lägre djurskydd,
            vilket är nödvändigt. Grisar får det inte bättre om importen av
            griskött till Sverige ökar.
          </note>
          <note>
            Vi är stolta över svensk livsmedelsproduktion och vill ha ett
            fortsatt gott djurskydd. Det är vi överens om. Vi vill att svensk
            livsmedelsproduk ­ tion ska öka. Ska detta ske måste man kunna
            förenkla regelverken och göra det lite mer flexibelt. Låt oss
            inte överdramatisera detta!
          </note>
          <note type="speaker">
            Anf. 51 Statsrådet SVEN-ERIK BUCHT (S):
          </note>
          <note>
            Fru talman! Jag måste rätta några påståenden. De namnunderskrifter
            som det hänvisas till har inte överlämnats till mig som statsråd,
            utan till Jordbruksverket. SLU har som ambition att införa rådet
            vid årsskiftet, men vi vet inte om de klarar av det.
          </note>
          <note>
            Den nationella livsmedelsstrategin slår fast att vi måste öka
            konkur ­ renskraften, inte minst för svensk primärproduktion.
            Utan primärproduk ­ tion kommer vi inte att ha en livsmedelsindustri
            heller. Det här är nöd ­ vändigt. Men strategin är också väldigt
            tydlig med att vi ska bibehålla djurhälsan och djurvälfärden.
            Jag påstår att djurvälfärden och djurhälsan i Sverige är i världsklass.
            Den är oslagbar.
          </note>
          <note>
            Jag har fullt förtroende för Jordbruksverket som expertmyndighet.
            Det är en självständig myndighet som jobbar med det konkreta föreskriftsarbetet
            och gör bedömningar genom sina experter. Det är inte någonting
            som jag som statsråd ska gå in och styra. Verket har alltså gjort
            de här bedömningarna och gjort det väldigt tydligt att man bedömer
            att man kan bibehålla djurvälfärden och djurhälsan.
          </note>
          <note>
            Staffan Danielsson nämnde de elva villkoren. Detta är väldigt
            uppstyrt, och det finns alltså särskilda villkor för att få göra
            det här. Jag ska nämna några av villkoren.
          </note>
          <note>
            Besättningen måste vara ansluten till en frivilligt organiserad
            hälsokontroll. Besättningen måste vara ansluten till det frivilliga
            biosäkerhetsprogrammet, som gäller smittsäkring för besättningar
            av gris. Smågrisarna måste födas upp i omgångar. När stall tömts
            måste de vara tomma ett antal dagar och vara rengjorda och desinficerade
            innan en ny omgång kan sättas in. Det behövs speciellt anpassat
            tillskottsfoder. Högst 10 procent av smågrisarna får ha en avvänjningsperiod
            som understiger 26 dygn.
          </note>
          <note>
            Man kan jämföra med EU-reglerna, enligt vilka 100 procent av
            smågrisarna kan avvänjas vid 21 dagar. I Sverige har vi i dag
            en snittavvänjning på 30 dagar. Det här förslaget ger en snittavvänjning
            på 28 dagar. Men observera att endast 10 procent av smågrisarna
            får avvänjas under mindre än 26 dagar, plus att de andra villkoren
            måste ha uppfyllts för att man över huvud taget ska få gå in i
            systemet.
          </note>
          <note>
            Jag vet att våra svenska grisproducenter har väldigt stor kunskap
            och också är väldigt engagerade i god djuromsorg. De vill ju behålla
            Sveriges världsledande position. Det är inte någonting som producenterna
            vill tum ­ ma på och slarva bort. De vet att vi är världsledande
            på det här området och att vi därmed har en konkurrenskraft som
            gör att de svenska konsumenterna men också konsumenter i andra
            länder vill köpa de svenska produkterna.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 15.58 på förslag av tredje vice talmannen
            att ajournera sammanträdet till kl. 18.00.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 18.00.
          </note>
          <note>
            § 8 (forts.) Svar på interpellation 2017/18:91 om försämrade
            livsvillkor för grisar
          </note>
          <note type="speaker">
            Anf. 52 JENS HOLM (V):
          </note>
          <note>
            Fru talman! Sven-Erik Bucht nämnde livsmedelsstrategin tidigare
            och att syftet med den är att vi måste öka konkurrenskraften i
            svensk livsmedelsindustri och öka produktionen av livsmedel i
            Sverige. Detta är något som alla partier står bakom, men jag undrar
            om ministern inte ser det som ett problem när livsmedelsstrategin
            används av till exempel chefer på Jordbruksverket för att lägga
            fram förslaget om försämrade livsvillkor för grisar.
          </note>
          <note>
            Jordbruksverket säger att de måste lägga fram ett förslag som
            ökar konkurrenskraften för svensk grisproduktion. Därför har de
            lagt fram dessa föreskrifter som innebär att man kommer att ta
            bort kultingar från suggan tidigare än vad man gör i dag. Om det
            är på det sättet, Sven-Erik Bucht, har väl du ett ansvar för att
            upplysa ansvarig myndighet om att djurskyddet inte på något vis
            får försämras i Sverige? Vi borde i stället verka för att stärka
            djurskyddet.
          </note>
          <note>
            Som jag sa i mitt tidigare anförande, fru talman, finns det inte
            en enda vetenskaplig rapport som stärker påståendet att det skulle
            vara bättre för griskultingarna att tas bort tidigare från suggan,
            vilket är hela idén med förslaget.
          </note>
          <note>
            Regeringen styr våra myndigheter – detta tycker jag är viktigt
            att kom ­ ma ihåg. Ifall regeringen ser att politiska ändamål
            håller på att förfelas, som i det här fallet då djurskyddet håller
            på att urholkas, är det regeringens plikt att agera. Där tycker
            jag att ministern gömmer sig bakom att detta är ett förslag från
            en myndighet och att ministern inte kan göra något alls. Jo, ministern
            kan visst agera. Sveriges regering agerar varje dag, ger instruk
            ­ tioner åt våra myndigheter, går in och förtydligar vad som står
            i lagar och regler och så vidare.
          </note>
          <note>
            Jag tänker på den debatt om LSS, lagen om stöd och service för
            vissa funktionshindrade, som hölls här för några timmar sedan.
            I förra veckan gick regeringen ut och sa till ansvarig myndighet
            – Försäkringskassan – att tvåårsregeln ska frysas och att det
            inte ska bli några försämringar längre för de funktionshindrade.
            Detta tycker jag är ett jättebra förslag och ett konkret exempel
            på att regeringen visst går in och agerar då man ser att det finns
            behov av det.
          </note>
          <note>
            Jag skulle vilja fråga Sven-Erik Bucht om det vetenskapliga rådet
            för djurskydd. Nu fick vi veta att det i bästa fall, om jag förstod
            rätt, kommer att tillsättas före årsskiftet. Jag tycker att vi
            har väntat länge nog på djurskyddsrådet. Syftet med rådet är att
            det ska kunna vara rådgivande och komma med vetenskapliga inspel
            om hur djurskyddet kan stärkas i Sverige.
          </note>
          <note>
            Sven-Erik Bucht! Eftersom Jordbruksverkets förslag har fått monumental
            kritik från nästan alla remissinstanser som har svarat – en unison
            kritik från vetenskap, forskare och olika lärosäten – undrar jag
            varför man inte väntar med förskrifterna tills det vetenskapliga
            rådet finns på plats, så att vi kan lyssna på deras synpunkter
            om dessa försämringar, som det är i mina ögon, för grisarna?
          </note>
          <note type="speaker">
            Anf. 53 Statsrådet SVEN-ERIK BUCHT (S):
          </note>
          <note>
            Fru talman! Sverige har under mycket lång tid legat i världstopp
            när det gäller djuromsorg och djurhälsa. Detta ska vi vårda, och
            där är livsmedelsstrategin väldigt tydlig. Där sägs tydligt att
            vi måste stärka konkurrenskraften, men det är också tydligt att
            det inte får ske på bekostnad av djuromsorgen och djurhälsan.
          </note>
          <note>
            Det var bra att interpellanten nämnde att det är en försämring
            i hans ögon, för det är det kanske inte i allas ögon. Djurskydd
            är en prioriterad fråga för regeringen och för mig, och jag har
            stort förtroende för att Jordbruksverket har gjort noggranna avvägningar
            innan de lade fram förordningsförändringen.
          </note>
          <note>
            Som jag nämnde i mitt tidigare inlägg är det en massa villkor
            som ställs för att tidigare avvänjning ska kunna användas – elva
            väldigt tuffa villkor. Villkoren syftar till att kunna säkerställa
            djurhälsa och djurvälfärd. Dessutom måste en djurhälsoveterinär
            regelbundet följa smågrisarnas hälsa och välfärd.
          </note>
          <note>
            Det ställs höga krav på smittskydd och att smågrisarna ska hållas
            i en god miljö. Vi har jobbat långsiktigt med detta, och det har
            gjort att Sverige har den lägsta antibiotikaanvändningen inom
            EU. Det är en konsekvens av att vi har vårdat detta, och vi ska
            fortsätta att vårda och bevaka det.
          </note>
          <note>
            Den studie som ligger till grund för förordningsförändringen
            har granskats av forskare från SLU och SVA, Statens veterinärmedicinska
            anstalt. Detta har alltså granskats.
          </note>
          <note>
            Som jag sa i mitt tidigare inlägg är avvänjningstiden i dag i
            genomsnitt 30 dagar, och med detta förslag ändras den till 28
            dagar. Men också där är det tydligt: Högst 10 procent av småkultingarna
            får avvänjas tidigare än 26 dagar. I EU-reglerna är det något
            helt annat. Där har man 21 dagar för samtliga. Vi har högst 10
            procent under 26 dagar, så det är skillnad. Vi fortsätter att
            hålla en hög standard på både djurhälsa och djuromsorg.
          </note>
          <note>
            Jag har fullt förtroende för att Jordbruksverket har gjort korrekta
            och bra avvägningar i detta sammanhang.
          </note>
          <note type="speaker">
            Anf. 54 JENS HOLM (V):
          </note>
          <note>
            Fru talman! Jag tycker inte att jag riktigt fick svar på alla
            mina frågor. Jag understryker och upprepar att ministern och regeringen
            kan agera ifall man anser att viktiga politiska målsättningar
            håller på att förfelas här, och jag märker att ministern inte
            motsäger det. Då undrar jag, Sven-Erik Bucht: Varför agerar ni
            inte när det finns en monumental kritik mot förslaget att kultingar
            ska avvänjas från suggan tidigare än vad som gäller i dag?
          </note>
          <note>
            Sven-Erik Bucht säger att det handlar om en begränsad del grisar,
            och det stämmer. Det är 10 procent av det totala antalet smågrisar
            i Sverige. Jag vet inte om det blir 100 000 eller 200 000, men
            det är väldigt många grisindivider som helt enkelt ska offras
            för att man ska öka effektiviteten och konkurrenskraften.
          </note>
          <note>
            Det kanske största och allvarligaste problemet med förslaget
            är att det slår direkt mot det som Sven-Erik Bucht har inlett
            alla sina anföranden med denna kväll, nämligen det svenska världsberömda
            och omvittnade djurskyddet, som alla är så stolta över. Och vi
            är stolta över att vi använder så lite antibiotika och så vidare,
            men nu börjar man applicera metoder som mer liknar det som finns
            nere på kontinenten – i Danmark, Tyskland och så vidare.
          </note>
          <note>
            Vad har vi egentligen att vara stolta över, Sven-Erik Bucht?
            Varför inte invänta det vetenskapliga rådet och låta det få ge
            sitt utlåtande om förslaget innan det träder i kraft? Det tycker
            jag är ett minimikrav.
          </note>
          <note type="speaker">
            Anf. 55 Statsrådet SVEN-ERIK BUCHT (S):
          </note>
          <note>
            Fru talman! Jordbruksverket gör fortlöpande förändringar i föreskrifter.
            Det är inte något konstigt att det gör det innan det vetenskapliga
            rådet är på plats. Det är inte alls något konstigt. Man kan inte
            stoppa allt jobb på Jordbruksverket i väntan på det.
          </note>
          <note>
            Jordbruksverket är en självständig myndighet också i förhållande
            till regeringen när det gäller arbetet med föreskrifter och har
            ansvaret för det. Det har gjort dessa bedömningar. Rapporten är
            också granskad av forskare från såväl SLU som SVA. Den bild som
            interpellanten här försöker ge är att det bara är taget ur luften.
            Så är det inte.
          </note>
          <note>
            Man har ett tydligt uppdrag enligt livsmedelsstrategin vad gäller
            både konkurrenskraft och att inte försämra djurhälsan eller djuromsorgen.
            Det har man tagit hänsyn till när man har satt upp väldigt tuffa
            villkor.
          </note>
          <note>
            Förändringen gör också att konkurrenskraften kommer att öka inom
            grisuppfödningen. Det finns beräkningar som visar att det för
            ett företag med 200 suggor skulle ge ungefär plus 75 000 kronor
            per år. Det skulle också kosta betydligt mindre per plats för
            investeringar.
          </note>
          <note>
            Det finns här en förbättring i konkurrensen. Men det finns också
            att man säkerställer att djurhälsa och djuromsorg fortsättningsvis
            håller världsklass.
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellation 2017/18:110 om torskkvoterna i Östersjön
          </note>
          <note type="speaker">
            Anf. 56 Statsrådet SVEN-ERIK BUCHT (S):
          </note>
          <note>
            Fru talman! Isabella Hökmark har frågat mig hur jag avser att
            agera för att ytterligare sänka torskkvoterna i Östersjön.
          </note>
          <note>
            Regeringens grundinställning är att de åtgärder vi beslutar om,
            inklusive fastställandet av fiskemöjligheterna, är i linje med
            den gemensamma fiskeripolitikens mål och principer.
          </note>
          <note>
            Jag tänker särskilt på
          </note>
          <note>
             målet om en beståndsstorlek över MSY
          </note>
          <note>
             att reformens mål om landningsskyldighet möjliggörs
          </note>
          <note>
             att den vetenskapliga rådgivningen och försiktighetsansatsen
            utgör grunden för besluten, och vad gäller Östersjön
          </note>
          <note>
             att den fleråriga planen för torsk, sill och skarpsill i Östersjön
            följs.
          </note>
          <note>
            Dessa mål om ett långsiktigt hållbart fiske är satta för att
            säkerställa att vi fortsatt har fisk i våra hav, men även för
            att optimera den hållbara produk ­ tionen av fisk till förmån
            för såväl vår fiskeindustri som allmänheten och dess konsumenter.
          </note>
          <note>
            Den politiska överenskommelse om fiskemöjligheter i Östersjön
            för 2018 som Sverige ställde sig bakom vid jordbruks- och fiskerådet
            i oktober 2017 var grundad på den vetenskapliga rådgivningen från
            Ices och försiktighetsansatsen och i enlighet med den fleråriga
            planen för Östersjön. Även den del av överenskommelsen som rör
            de två torskbestånden i Östersjön grundades på Ices råd för 2018
            och försiktighetsansatsen. För torskkvoterna i östra Östersjön
            innebär överenskommelsen en sänkning av kvoterna för 2018 med
            8 procent jämfört med 2017. För torskkvoterna i västra Östersjön
            innebär överenskommelsen en oförändrad torskkvot för 2018 jämfört
            med 2017.
          </note>
          <note>
            Det är inte ett mål i sig att ytterligare sänka torskkvoterna
            i Östersjön. Kvotsättandet är centralt för att uppnå målet om
            ett hållbart fiske, men är ett av flera verktyg som står till
            buds. Om ytterligare sänkningar av torskkvoter behövs för att
            vi ska få ett hållbart fiske kommer jag att verka för det i enlighet
            med den grundinställning som regeringen har. Min förhoppning är
            dock att vi inom en nära framtid kommer att ha ett hållbart torskbestånd
            i Östersjön, och då hoppas jag att vi kan öka de nu historiskt
            låga torskkvoterna. Min målsättning är att torskfisket i Östersjön
            ska bli både biologiskt och socioekonomiskt långsiktigt hållbart.
            En förutsättning för socioekonomisk lönsamhet är hållbara bestånd.
          </note>
          <note>
            Jag kommer därför att fortsätta att verka för ett långsiktigt
            hållbart fiske som gynnar vår näring och våra kustsamhällen och
            som erbjuder hälsosamma livsmedel både till oss och till framtida
            generationer.
          </note>
          <note type="speaker">
            Anf. 57 ISABELLA HÖKMARK (M):
          </note>
          <note>
            Fru talman! Tack, ministern, för svaret!
          </note>
          <note>
            I Östersjön finns två torskbestånd, det östra och det västra.
            De senaste fem åren har man fått tilldelat sig att ta upp 63 000
            ton men inte lyckats fånga mer än 35 000 ton. Man har alltså inte
            kunnat fånga sin tilldelade kvot.
          </note>
          <note>
            Om det västra beståndet har det internationella havsforskningsrådet
            Ices sagt att värdena ligger under biologiska gränser. Man har
            i år föreslagit kvoter som ligger på 1 000–3 000 ton fastän ministrarna
            beslutade om kvoten 5 500 ton. Rekommendationerna från forskarna
            bryr sig ministrar ­ na inte så mycket om i förhandlingen.
          </note>
          <note>
            Det borde vara så att man fokuserar på att tillämpa en försiktighetsprincip
            och att inte tillåta ett fiske på marginalerna. Östersjöns välmående
            måste sättas före kortsiktiga ekonomiska intressen.
          </note>
          <note>
            Torsken håller på att försvinna. Det måste ligga i Sveriges intresse
            att vi behåller ett fiskebestånd med torskar i Östersjön. Därför
            blir min fråga till ministern vad han tänker göra för att förbättra
            möjligheterna för torskens överlevnad.
          </note>
          <note type="speaker">
            Anf. 58 Statsrådet SVEN-ERIK BUCHT (S):
          </note>
          <note>
            Fru talman! Tack, Isabella Hökmark, för att du har lyft fram
            den här viktiga frågan! Ett långsiktigt hållbart fiske är en prioriterad
            fråga för mig och regeringen.
          </note>
          <note>
            Låt mig förtydliga att det inte stämmer att torskkvoterna som
            fastställdes för Östersjön för 2018 fastställdes långt ifrån det
            som Ices rekommenderade. Den överenskommelse som nåddes i oktober,
            och som Sverige ställde sig bakom, grundade sig på Ices råd för
            2018 och försiktighetsansatser och var i linje med den fleråriga
            planen för Östersjön. När det gäller fiskemöjligheterna 2018 för
            det västra torskbeståndet ligger det till och med under MSY-punkterna
            i det intervall som Ices rekommenderade.
          </note>
          <note>
            Jag vill säga till ledamoten att tack vare Sveriges arbete i
            förhandlingarna landade vi på den försiktiga linjen. Här är det
            väldigt ofta så att kommissionen och Sverige närapå står ensamma
            för försiktighetsprincipen och att många andra länder har en annan
            åsikt. Det förhållandet har varit under en lång följd av år. Tack
            vare Sveriges agerande fick vi det på plats. Det skapar en möjlighet
            för att långsiktigt få ett bra bestånd i Östersjön.
          </note>
          <note>
            Jag vill också säga till ledamoten att målet inte är att sänka
            kvoter. Det kan inte vara målet. Målet måste vara att vi långsiktigt
            får ett hållbart fiske och att vi ska kunna fiska mer. Man kan
            titta på vad vi har fått effekt under åren för att Sverige har
            drivit en restriktiv linje, som har varit nödvändig.
          </note>
          <note>
            Om man tittar på västra beståndet had e vi 2016 en sänkning med
            20 procent och 2017 en sänkning med 56 procent. För östra beståndet
            hade vi 2015 minus 22 procent, 2016 var det 20 procent, 2017 var
            det 25 procent och 2018 blir det 8 procent. Kvoterna har sänkts
            oerhört mycket för att rädda beståndet som är illa ute.
          </note>
          <note>
            Det har att göra med att vi måste få ett hållbart fiske så att
            man kan fiska torsk också i framtiden. Sverige har definitivt
            drivit den försiktiga linjen. Det är inte Sverige som ledamoten
            ska skjuta på i det här sammanhanget.
          </note>
          <note type="speaker">
            Anf. 59 ISABELLA HÖKMARK (M):
          </note>
          <note>
            Fru talman! Det är klart att målet inte ska vara att sänka eller
            höja kvo ­ ter. Målet ska vara att rädda torsken. Jag anser inte
            att man gör det. Faktum är att man inte ens kan fiska upp de kvoter
            som ni bestämmer om. De fisk ­ are som har tillstånd att fiska
            får inte upp så mycket fisk.
          </note>
          <note>
            Jag ska citera en regeringskollega till ministern, som har sagt:
            ”Varje torsk som fiskas lagligt i dag är en chansning från politikernas
            sida, där man med öppna ögon och med forskarens klart uttalade
            varningar i öronen sätter torsken på spel för att rädda ett fåtal
            arbetstillfällen.” Det är Isabella Lövin, vice statsminister,
            som har sagt detta.
          </note>
          <note>
            Jag tänkte också citera minister Bucht, som säger: ”Vad gäller
            utfallet för både torsk och lax är jag nöjd med resultatet som
            jag anser är i linje med vår målsättning. Det gynnar vår fiskenäring,
            våra kustsamhällen och förser både oss och framtida generationer
            med hälsosamma livsmedel.”
          </note>
          <note>
            Jag blir förvånad när jag samtidigt läser vad forskarna säger
            om att beståndet av torsk är under biologiskt säkra värden. Hur
            kan ministern vara nöjd?
          </note>
          <note type="speaker">
            Anf. 60 Statsrådet SVEN-ERIK BUCHT (S):
          </note>
          <note>
            Fru talman! Att man inte fångar upp all den torsk som finns har
            att göra med att fiskarna avstår från att fånga den på grund av
            att de får så dåligt betalt för den. Då fiskar man såklart inte
            upp den. Om det kostar mer att hämta upp fisken än man får betalt
            för den får det förstås denna effekt.
          </note>
          <note>
            Ices råd är inte lätta att förstå. De är på många sätt komplicerade.
            Om man ser på de två torskbestånd som finns tänker man kanske:
            Det här torskbeståndet finns i den östra delen, och det här torskbeståndet
            finns i väster. Men så är det inte, utan de finns i flera olika
            geografiska områden. Detta gör det ytterligare komplicerat när
            man ska utreda om rådgivningen följs eller inte.
          </note>
          <note>
            Sedan finns en massa andra åtgärder som vidtas förutom kvotbegränsningarna.
            Det handlar om stängda perioder som ett exempel. Det handlar också
            om redskapsbegränsning och så vidare.
          </note>
          <note>
            Jag kan dock försäkra ledamoten att den överenskommelse som vi
            nådde i oktober 2017 för 2018 följer Ices rådgivning och försiktighetsansatser.
            Vi har inte slarvat med detta, och framför allt vill jag säga
            att Sverige drev denna fråga väldigt hårt. Det var många andra
            länder som ville någonting helt annat.
          </note>
          <note type="speaker">
            Anf. 61 ISABELLA HÖKMARK (M):
          </note>
          <note>
            Fru talman! Det finns andra åtgärder, som ministern nämnde. Nu
            tänker jag göra något som jag aldrig trodde skulle hända: Jag
            ska läsa ur en motion från Socialdemokraternas partistämma som
            jag till och med tycker är bra. Det står så här: Östersjön, där
            bottentrålning är tillåten, är snart tömd på fisk och liv. På
            samma stämma bifölls motionen. Att-satsen lyder: Socialdemokraterna
            verkar för ett förbud av bottentrålning i hela Sverige.
          </note>
          <note>
            Varför inte föreslå det för Östersjön? Varför driver inte ministern
            denna fråga? Man har förbjudit bottentrålning i andra delar av
            världen just för att få en återhämtning av ett fiskbestånd. Jag
            tycker att det skulle vara en alldeles utmärkt åtgärd.
          </note>
          <note type="speaker">
            Anf. 62 Statsrådet SVEN-ERIK BUCHT (S):
          </note>
          <note>
            Fru talman! När det gäller frågan om bottentrålning har regeringen
            nu i höst gett Havs- och vattenmyndigheten ett uppdrag som syftar
            till utvärdera bottentrålningens effekter, främst inom skyddade
            områden. Detta arbete är igång, och det ska redovisas till regeringen
            senast den 30 maj 2018.
          </note>
          <note>
            Jag vill ändå återupprepa att det inte är kvoterna som är ett
            mål. Det handlar om att se till att vi hanterar frågorna när det
            gäller torsken både i det östra och i det västra beståndet. Det
            gäller dessutom alla arter i Östersjön och i alla vatten som vi
            har gemensamt med EU. Men det gäller också de vatten som vi har
            på nationell nivå. Vi måste hantera detta på ett långsiktigt och
            klokt sätt för att vi ska kunna ha ett hållbart fiske och för
            att man ska kunna fiska i framtiden.
          </note>
          <note>
            Här har Sverige haft en restriktiv linje. Den möjlighet som vi
            har haft i EU-sammanhangen är förankrad i stor politisk enighet
            i miljö- och jordbruksutskottet och, vill jag säga, i stor politisk
            enighet också i EU-nämnden.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2017/18:122 om åtgärder mot olagliga
            substanser i kosttillskott
          </note>
          <note type="speaker">
            Anf. 63 Statsrådet SVEN-ERIK BUCHT (S):
          </note>
          <note>
            Fru talman! Saila Quicklund har ställt tre frågor till mig om
            åtgärder mot olagliga substanser i kosttillskott.
          </note>
          <note>
            Hon har frågat mig
          </note>
          <note>
            Inledningsvis vill jag säga att jag delar Saila Quicklunds oro
            när det gäller olagliga substanser i kosttillskott. Regeringen
            har fått signaler om att det finns utmaningar i den offentliga
            kontrollen av kosttillskott. Det är kommunerna som ansvarar för
            kontrollen av kosttillskotten. Kontrollen är komplex, och för
            att uppnå en mer likvärdig kontroll har Livsmedelsverket, som
            central myndighet för livsmedelskontrollen, utvecklat sitt stöd
            till kommunerna på kosttillskottsområdet.
          </note>
          <note>
            Regeringen har även vidtagit en rad olika åtgärder för att uppnå
            en mer likvärdig och enhetlig livsmedelskontroll på detta område.
            Syftet är både att skydda konsumenterna och att ge företagen likvärdiga
            villkor över hela landet. Det finns därför i dagsläget inget förslag
            om att överföra den offentliga kontrollen av kosttillskott från
            kommunerna till Livsmedelsverket.
          </note>
          <note>
            Det finns inget krav på anmälan hos eller tillstånd från Livsmedelsverket
            för att sälja kosttillskott i Sverige. Däremot ska den som tillverkar,
            importerar och säljer kosttillskott registrera sig hos kontrollmyndigheten
            i den kommun där verksamheten bedrivs. Även företagare som säljer
            kosttillskott på internet till andra företagare eller till slutkonsumenter
            ska anmäla sin verksamhet till kontrollmyndigheten i den kommun
            där verksamheten sker. Krav på förhandsanmälan av kosttillskott
            utgör en administrativ börda för företagen, och ett sådant system
            bedöms inte lösa problemen med otillåtna substanser i kosttillskott.
            De som säljer sådana produkter kommer sannolikt inte att registrera
            eller anmäla sina produkter.
          </note>
          <note>
            Kosttillskott är livsmedel och regleras enligt livsmedelslagstiftningen.
            Det är tillverkarens ansvar att produkterna är säkra att använda
            och att de uppfyller kraven i livsmedelslagstiftningen. Gränsen
            mellan kosttillskott och läkemedel kan i vissa fall vara svår
            att dra. En huvudregel är att kosttillskott inte är till för att
            förebygga, lindra eller bota sjukdomar. Om en produkt marknadsförs
            med sådana påståenden ska produkten klassas som läkemedel och
            inte som livsmedel. Vidare kan en och samma substans klassificeras
            både som livsmedel och som läkemedel beroende på hur hög daglig
            dos som rekommenderas.
          </note>
          <note>
            Det är Läkemedelsverket som är ansvarig myndighet när det gäller
            att bedöma om en produkt eller substans ska anses som läkemedel.
            Läkemedelsverket bedriver även tillsynen över marknadsföring av
            och reklam för läkemedel. Då det finns gränsdragningsfrågor på
            området är det viktigt att kontrollmyndigheterna för livsmedel
            och läkemedel har ett bra samarbete. Livsmedelsverket och Läkemedelsverket
            träffas därför regelbundet för att diskutera dessa frågor.
          </note>
          <note>
            Jag ser därför inget behov av att i nuläget vidta ytterligare
            åtgärder, men jag kommer att följa utvecklingen på detta område.
          </note>
          <note type="speaker">
            Anf. 64 SAILA QUICKLUND (M):
          </note>
          <note>
            Fru talman! Tack, ministern, för svaret! Det är bra att ministern
            delar min oro när det gäller farliga kosttillskott. Ministern
            uttrycker också att regeringen har fått signaler om detta. Det
            stämmer. Farliga kosttillskott är en fråga som jag har lyft ett
            flertal gånger här i kammaren, då framför allt med tidigare folkhälsominister
            Gabriel Wikström – dock alltid utan konkreta åtgärder från nämnde
            minister.
          </note>
          <note>
            Jag är riktigt, riktigt orolig över att mycket farliga preparat
            nu faktiskt flödar fritt in i landet helt utan kontroll. Det är
            oerhört förvånande och allvarligt. Jag förstår inte varför regeringen
            inte tar det här på större allvar.
          </note>
          <note>
            Läkemedel har en helt annan kontroll, och det är en enorm procedur
            vid framställningen av dem för att säkerställa att de inte ska
            vara skadliga. Det tar till exempel upp till tio år att framställa
            ett läkemedel, allt för att de inte ska ha svåra alternativt farliga
            biverkningar för människor.
          </note>
          <note>
            Vi kan konstatera att handeln sedan många år formligen svämmar
            över av kosttillskott, och det är svårt att veta vad vi får i
            oss. Många av produkterna innehåller substanser som gör oss sjuka
            i stället för friska och starka, vilket är vad som anges i marknadsföringen.
          </note>
          <note>
            Zofia Kurowska, statsinspektör vid Livsmedelsverket, menar att
            bantningsmedel och prestationshöjande kosttillskott är mest riskabla
            och avråder helt från denna typ av preparat. Hon uttrycker att
            man inte ska ta riskerna. Men att Livsmedelsverket går ut och
            varnar för preparat är ingen garanti för att de inte finns på
            hyllorna. Det är nämligen upp till kommunerna, som ministern vet,
            att förbjuda enskilda kosttillskott, och det är på kommunnivå
            som analyserna av preparaten görs. Dessutom skiljer sig besluten
            mellan kommunerna åt, och det gör att en kommun kan sälja ett
            preparat medan det är förbjudet i en annan kommun. Det krävs alltså
            att 290 kommuner förbjuder det skadliga preparatet innan det kan
            dras tillbaka. Självklart ska det här koordineras så att preparaten
            kan förbjudas i alla kommuner.
          </note>
          <note>
            Vi kan se det här som ett rikslarm. Hur kan vi stå och titta
            på när vi vet att de här skadliga preparaten finns?
          </note>
          <note>
            Miljöförvaltningen i Stockholm har granskat ett antal växtbaserade
            kosttillskott. Förra året fann man, hör och häpna, arsenik i ett
            asiatiskt preparat. Den påträffade halten i preparatet kan motsvara
            hälften av en dödlig dos.
          </note>
          <note>
            Det har i Europa gjorts analyser som visar att växtbaserade kosttillskott
            har höga halter av tungmetaller. Livsmedelsverket vill också varna
            för att många preparat innehåller tungmetaller. Vissa kosttillskott
            innehåller även läkemedelssubstansen sildenafil som är riktigt
            riskfylld om den kombineras med vissa läkemedel, vilket är okänt
            för många människor som brukar kosttillskotten. Lägg därtill att
            innehållsdeklarationen sällan stämmer överens med innehållet.
          </note>
          <note>
            Min fråga till statsrådet är: Varför reagerar inte ministern
            på det faktum att unga tränande individer liksom vuxna och äldre
            i dag med vår kännedom kan inhandla de här farliga kosttillskotten?
            Vi har vetskap om det här, och de kan få men för livet. Hur kan
            det ske?
          </note>
          <note type="speaker">
            Anf. 65 Statsrådet SVEN-ERIK BUCHT (S):
          </note>
          <note>
            Fru talman! Som jag sa i mitt förra inlägg delar jag interpellantens
            oro för det här. Det sker mycket på området, men samtidigt vidtar
            nu myndigheterna åtgärder för att på olika sätt försöka komma
            till rätta med problematiken som Saila Quicklund beskriver.
          </note>
          <note>
            Man ska komma ihåg att kosttillskott är livsmedel och regleras
            av livsmedelslagen. Det är företagen som har ansvar för att leverera
            säkra produkter. De har också ett ansvar för att kraven i livsmedelslagen
            är uppfyllda. När det finns arsenik och tungmetaller i preparaten
            har man inte tagit det ansvaret. Det är alltså olagliga produkter.
          </note>
          <note>
            Det är väldigt viktigt att komma ihåg att det är kommunerna som
            är kontrollmyndigheter och ansvarar för det här. De kan också
            införa saluförbud för den här typen av produkter. Att ett saluförbud
            införs i en kommun men inte i en annan kommun är inte effektivt,
            och för att undvika den situationen har man nu jobbat för att
            effektivisera informationsutbytet mellan kontrollmyndigheter.
            Jag är väldigt glad för att Livsmedelsverket har tagit fram ett
            förslag om att inrätta ett nationellt varningssystem för att säkra
            att informationsutbytet blir effektivare än vad det har varit
            tidigare.
          </note>
          <note>
            Det här nationella varningssystemet har blivit mycket väl mottaget
            av kommuner runt om i landet, och jag förväntar mig att det här
            kommer att göra att det fungerar betydligt bättre än tidigare
            och att man på ett tidigt stadium kan stoppa de produkter som
            inte kan och får säljas över huvud taget som kosttillskott i och
            med att de inte håller sig inom lagen för livsmedel.
          </note>
          <note>
            Jag ser fram emot att det här varningssystemet som ska finnas
            på plats under 2018 kan förändra situationen till det bättre.
          </note>
          <note type="speaker">
            Anf. 66 SAILA QUICKLUND (M):
          </note>
          <note>
            Fru talman! Ministern hävdar att det är olagligt att sälja produkter
            med tungmetaller och arsenik, men faktum är att sådana preparat
            trots regeringens åtgärder ändå säljs fritt på marknaden. Ministern
            svarar också att Livsmedelsverket har utvecklat ett stöd till
            kommunerna för hanteringen av denna fråga. Jag undrar hur det
            fungerar, och vad har insatserna för effekter?
          </note>
          <note>
            Regeringen har enligt ministerns svar vidtagit en rad åtgärder
            för att nå mer likvärdig och enhetlig livsmedelskontroll på det
            här området. Min fråga är: Hur? Det finns inget förslag från regeringen
            om att överföra offentlig kontroll av kosttillskott från kommunerna
            till Livsmedelsverket. Det här är också något som Riksidrottsförbundets
            ledning har påtalat i tidigare skrivningar. Det finns alltså en
            samsyn när det gäller att sådana åtgärder krävs. Uppenbarligen
            fungerar hanteringen inte alls. Hur kan vi då lämna det här som
            är så allvarligt utan åtgärd? Det är min fråga.
          </note>
          <note>
            Ministern vet att det inte finns något krav på anmälan eller
            tillstånd från Livsmedelsverket för att sälja kosttillskott. Det
            skulle bli en administrativ börda, hävdar ministern i sitt svar.
            En administrativ börda – vi talar om farliga preparat som skadar
            människor!
          </note>
          <note>
            De som säljer preparaten skulle sannolikt inte registrera sig
            alternativt anmäla sina produkter, menar man. Vi kan jämföra det
            med att vi behöver sänka hastigheten på en vägsträcka på grund
            av olycksrisken men struntar i det för att vi tror att människor
            ändå inte kommer att följa hastighetsbegränsningen. När började
            regeringen tänka så?
          </note>
          <note>
            Livsmedelsverket och Läkemedelsverket gjorde tidigare en undersökning
            av kosttillskott som säljs på de svenskspråkiga webbsidorna. 30
            av 43 produkter innehöll substanser som kan vara hälsofarliga,
            giftiga och beroendeframkallande. En del av produkterna ger leverskador
            och kan påverka nervsystemet. Livsmedelsverket varnar särskilt
            för preparat som innehåller synefrin, som liknar kroppens stresshormon
            och kan påverka hjärtrytm och ge allvarliga biverkningar. Synefrin
            finns i många av de kosttillskott som påstå s öka fettförbränningen.
            Enligt Livsmedelsverket är det här verkligen kvacksalveri.
          </note>
          <note>
            Omsättningen har ökat snabbt. Bara för några år sedan omsatte
            branschen 2 miljarder, och i dag är det 5 miljarder. Det är en
            stor och lukrativ marknad för det här i Sverige och i övriga världen.
          </note>
          <note>
            Hur kan vi av folkhälsoskäl tillåta en försäljning av mycket
            farliga kosttillskott med motivet att en ökad rapportering och
            kontroll skulle öka administrationen för de inblandade? Skulle
            vi säga samma sak i läkemedelsbranschen? Har regeringen verkligen
            förstått allvaret i det här? Åtgärderna räcker inte till. Vi ser
            inte effekter av dem; de är inte tillräckliga.
          </note>
          <note type="speaker">
            Anf. 67 Statsrådet SVEN-ERIK BUCHT (S):
          </note>
          <note>
            Fru talman! Det finns givetvis företag som är oseriösa. Men det
            finns också väldigt många företag i den här branschen som är seriösa
            och hanterar det här på ett mycket klokt och bra sätt. Det är
            dem som vi inte ska försätta i en försämrad situation.
          </note>
          <note>
            När det gäller att det inte görs någonting är det internationella
            varningssystemet som jag nämnde ett nytt grepp för att komma till
            rätta med det oseriösa inslaget inom området.
          </note>
          <note>
            Jag vill också understryka hur viktigt det är att kontrollmyndigheten,
            det vill säga kommunerna, har tillräckligt med resurser för det
            här. Enligt lagstiftningen har man rätt till full kostnadstäckning
            för det här. Det är inte på det sättet att de behöver göra det
            med låga timarvoden och inte klarar av det. Det är viktigt att
            kommunerna hanterar det, i och med att de har möjlighet att täcka
            upp för det ekonomiskt.
          </note>
          <note>
            Livsmedelsverket har också, inom ramen för livsmedelsstrategin
            och handlingsplanen vi har fått, drygt 10 miljoner för att jobba
            med kompetenshöjande åtgärder när det gäller kontrollen. Det är
            också en åtgärd som har kommit på plats.
          </note>
          <note>
            Jag tycker nog att det är fel att påstå att det inte görs någonting.
            Sedan får vi se om det är tillräckligt. Jag kommer att följa arbetet
            och vad som händer på området väldigt noga. Det är mycket möjligt
            att jag måste återkomma med ytterligare åtgärder. Livsmedelsverket
            har tagit tag i frågorna, och jag tycker att man är på rätt väg.
            Det gäller också kontrollmyndigheterna.
          </note>
          <note type="speaker">
            Anf. 68 SAILA QUICKLUND (M):
          </note>
          <note>
            Fru talman! Det ministern säger är helt rätt; det är viktigt
            att påpeka att det också finns seriösa företag i branschen, som
            har bra produkter. Men notera att 20–25 procent av preparaten
            är direkt skadliga. Regeringen har ett stort ansvar för att åtgärda
            det.
          </note>
          <note>
            Jag är oroad över utvecklingen. Det har jag sagt tidigare. Jag
            skulle också vilja föreslå följande åtgärder som jag tycker att
            regeringen borde lyssna till och vidta.
          </note>
          <note>
            Sverige bör, liksom många andra EU-länder, ställa krav på tillverkare
            och distributörer att anmäla sina produkter till Livsmedelsverket.
            Och inte bara kommunerna utan även Livsmedelsverket centralt ska
            kunna ta beslut om saluförbud mot hälsovådliga kosttillskott.
          </note>
          <note>
            Läkemedelsverket bör mer konsekvent utnyttja läkemedelslagens
            möjligheter att läkemedelskvalificera fler läkemedelsnära substanser.
            Jag tycker också att Folkhälsoinstitutet ska beakta förekomsten
            av hälsovådliga substanser i kosttillskott. Och Konsumentverket
            ska vara mer aktivt i arbetet mot återkommande och uppenbara fall
            av vilseledande marknadsföring.
          </note>
          <note>
            Förslaget ligger i linje med både Europarådets och Unescos internatio
            ­ nella konventioner, mot till exempel dopning, som Sverige har
            förbundit sig till.
          </note>
          <note>
            Regeringen måste agera när det gäller de här åtgärderna.
          </note>
          <note>
            Jag vill på nytt framhålla att det är en mycket allvarlig fråga
            för människors hälsa. Jag skulle vilja kalla den akut. Jag förväntar
            mig att ministern tar ansvar för att arbeta fram förbättringar
            inom området. Jag kommer självklart att följa upp regeringens
            arbete i frågan.
          </note>
          <note>
            Avslutningsvis vill jag tacka statsrådet för debatten. Vi kommer
            säkert att höras i den här frågan igen.
          </note>
          <note type="speaker">
            Anf. 69 Statsrådet SVEN-ERIK BUCHT (S):
          </note>
          <note>
            Fru talman! Som jag har sagt tidigare är regeringen medveten
            om det här. Vi känner också en oro inför frågorna, inte minst
            när det gäller kontrollen av kosttillskott. Det är också därför
            vi har vidtagit en rad åtgärder, som jag har redovisat här, som
            bland annat Livsmedelsverket har ansvar för tillsammans med kontrollmyndigheterna.
            Det är inte säkert att det räcker. Och jag kommer att följa frågan.
          </note>
          <note>
            Vi ska dock inte glömma att de flesta företagen inom branschen
            är seriösa. Deras produkter följer också livsmedelslagen. De jobbar
            på ett seriöst sätt. Men det kan finnas behov av att vidta ytterligare
            åtgärder. Jag kommer att följa det här noggrant.
          </note>
          <note>
            Jag vill tacka ledamoten för en seriös och konstruktiv debatt.
            Jag vill också tacka för de förslag som har framförts.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2017/18:133 om EU-kommissionens förslag
            om ålfiskeförbud
          </note>
          <note type="speaker">
            Anf. 70 Statsrådet SVEN-ERIK BUCHT (S):
          </note>
          <note>
            Fru talman! Maria Malmer Stenergard har frågat mig hur jag och
            reger ­ ingen ser på framtiden för det svenska reglerade, småskaliga
            och kustnära ålfisket samt vilka åtgärder jag och regeringen avser
            att vidta med anled ­ ning av den kränkning av äganderätten som
            ett eventuellt ålfiskeförbud skulle innebära för innehavare och
            utnyttjare av åldrätter.
          </note>
          <note>
            Regeringens övergripande målsättning är att förvaltningsåtgärder
            ska beslutas i linje med den gemensamma fiskeripolitikens mål
            och principer. När det gäller fiskemöjligheter anser regeringen
            således att det är angeläget att nå målen om beståndsstorlek över
            den nivå som kan ge maximalt hållbar avkastning, att reformens
            mål om landningsskyldighet möjliggörs och att den vetenskapliga
            rådgivningen och försiktighetsansatsen utgör grunden för besluten.
          </note>
          <note>
            Kommissionen presenterade ett förslag till rådsförordning den
            7 november 2017 avseende fiskemöjligheter i Västerhavet för 2018.
            I förslagets artikel 12 listas ett antal förbjudna arter, varav
            ål är en. Innebörden av att ål listas i artikeln är att det blir
            förbjudet att fiska ål över tolv centimeter i alla EU:s Icesområden
            och i Östersjön.
          </note>
          <note>
            Nu pågår förhandling om kommissionens förslag i rådet. I dessa
            förhandlingar verkar regeringen för ett beslut om ål i linje med
            den gemensamma fiskeripolitikens mål och principer och där den
            vetenskapliga rådgivningen utgör grunden för besluten. Jag konstaterar
            att situationen för den europeiska ålen är ytterst alarmerande,
            och regeringen delar kommis ­ sionens inställning om att kraftfulla
            åtgärder behöver vidtas i närtid för att rädda arten, och därmed
            också ålfisket på längre sikt.
          </note>
          <note>
            Mot denna bakgrund verkar regeringen för ett generellt ålfiskeförbud
            i alla EU:s vatten under 2018. Regeringen anser det även vara
            viktigt att få till stånd en helhetslösning med långsiktiga åtgärder,
            där ansvaret för ålen hanteras av hela EU.
          </note>
          <note>
            Regeringen kommer att fortsätta ansträngningarna för att bevara
            ålbeståndet och uppnå målen i EU:s återhämtningsplan för ål och
            välkomnar förslag till nya åtgärder från kommissionen.
          </note>
          <note>
            Det småskaliga och kustnära fisket är viktigt. Men för ett småskaligt
            ålfiske behöver det finnas ål i våra vatten.
          </note>
          <note>
            Vad gäller effekterna av ett eventuellt ålfiskeförbud på äganderätten
            kan jag konstatera att det enligt Havs- och vattenmyndighetens
            föreskrifter bara är tillåtet att fiska efter ål i havet om det
            bedrivs med stöd av särskilt tillstånd av myndigheten. Ålfisket
            är alltså, precis som annat fiske, inte fritt utan begränsat.
          </note>
          <note>
            Såväl den gemensamma fiskeripolitiken som den svenska fiskelagstiftningen
            har bland annat till syfte att begränsa fisket med hänsyn till
            beståndssituationen. Sådana begränsningar kan, när det är fråga
            om fiske som är knutet till enskilda fastigheter, medföra vissa
            rådighetsinskränkningar. I vilken utsträckning rådighetsinskränkningar
            kan medges i lagstiftningen måste alltid bygga på en avvägning
            mellan det allmänna intresse som ska skyddas och åtgärdens effekter
            för den enskilde.
          </note>
          <note type="speaker">
            Anf. 71 MARIA MALMER STENERGARD (M):
          </note>
          <note>
            Fru talman! I oktober i år beslutade ministerrådet att inte följa
            kommissionens förslag om att förbjuda ålfiske i Östersjön. Redan
            den 7 november kom dock kommissionen med ett nytt förslag som
            innebär ålfiskeförbud i EU:s vatten för ål som är tolv centimeter
            eller längre.
          </note>
          <note>
            I Sverige har vi redan ett generellt ålfiskeförbud med ett fåtal
            undantag. Vi har alltså ett mycket begränsat och även minskande
            fiske som bedöms påverka ålbeståndet i Östersjön med ca 2 procent.
          </note>
          <note>
            Jag delar helt och fullt ministerns uppfattning att situationen
            för den europeiska ålen är ytterst alarmerande. Men jag är inte
            lika övertygad om att ett totalförbud utan undantag för det småskaliga
            fisket skulle förbättra situationen för ålen. Politik är nämligen
            sällan enkelt, och ett förbud behöver inte alltid innebära att
            ett problem försvinner automatiskt.
          </note>
          <note>
            Ålfiskarna i Sverige besitter ovärderliga kunskaper om ålen som
            behövs för att vi ska kunna förstå och skydda den bättre. De har
            dessutom tagit många initiativ för att stärka ålbeståndet. Genom
            Ålfonden finansierar de utsättning av ny ål i Östersjön. De arbetar
            också inom Ålakademin för att uppnå bättre vattenkvalitet i Östersjön.
            Om ålfiskarna skulle försvinna skulle också stora kunskaper och
            viktiga traditioner gå förlorade.
          </note>
          <note>
            Det är av dessa skäl som Ålarvet på Ålakusten längs med Hanöbukten
            i oktober 2015 listades som ett levande kulturarv enligt Unescos
            konven ­ tion om tryggande av det immateriella kulturarvet. Det
            innebär dessutom en skyldighet för Sverige att bevara kulturen
            levande.
          </note>
          <note>
            Jag menar att ett undantag för ett begränsat, kustnära fiske
            med tydliga restriktioner skulle kunna kombineras med en omsorg
            om ålen så att kulturen kan förbli levande.
          </note>
          <note>
            Ålen hotas nu av det internationella fisket, av omoderna vattenkraftverk,
            av säl och av skarv. Med kommissionens nuvarande förslag skulle
            man inte förbjuda allt ålfiske utan man skulle tillåta fisket
            av de mindre ålarna, det vill säga de under tolv centimeter. Det
            har jag svårt att förstå. I Sverige fiskar man inte ål som är
            så liten. Kommissionens förslag innebär i praktiken att man kan
            fortsätta att ta upp obegränsat med ål så länge den är under tolv
            centimeter. Kommer regeringen verkligen att ställa sig bak ­ om
            en sådan reglering?
          </note>
          <note type="speaker">
            Anf. 72 Statsrådet SVEN-ERIK BUCHT (S):
          </note>
          <note>
            Fru talman! För att kunna fiska måste det finnas fisk. Jag har
            fiskat hela mitt liv. Jag vet vad det innebär, och jag förstår
            också den frustration som de som fiskar ål kan känna.
          </note>
          <note>
            Jag var med om precis samma sak i Torne älv när jag fiskade.
            Det blev förbud mot laxfiske. Jag kände precis den frustrationen.
            Men i dag är jag glad eftersom laxen nu har återvänt. Nu kan den
            fiskas. Det är vad denna fråga handlar om, nämligen att ha ett
            fiske på ål långsiktigt. Om det inte finns ål kan den inte fiskas
            i framtiden. Vi måste säkerställa bestånden. Den situation som
            råder med ålen är alarmerande. Ices är tydligt om den allvarliga
            situationen. Jag förstår hur de som ägnar sig åt kustfisket känner
            sig.
          </note>
          <note>
            När det gäller kommissionens förslag sa jag att vi vill ha en
            helhetslösning som handlar om EU:s alla vatten. Exakt hur det
            kommer att hanteras förhandlas, och besluten ska fattas i december.
            Det är för tidigt för mig att säga något. Jag kommer på sedvanligt
            sätt i dessa sammanhang att förankra svensk position först i miljö-
            och jordbruksutskottet och sedan i EU-nämnden.
          </note>
          <note>
            Vi ska inte glömma bort att när besluten fattas sker det i en
            klump. Det blir fråga om alla bestånden, där ålen är en del. Detta
            gör förhandlingarna än mer komplicerade. Det är svårt att låsa
            sig vid en exakt hantering av ett bestånd, vilket innebär att
            man inte kan påverka de andra bestånden.
          </note>
          <note type="speaker">
            Anf. 73 MARIA MALMER STENERGARD (M):
          </note>
          <note>
            Fru talman! Ministern uttrycker det så att han förstår fiskarnas
            frustra ­ tion. Men frustrationen är mycket större än så. Det
            handlar inte bara om fiskarna utan det handlar om alla oss som
            lever i den ålkultur som präglar hela vår del av Skåne. Det är
            en frustration för oss som verkligen vill värna ålen eftersom
            vi är övertygade om att ålfiskarna behövs för att värna ålen och
            ålens livsmiljö.
          </note>
          <note>
            Jag vill ändå tacka ministern för svaret, och jag har stor respekt
            för hans ståndpunkt. Jag vill också tacka för den förklaring vi
            fick om processen i EU, och jag ser fram emot den förankring som
            kommer att ske i miljö- och jordbruksutskottet.
          </note>
          <note>
            Det finns också en äganderättslig aspekt som jag var inne på
            i min interpellation och som många inte känner till. Längs Ålakusten
            i Hanöbukten regleras fisket genom åldrätter som går tillbaka
            till vår danska tid. En åldrätt är en helt egen fastighet med
            fastighetstaxering. Den ligger liksom ovanpå övriga fastigheter
            och sträcker sig en bit ut i havet. Den belastas med fastighetsskatt
            enligt reglerna för industrifastighet. Utan ålfiskerättigheter
            blir fastigheten helt värdelös.
          </note>
          <note>
            Jag tycker att ministern i den delen är otydlig i sitt svar till
            mig. Han menar att det blir en avvägning i vilken utsträckning
            som rådighetsinskränkningar kan tillåtas i lagstiftningen. Att
            genom beslut göra en fastighet helt värdelös är i mina ögon en
            mycket drastisk åtgärd. Om man ser åtgärden i ljuset av att syftet
            är att rädda ålen, samtidigt som man medger fortsatt fiske i övriga
            Europa på mindre ålar, är det svårt att landa i att åtgärden är
            proportionerlig.
          </note>
          <note>
            Det finns nämligen en viktig poäng som följer med äganderätten
            och äganderätten till åldrätten. Det som man äger vårdar man.
            Det har vi gång på gång sett prov på genom historien. Kanske utfiskningen
            av våra hav är ett resultat av att vi saknar äganderätt i de gemensamma
            vattnen.
          </note>
          <note>
            Som det ser ut just nu tar politiken död på ålkulturen omkring
            oss. Sedan 2007 finns ett generellt ålfiskeförbud, och man förbjuder
            generationsskiften. Det innebär att när nuvarande ålfiskare slutar
            fiska dör inte bara ålfisket ut utan också en kultur som går tillbaka
            ända till 1400-talet. Traditionerna finns inte nedtecknade utan
            kunskaperna går i stället från generation till generation. Men
            nuvarande generation ser ut att bli den sista. Om kommissionens
            förslag går igenom försvinner ålfisket tvärt redan vid årsskiftet
            – dock inte i resten av Europa så länge man fiskar ål som är kortare
            än tolv centimeter. Den regleringen är obegriplig – om man verkligen
            värnar ålen.
          </note>
          <note>
            Många invänder att ålfisket i sig är ett hot mot ålen. Så är
            det nog med det storskaliga fisket som fortfarande skulle tillåtas
            med kommissionens förslag. Det är häri problemen ligger. Det i
            dag starkt reglerade ålfisket på östkusten bedöms påverka ålfiskebeståndet
            i Östersjön med 2 procent. Det ska jämföras med den påverkan som
            säl, skarv och vattenkraft har som är betydligt större. Kanske
            ska man börja i rätt ände.
          </note>
          <note>
            Vattenkraften behöver inte ålen för att överleva, men ålfiskarna
            behöver ålen för att överleva. Det är därför de tar ansvar. Det
            är de som har kunskapen, de värnar vattenmiljön och de sätter
            ut ål. Vågar vi ens ta risken att deras kunskap går förlorad?
          </note>
          <note>
            Mot bakgrund av att det svenska fisket, till skillnad från i
            många andra länder, är ett föredöme avseende efterlevnad av ålförvaltningsplanerna,
            och med beaktande av de viktiga insatser som det fåtal kommersiella
            fiskare som återstår gör för ålens bevarande, har vi landat i
            att det lilla kustnära fisket ska få fortsatt dispens. Menar ministern
            att det är helt orimligt?
          </note>
          <note type="speaker">
            Anf. 74 Statsrådet SVEN-ERIK BUCHT (S):
          </note>
          <note>
            Fru talman! Jag vill vidga diskussionen. Jag förstår inte bara
            fiskarna utan jag förstår också mattraditionen. Så var det också
            i Tornedalen när förbuden kom. Det fanns en enorm frustration.
          </note>
          <note>
            Fisket var knutet till fastigheterna, och fastigheternas värden
            sjönk. Det blev en rådighetsinskränkning som vi hade mycket svårt
            att förstå, som det också är för ålfisket.
          </note>
          <note>
            Men nu är laxen tillbaka, och nu stiger fastighetsvärdena. Jag
            hoppas verkligen att det också ska bli resultatet för ålen så
            att det ska bli möjligt att fiska ål. Därmed kan kulturarvet och
            matkulturen värnas. Det är viktigt.
          </note>
          <note>
            Men för att detta ska kunna ske måste det finnas ål. Vi måste
            ge ålen en chans. Det är otvetydigt så att det är ett mycket allvarligt
            hotat fiskebestånd. Dessutom har ålen en lång livscykel. Det gäller
            nu att vidta rätt åtgärder för att vända utvecklingen. Exakt var
            vi hamnar med förslaget i kommissionen är svårt att säga, men
            vi kommer givetvis att ha en diskus ­ sion i miljö- och jordbruksutskottet
            och i EU-nämnden. Jag hoppas att vi där kommer att få en bred
            politisk samsyn, som vi tidigare ofta har haft i frågorna.
          </note>
          <note type="speaker">
            Anf. 75 MARIA MALMER STENERGARD (M):
          </note>
          <note>
            Fru talman! Ja, vi kan konstatera att politik inte alltid är
            enkel. Man kan absolut ha olika åsikter om hur man bäst går framåt.
          </note>
          <note>
            Jag är övertygad om att ålfiskarna behövs för att vi ska kunna
            behålla ålarna i vårt hav. Det svenska ålfisket är ett föredöme
            i fråga om hur ålfisk ­ et bör hanteras – det är småskaligt och
            kraftfullt reglerat, och det utövas av ett fåtal fiskare som tar
            verkligt ansvar. Att ta död på det fisket och samtidigt tillåta
            storskaligt fiske i övriga Europa tycker jag inte är att värna
            ålen. Frågan är verkligen inte enkel, och lösningarna är nog inte
            heller enkla.
          </note>
          <note>
            Jag hoppas att regeringen värnar ålen och därmed den kunskap
            som finns hos våra få svenska ålfiskare. Jag vill tacka för debatten
            och för ministerns engagemang, och jag vill att han ska veta att
            det finns en stående inbjudan att träffa Hånsa och de andra ålafiskarna
            på östkusten i Skåne.
          </note>
          <note type="speaker">
            Anf. 76 Statsrådet SVEN-ERIK BUCHT (S):
          </note>
          <note>
            Fru talman! Jag vill säga att jag uppskattar diskussionen vi
            har haft i den här frågan. Det är en viktig fråga. Den har bäring
            på en näring som har en väldigt lång tradition, och jag känner
            mycket för den med tanke på den bakgrund jag själv har och det
            som har hänt i min hemmiljö.
          </note>
          <note>
            Det är djupt olyckligt att vi har denna situation för ålbeståndet.
            Den är inte bra. Jag lovar att jag ska värna ålen. Jag ska värna
            ålen så att vi ska kunna ha den i framtiden, så att våra barn
            och barnbarn och barnbarnsbarn också ska kunna fiska ål och värna
            den traditionen.
          </note>
          <note>
            Tack för en bra debatt! Vi ses och diskuterar de här frågorna
            i miljö ‑ och jordbruksutskottet nästa gång.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2017/18:84 om implementeringen av
            IDD-direktivet
          </note>
          <note type="speaker">
            Anf. 77 Statsrådet PER BOLUND (MP):
          </note>
          <note>
            Fru talman! Fredrik Schulte har bett mig att besvara tre frågor
            angående genomförandet av försäkringsdistributionsdirektivet i
            svensk rätt, vilka jag strax kommer att behandla i tur och ordning.
            Låt mig dock först betona att en lämplig och likartad reglering
            av marknaden för finansiell rådgivning är en viktig målsättning
            för regeringen. Det förutsätter att kundskyddet förstärks genom
            att intressekonflikter förhindras och transparensen gentemot kunder
            ökar.
          </note>
          <note>
            Den första frågan gäller risken för en statlig prisreglering
            av distribu ­ tionstjänster. Här vill jag vara tydlig med att
            det även fortsättningsvis bör vara försäkringsföretagen och försäkringsförmedlarna
            som bestämmer pri ­ set för de tjänster som de erbjuder till sina
            kunder.
          </note>
          <note>
            En annan sak är att affärsmodeller som innebär att någon annan
            än kunden ska betala priset för tjänsterna ger upphov till intressekonflikter.
            Därför behövs det i den delen ny lagstiftning som stärker kundskyddet
            genom att bland annat förbjuda skadliga provisioner.
          </note>
          <note>
            Den andra frågan gäller hur jag ser på risken att hämma konkurrensen
            och koncentrera försäkringsrådgivningen till ett fåtal större
            banker och försäkringsföretag. Här kan jag konstatera att dagens
            rådgivningsmarknad i hög grad präglas av en provisionsbaserad
            försäljning av finansiella produkter. Den typen av verksamhet
            riskerar att resultera i att kunderna får rekommendationer att
            köpa de produkter som rådgivaren tjänar mest pengar på. Dessutom
            upplevs ofta provisionsbaserad försäljning som gratis rådgivning
            av kunderna, vilket den ju långt ifrån är. Detta innebär i sin
            tur även att den tränger undan tillgången och efterfrågan på sådan
            rådgivning som enbart beaktar kundernas bästa.
          </note>
          <note>
            Den nya regleringen syftar bland annat till att ge goda förutsättningar
            för en ny typ av oberoende rådgivningsmarknad att växa fram som
            är helt fri från provisioner och intressekonflikter. Den nya regleringen
            tillför således marknaden en ny kategori rådgivning som utmanar
            den säljdrivna rådgivningen och stärker konkurrensen till fördel
            för kunderna. Den typen av tjänster kommer framför allt att kunna
            tillhandahållas av aktörer som inte har egna finansiella produkter
            i sitt sortiment, vilket i dag ofta kännetecknar mindre försäkringsförmedlare.
            Mot den bakgrunden ser jag att också mindre försäkringsförmedlare
            även fortsättningsvis kommer att spela en viktig roll när det
            gäller all form av försäkringsrådgivning.
          </note>
          <note>
            Den tredje och sista frågan gäller vad jag anser om en reglering
            som går utöver direktivets och vidare vad jag anser om remisskritiken.
          </note>
          <note>
            Låt mig här först konstatera att försäkringsdistributionsdirektivet
            är ett minimiharmoniseringsdirektiv som lämnar stor valfrihet
            för medlemsstaterna att anpassa genomförandet efter de särskilda
            utmaningar som finns på respektive försäkringsmarknad. I Sverige
            har Finansinspektionen i flera rapporter påtalat allvarliga konsumentskyddsrisker
            på den svenska marknaden för försäkringsförmedling. Dessa brister
            är bland annat relaterade till vissa provisioner, oklarheter kring
            lagens tillämpningsområde och bristande förutsättningar att bedriva
            en effektiv tillsyn.
          </note>
          <note>
            De problem som inte tas om hand genom försäkringsdistributionsdirektivet
            anser jag att vi bör åtgärda genom nationell reglering som stärker
            kundskyddet ytterligare. Finansinspektionen ger i sitt remissvar
            stöd till att de förslag som presenterats åtgärdar flera av de
            problem som identifierats. Det hör till saken att Finansinspektionen
            i flera sammanhang framfört önskemål om ännu strängare regler
            än de som har föreslagits.
          </note>
          <note>
            I Regeringskansliet pågår för närvarande arbetet med en lagrådsremiss.
            Inom ramen för det arbetet kommer konsekvensanalysen att utökas
            och alla de synpunkter som remissinstanserna framför att beaktas
            innan reger ­ ingen fattar sitt beslut.
          </note>
          <note>
            När det slutligen gäller tidsaspekter konstaterar jag att det
            följer av direktivet att det ska genomföras och börja tillämpas
            den 23 februari 2018. Detta utgör självfallet betydande utmaningar
            både för den återstående lagstiftningsprocessen och inte minst
            för de försäkringsdistributörer som ska anpassa sin verksamhet
            till de nya reglerna.
          </note>
          <note>
            Som jag redan nämnt pågår alltså arbetet med att ta fram en lagrådsremiss.
            Vidare har Europaparlamentet men även Sverige tillsammans med
            en rad andra medlemsstater inom rådet verkat för ett uppskjutande
            av genomförande ‑ och tillämpningstidpunkten och uppmanat kommissionen
            att senarelägga det datumet. Det är dessvärre än så länge för
            tidigt att säga något om huruvida ett sådant uppskjutande kommer
            att komma till stånd.
          </note>
          <note>
            Mot den bakgrunden kommer arbetet att fortsätta med att så snabbt
            som möjligt ta fram en lagrådsremiss. Datumet för ikraftträdandet
            av de nya reglerna i svensk rätt kommer dock att behöva flyttas
            fram till juli 2018.
          </note>
          <note type="speaker">
            Anf. 78 FREDRIK SCHULTE (M):
          </note>
          <note>
            Fru talman! Om man läser rubriken på den här debatten kan man
            lätt få intrycket att det här är någonting tekniskt som inte påverkar
            människor i allmänhet i någon nämnvärd utsträckning. Men så är
            det inte. Det är någonting som förvisso är tekniskt men som kan
            få stor inverkan på hur försäkringsmarknaden fungerar och hur
            våra bilförsäkringar, livförsäkringar och hemförsäkringar kommer
            att se ut.
          </note>
          <note>
            Bakgrunden är den att vi framför allt under de senaste tio åren
            har kunnat se stora problem kopplade till rådgivningsverksamheten.
            Precis som ministern är inne på har vi kunnat se rådgivningsföretag
            som är mer intresserade av att själva tjäna pengar än av att ge
            goda råd till kunderna. Vi har kunnat se stora problem med dolda
            avgifter som drabbar kunden.
          </note>
          <note>
            Mot den bakgrunden är det positivt att EU för ett par år sedan
            levererade ett direktiv, Mifid-direktivet, som reglerade finansiella
            produkter, och nu levererar IDD-direktivet, som ska ta itu med
            försäkringsmarknaden.
          </note>
          <note>
            I stora delar är direktiven bra. Problemen som jag tar upp i
            och med den här debatten handlar om att regeringen i sitt genomförande
            av det här direktivet har kommit med ett första utkast, en promemoria,
            där man går mycket längre än direktivet och där det finns en rad
            mycket allvarliga problem. Det finns mycket jag skulle kunna ta
            upp kring det, men det är framför allt två saker som jag skulle
            vilja nämna.
          </note>
          <note>
            För det första finns det stora problem med förutsägbarhet och
            rättssäkerhet kopplade till förslagen i det första utkast från
            regeringen som vi fått se. Inte minst saknas det tydliga konsekvensanalyser
            av vad de här förslagen skulle innebära. Det är ingenting som
            bara jag som oppositionspolitiker står här och säger, utan det
            är någonting som förs fram av Advokatsamfundet, Konkurrensverket,
            regleringsrådet, Sparbankernas Riksförbund och den svenska försäkringsbranschen.
            Det handlar om flera förslag som kokar ned till att man är otydlig
            i fråga om hur man vill reglera detta i lag och i stället ger
            fria tyglar till Finansinspektionen.
          </note>
          <note>
            Det brukar sägas att land ska med lag byggas. Det finns någonting
            väldigt klokt i det ordspråket. Att i stället ge myndigheter väldigt
            lösa tyglar och möjligheter att lite efter eget godtycke ändra
            regleringar är principiellt problematiskt och skapar oförutsägbarhet
            för marknaden.
          </note>
          <note>
            För det andra innebär de förslag som regeringen initialt har
            presenterat att man riskerar att skapa stora problem avseende
            konkurrens och mångfald. Det är ju så att ett försäkringsbolag
            kan sälja via egna kanaler – Trygg-Hansa, till exempel, kan annonsera
            ut sina produkter – eller göra det via en försäkringsförmedling.
            Försäkringsförmedlarna har en väldigt viktig funktion, inte minst
            därför att de gör det lättare för nya aktörer att komma in på
            marknaden.
          </note>
          <note>
            Om ett stort franskt försäkringsföretag, till exempel Générale,
            vill ta sig in på den svenska marknaden är det problematiskt om
            man måste lägga ned miljarder på att investera i egna distributionskanaler,
            marknadsföring och liknande. Tack vare att vi har företag som
            Insplanet, Compricer och liknande, som gör det möjligt för nya
            aktörer att komma in på marknaden och öka konkurrensen och mångfalden
            i produktutbudet, kan vi få en bättre fungerande marknad. Detaljreglerar
            man på det sätt som detta förslag innebär riskerar man att dra
            undan mattan.
          </note>
          <note type="speaker">
            Anf. 79 Statsrådet PER BOLUND (MP):
          </note>
          <note>
            Fru talman! Det är lite svårt att få ihop Fredrik Schultes inledning
            med avslutningen på hans anförande. Först säger han att detta
            är en för övergripande och otydlig reglering, och sedan avslutar
            han med att säga att det är för detaljreglerande förslag i promemorian.
            Någonstans måste man väl bestämma sig för vad problemet egentligen
            består i.
          </note>
          <note>
            Regeringens uppfattning är att vi behöver ha en likartad reglering
            för likartade tjänster på marknaden. Vi har en situation där finansiella
            tjänster kan utföras i olika form. De kan utföras av banker och
            värdepappersinstitut, som kan förmedla till exempel spartjänster.
            Man kan spara till sin pen ­ sion genom att sätta pengarna på
            ett investeringssparkonto eller liknande. Man kan också göra det
            i försäkringsform. Resultatet kan bli ungefär lika, men det är
            helt olika aktörer som utför förvaltningen.
          </note>
          <note>
            Det skapar ofta problem på en marknad om man har olika reglering
            för olika aktörer som utför ungefär samma tjänster. Det är detta
            regeringen försöker undvika. Precis som Fredrik Schulte också
            konstaterar i sitt anförande har vi redan infört reglering som
            styr värdepappersmarknaden och rådgivning kring fonder. Ambitionen
            från regeringens sida är att vi ska ha en likartad reglering som
            också styr försäkringsförmedling och försäkringssidan av de finansiella
            marknaderna.
          </note>
          <note>
            Detta är också lite grann tanken i kommissionens konsumentskyddspaket,
            som presenterades 2012. Man tog upp både Ucitsdirektivet, som
            handlar om rådgivning kring fonder, Mifid II, som handlar om finansiella
            instrument, och IDD, som handlar om försäkringsdistribution. Det
            är detta som regeringen försöker hantera i det förslag som finns,
            och vi håller också på och skriver en lagrådsremiss för att hantera
            dessa problem.
          </note>
          <note>
            Det är lätt att ta upp konsekvenser av förslag, men man behöver
            också beakta konsekvenser av att inte ha en reglering av marknaden
            och vilka effekter det får för konsumenternas bästa, inte minst.
          </note>
          <note>
            Detta är en marknad där vi kan konstatera att det har funnits
            uppenbara och ganska stora problem för konsumenterna. Många konsumenter
            kan vittna om att man inte har fått produkter som är väl avpassade
            för den egna ekonomin. Det finns exempel på pensionärer som har
            blivit påsålda värde ­ pappersprodukter som kommer att leverera
            avkastning om decennier fram ­ åt i tiden och alltså är uppenbart
            olämpliga för de personernas ekonomi.
          </note>
          <note>
            Vi har också haft problem med försäkringsdistributörer som har
            haft en ganska oseriös verksamhet och har fått sanktioner från
            Finansinspektio ­ nen, men innan sanktionerna hunnit träda i kraft
            drar man tillbaka sitt till ­ stånd och kan därmed undvika dem.
          </note>
          <note>
            Denna typ av problem, som leder till snedvridningar på marknaden
            och gör att den inte fungerar och att kundskyddet urholkas för
            oss konsumenter, anser vi från regeringens sida att vi behöver
            hantera. Vi behöver helt enkelt få till ett regelverk som ger
            ett bättre skydd för oss konsumenter på de finansiella marknaderna,
            oavsett om vi vänder oss till en bank eller till ett försäkringsföretag.
          </note>
          <note>
            Någonstans kommer man till frågan: Vad är egentligen Fredrik
            Schultes alternativ? Om man inte ska reglera, är alternativet
            då att helt förbjuda provisioner? Det är klart att det är enormt
            enkelt och väldigt tydligt och transparent, men det skulle om
            något leda till den typen av konsekvenser som Fredrik Schulte
            lyfter upp: Det skulle gynna stora aktörer med eget distributionsnät
            men slå hårt mot andra aktörer på den svenska marknaden.
          </note>
          <note>
            Om detta inte är alternativet, är det då att inte reglera marknaden
            alls, det vill säga att fortsätta att acceptera de missförhållanden
            som uppenbart råder på den svenska försäkringsmarknaden och som
            till exempel Finansinspektionen har lyft upp vid ett antal tillfällen?
            Om man inte tycker om något av de alternativen måste man diskutera
            att försöka hitta en reglering som gör att försäkringsmarknaden
            får liknande villkor som värdepappersmarknaden, till exempel.
            Den reglering som utredningen föreslår och som vi nu arbetar vidare
            med i lagrådsremissen går ut på precis det.
          </note>
          <note>
            Men jag vill gärna höra vad som är Fredrik Schultes alternativ.
          </note>
          <note type="speaker">
            Anf. 80 FREDRIK SCHULTE (M):
          </note>
          <note>
            Fru talman! Jag brukar tycka att Per Bolund är väldigt saklig,
            men nu blir det lite tramsigt. Vad är mitt alternativ? Mitt alternativ
            är EU-direktivet. Där har vi en bra och i grunden heltäckande
            reglering av hur man ska hantera dessa problem på marknaden. Min
            kritik handlar om hur de ytterligare steg för att implementera
            direktivet som regeringen nu beskriver i sitt första utkast ska
            se ut. Det är där skon klämmer.
          </note>
          <note>
            Låt oss börja med EU-direktivet, tycker jag. Sedan kan man bygga
            ut det om det möjligen finns brister. I EU-direktivet konstateras
            att rådgivning måste innebära en värdeökning för kunden. Så låt
            oss börja i detta i stället för att gå vidare och detaljreglera.
          </note>
          <note>
            Jag fick frågan från Per Bolund om jag kan bestämma mig – tycker
            jag att de förslag från regeringen som vi har fått se är för otydliga
            eller för detaljreglerande? Det är just det som är problemet:
            Ingen vet. Hade vi haft tydliga lagförslag på hur regleringen
            skulle se ut hade jag kunnat kommentera om det är för detaljreglerande
            eller för lössläppt.
          </note>
          <note>
            Problemet är att vi nu ger fria tyglar till Finansinspektionen.
            Detta är ett demokratiskt problem. Det är principiellt fel sätt
            att gå till väga. Man kan inte reglera genom att ge fria tyglar
            till en myndighet. Denna typ av reglering och alla typer av lagar
            måste vara tydligt definierade.
          </note>
          <note>
            Sedan håller jag med om den utläggning som Per Bolund hade kring
            överlappningen mellan de rent finansiella tjänsterna och försäkringsbran
            ­ schen, där det finns tydliga inslag av sparande. I det avseendet
            är det viktigt att det finns likartade regler. På den punkten
            är vi helt överens.
          </note>
          <note>
            Men det som ministern missar och som man inte minst har missat
            i den promemoria som har lagts fram är att det också finns en
            stor mångfald inom försäkringsmarknaden. Livförsäkringar är en
            sak, men bilförsäkring är något helt annat.
          </note>
          <note>
            När det gäller livförsäkringar har vi sett en hög grad av självreglering.
            Många av de förslag som regeringen presenterar kommer att vara
            ganska överflödiga, för från årsskiftet kommer det inte längre
            att finnas så kallade up front-provisioner för livförsäkringar.
          </note>
          <note>
            Men på bilförsäkringsmarknaden, där det är låg konsumentskyddsrisk,
            hög kunnighet och låg klagofrekvens, där det rör sig om ganska
            lite pengar och är lätt för kunden att byta försäkring, är up
            front-provisioner inte ett problem. Så risken är att man försöker
            komma till rätta med ett problem på livförsäkringssidan som inte
            finns och ställer till det för skadeförsäkringssidan, där dessa
            problem aldrig har funnits.
          </note>
          <note>
            Det är just detta som är problematiskt: Det finns inte några
            tydliga konsekvensanalyser, det är för svepande och man skickar
            för mycket makt till Finansinspektionen. Så nu får försäkringsbranschen
            bita på naglarna och fundera över hur Finansinspektionen kommer
            att agera. Detta är inte ett sunt sätt att stifta lag och reglera
            en marknad. Det är inte bara jag som tycker det, utan kritiken
            från remissrundan är massiv.
          </note>
          <note type="speaker">
            Anf. 81 Statsrådet PER BOLUND (MP):
          </note>
          <note>
            Fru talman! Till att börja med kan jag konstatera att vi har
            olika syn på EU-direktivet. Fredrik Schultes syn är att om vi
            bara genomför det får vi en heltäckande reglering som skapar ett
            fullgott konsumentskydd på den svenska försäkringsmarknaden. Det
            är inte min och regeringens bedömning och inte heller den bedömning
            som många tunga remissinstanser har fört fram.
          </note>
          <note>
            Har man följt med på försäkringsmarknaden och i den rapportering
            som varit under de senaste åren om de uppenbara problem som finns
            med oseriösa aktörer och rådgivning som i många fall är väldigt
            dåligt anpassad för kunderna tror jag att det är vanskligt att
            landa i den slutsatsen.
          </note>
          <note>
            I och med att detta är ett minimiregleringsdirektiv och att man
            också argumenterar för att det är så pass skilda förutsättningar
            i olika länder framgår det också av direktivet att det krävs olika
            lagstiftning i olika länder för att man ska kunna komma fram till
            en fullgod trygghet för konsumen ­ terna och ett skydd för konsumentintressena.
            Det är också detta som nu sker i land efter land: Man anpassar
            regelverk och lagstiftning efter de na ­ tionella förutsättningar
            som finns.
          </note>
          <note>
            I Sverige finns det en hel del utmaningar. Vi har en annan form
            av sparstruktur. Svenska konsumenter väljer försäkringslösningar
            för sitt sparande i många fall. I andra länder ser det annorlunda
            ut.
          </note>
          <note>
            Det är lite märkligt när man, som jag anser att Fredrik Schulte
            gör, silar mygg och sväljer kameler. Vi har ju tidigare haft uppe
            propositioner som rör reglering av andra delar av den finansiella
            marknaden, till exempel Mifid, som rör värdepappersreglering.
            Där har vi gett Finansinspektionen möjlighet att till exempel
            avgöra vad som är en sund form av provision och vad som är en
            provision som är till skada för kunden eller inte. Då var det
            uppenbarligen acceptabelt. Då var det uppenbarligen inte ett tillräckligt
            stort problem för att man skulle fälla förslaget eller säga att
            det är för godtyckligt i Fredrik Schultes och Moderaternas ögon.
            Men nu, när man kommer till försäkringssidan, är det tydligen
            annorlunda. Då är det en helt annan historia.
          </note>
          <note>
            Det är precis den problematiken som jag är orolig för, det vill
            säga att vi får olika regleringar för delar av de finansiella
            marknaderna som utför liknande tjänster och skapar vad man på
            finansspråk kallar för ett regelarbitrage. Det kan bli ojämna
            konkurrensvillkor, helt enkelt.
          </note>
          <note>
            Jag tror att det vore olyckligt att landa i den ståndpunkten.
            Jag hoppas att Fredrik Schulte och Moderaterna reflekterar ett
            varv till. Nu har vi en chans att diskutera och analysera vidare.
            Det kommer också en lagrådsremiss i närtid. Då kommer vi att kunna
            göra en analys och fortsätta beredningen och titta på de remissynpunkter
            som kommer in. Det gör vi ju alltid i Regeringskansliet. Vi värnar
            och vårdar de synpunkter som kommer in, för vi tycker att det
            är värdefullt att ha en genomgripande remissomgång och ta in olika
            aktörers synpunkter. Men att vi skulle landa i en lösning där
            vi i slutändan får helt olika former av reglering för två delar
            av finansmarknaden som har likartade syften och tillhandahåller
            likartade tjänster anser jag vore genuint olyckligt.
          </note>
          <note>
            Jag delar inte heller riktigt Fredrik Schultes analys av försäkringsmarknaden,
            att den är renodlad i o lika stuprör och att de är lätt separerade
            från varandra, så att man kan säga att den ena delen ska regleras
            på ett sätt och den andra delen på ett annat. Jag tror att det
            skulle leda till ett virrvarr och en ganska svåröverskådlig marknad
            som inte skulle vara till gagn vare sig för konsumenterna eller
            för bolagen som är utförare. Jag tror att det vore att föredra
            om man kan hitta en enhetlig reglering av försäkringsmarkna ­
            den.
          </note>
          <note>
            Både den svenska lagstiftningen och EU-direktivet handlar i grunden
            om att skapa en större trygghet för oss konsumenter, det vill
            säga att vi får de tjänster som faktiskt är bäst anpassade för
            våra behov och inte de tjänster som är bäst anpassade för rådgivarnas
            plånböcker, de tjänster där man får högst förmedlingsprovision.
            Det är ju i så fall en förmedling som inte är till kundens bästa.
          </note>
          <note type="speaker">
            Anf. 82 FREDRIK SCHULTE (M):
          </note>
          <note>
            Fru talman! Alla är överens om att det finns regleringsproblem
            och att de måste tillrättaläggas med regleringar. I grunden har
            vi Mifid-direktivet, som såvitt jag vet alla här i riksdagen kan
            ställa sig bakom.
          </note>
          <note>
            Frågan är då: Ska man redan nu, i ett tidigt skede, riskera att
            ge för långtgående verktyg till Finansinspektionen, som kommer
            att dra undan mattan för stora delar av försäkringsbranschen.
            Jag är kritisk till det.
          </note>
          <note>
            När vi diskuterade den här frågan för ett eller två år sedan
            interpellerade jag ministern just gällande implementeringen av
            Mifid-direktivet. Då var provisionsförbud på tapeten, och Per
            Bolund argumenterade på ett mycket klokt sätt för att ett provisionsförbud
            skulle riskera att slå undan benen för konkurrensen, och det skulle
            vara väldigt svårt för nya aktörer att ta sig in på marknaden.
            I princip skulle hela förmedlingsbranschen få svårt att överleva,
            och vi skulle få en situation där företagen i stället för att
            sälja försäkringar via förmedlare går ut och ger dåliga villkor
            till kunderna direkt – de går alltså inte via förmedlare. Då kan
            man fråga sig vad man egentligen har åstadkommit.
          </note>
          <note>
            Nu verkar det, på ett oroväckande sätt, vara så att ministern
            tänker slå in på en linje där man reglerar alltför långtgående.
            Det får konsekvenser.
          </note>
          <note>
            Jag tycker att IDD-direktivet är bra. Det slår tydligt fast att
            rådgivning måste vara värdehöjande. Sedan tycker jag att det får
            vara domstolsväsendets sak att fälla avgörande i de enskilda fallen
            och låta lagstiftningen utvecklas organiskt, i stället för att
            man ger långtgående verktyg till Finansinspektionen att reglera
            godtyckligt.
          </note>
          <note type="speaker">
            Anf. 83 Statsrådet PER BOLUND (MP):
          </note>
          <note>
            Fru talman! Tack, Fredrik Schulte, för en bra och viktig debatt!
            Jag hoppas att vi kan fortsätta den här diskussionen, för den
            är väldigt viktig både för försäkringsbranschens aktörer och för
            alla oss som är kunder hos försäkringsbolag och kommer att göra
            nya affärer i framtiden.
          </note>
          <note>
            Jag tycker att man ska vara väldigt försiktig med att dra säkra
            slutsatser av regleringen och speciellt för att slå på varningstrumman
            för att den dramatiskt skulle stöpa om marknaden eller slå ut
            många aktörer, som man verkar antyda i interpellationen. Fredrik
            Schulte tar upp frågan om provi ­ sionsförbud. Det finns en anledning
            till att regeringen inte har landat i ett provisionsförbud. Det
            fanns starka krafter som gärna ville gå hela vägen och komma dit.
            Men vi tycker inte att alternativet är att ha en oreglerad eller
            tydligt underreglerad marknad, för det skapar inte den trygghet
            vi som konsumenter behöver. Vi behöver ta de nödvändiga stegen
            för att säkra en välfungerande marknad med seriösa aktörer som
            verkar för kundernas bästa.
          </note>
          <note>
            Fredrik Schulte lyfter fram domstolsväsendet som ett alternativ.
            Om Finansinspektionen fäller avgörande i en fråga har människor
            alltid möjlighet att ta frågan till domstol för att få den överprövad.
            Då får vi just de domstolsavgöranden som Fredrik Schulte är ute
            efter. Men om man vill gå en omväg och komma förbi att Finansinspektionen
            har tillsyn och prövar ärendena kommer man ju inte till något
            domstolsförfarande i slutändan.
          </note>
          <note>
            Jag är övertygad om att vi behöver hitta en reglering som är
            väl avpassad för oss kunder, som ger oss den trygghet vi behöver
            och ser till att försäkringsförmedlarna – det finns många goda
            sådana verksamheter i dag – tydligt agerar för kundernas bästa,
            så att vi kommer bort från de avarter som finns på den svenska
            marknaden i dag. De är tyvärr för stora och för tydliga. Det borde
            ingen av oss acceptera i slutändan.
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellation 2017/18:111 om riktade statsbidrag
          </note>
          <note type="speaker">
            Anf. 84 Statsrådet ARDALAN SHEKARABI (S):
          </note>
          <note>
            Fru talman! Anette Åkesson har frågat hur finansministern ställer
            sig till problematiken gällande riktade statsbidrag och om finansministern
            ämnar genomföra konsekvensanalyser innan eventuella framtida nya
            riktade statsbidrag införs för att säkerställa att dessa hjälper
            och inte stjälper kommunerna och landstingen. Arbetet inom regeringen
            är så fördelat att det är jag som ska svara på interpellationen.
          </note>
          <note>
            Regeringen är medveten om den problematik som lyfts fram kring
            de riktade statsbidragen av bland annat Sveriges kommuner och
            landsting, SKL. I Statskontorets rapport Statens styrning av kommunerna
            görs bedömningen att statens styrning av kommunerna har ökat i
            omfång, komplexitet och detaljeringsgrad under de senaste decennierna.
            Nya styrformer har tillkommit, och styrningen genom riktade statsbidrag
            har ökat.
          </note>
          <note>
            Regeringen anser att de generella statsbidragen ska vara utgångspunkten
            när staten fördelar pengar till kommunsektorn. Det finns dock
            tillfällen när riktade bidrag är lämpliga, och regeringen ser
            ett fortsatt behov av att rikta medel till specifika verksamhetsområden.
          </note>
          <note>
            Men mot bakgrund av att de riktade statsbidragen utgör en stor
            och över tid ökande del av statens styrning av kommunsektorn har
            regeringen inlett ett arbete för att uppnå en mer strategisk och
            ändamålsenlig användning av de riktade statsbidragen. Det kan
            innebära att dels överföra riktade statsbidrag till det generella
            bidraget, dels förenkla befintliga riktade bidrag i den mån det
            är lämpligt. Regeringen arbetar kontinuerligt med att samla in
            information om samtliga riktade bidrag för att identifiera utveck
            ­ lingsområden.
          </note>
          <note>
            Som ett led i regeringens förbättrade styrning av skolan behövs
            också en översyn för att till exempel lägga samman eller förenkla
            de riktade statsbidragen inom utbildningsområdet. Arbetet kring
            detta är påbörjat, och det är regeringens ambition att kommunerna
            ska ha möjlighet att planera sina verksamheter efter de ändrade
            förutsättningar som förändringar kan resultera i.
          </note>
          <note>
            Det är viktigt för regeringen att kommuner och landsting ges
            så goda planeringsförutsättningar som möjligt. Under den här mandatperioden
            har regeringen sett kommunsektorns behov av, och har också gett,
            stora generella tillskott till kommuner och landsting för att
            underlätta deras möjligheter att erbjuda alla medborgare en välfärd
            av god kvalitet. Även i den budgetproposition som vi lämnade till
            riksdagen i september har stora generella tillskott till sektorn
            aviserats inför nästa mandatperiod. Tillskottet är permanent,
            och 2019 tillförs sektorn 5 miljarder kronor och 2020 ytterligare
            5 miljarder kronor.
          </note>
          <note>
            Regeringens utgångspunkt när statliga bidrag till kommuner och
            landsting utarbetas framöver är generella bidrag kompletterade
            med riktade bidrag i de fall det är mest lämpligt. Samtidigt är
            det regeringens ambition att nya riktade bidrag ska ha breda användningsområden
            inom vilka det finns utrymme för lokal behovsanpassning .
          </note>
          <note>
            Anette Åkessons andra fråga handlar om konsekvensutredningar
            inför beslut om nya riktade bidrag. Processen inför beslut kring
            ett riktat bidrag ansvarar varje enskilt statsråd för, och detta
            statsråd är även bäst lämpat att svara på detta, då det kan skilja
            sig åt mellan olika bidrag på olika områden. Det är inte ovanligt
            att bidrag som regering och riksdag har beslutat om utvärderas
            av till exempel Statskontoret eller ses över i statliga utredningar.
            Under 2016 utvärderades bland annat satsningen på bemanning inom
            äldreomsorgen och karriärstegsreformen för lärare. Det finns också
            en utredning som just nu tittar på bidrag inom kompetensutvecklingsområdet.
            Granskningar av regeringens riktade bidrag görs också av andra
            aktörer, bland annat Riksrevisionen.
          </note>
          <note type="speaker">
            Anf. 85 ANETTE ÅKESSON (M):
          </note>
          <note>
            Fru talman! Till en början vill jag tacka statsrådet för svaret.
            Det är glädjande att civilministern delar min och många andras
            uppfattning: att riktade statsbidrag som regel inte är det bästa
            sättet för staten att ge sig in och detaljreglera de verksamheter
            som kommuner och landsting ansvarar för.
          </note>
          <note>
            Det är även positivt att regeringen har inlett ett arbete för
            att uppnå en mer strategisk och ändamålsenlig användning av de
            riktade bidragen respektive en förenkling.
          </note>
          <note>
            Problemet är bara, med all respekt, att civilministern sa ganska
            exakt samma sak i vår interpellationsdebatt för två år sedan.
            Och i februari 2016 skrev han, tillsammans med bland annat finansministern,
            en debattartikel om hur detaljstyrningen av välfärden ska minska.
            Men vad har hänt sedan dess? Jo, regeringen har varje år sedan
            dess ökat de riktade statsbidragen, både i antal och i summa.
          </note>
          <note>
            När vi stod i dessa talarstolar i december 2015 fanns det 80
            riktade statsbidrag för kommuner och landsting att söka. Enligt
            den senaste ekonomirapporten från Sveriges Kommuner och Landsting,
            SKL, är de nu uppe i 130. Då ska man veta att det är förknippat
            med arbete att sätta sig in i de olika förutsättningarna och att
            ansöka. Det är ett arbete som inte minst för mindre kommuner kan
            vara så pass övermäktigt att de avstår. Samtidigt kan de riktade
            statsbidragen ha skapat förväntningar hos kommunens invånare,
            även om just de problem som de riktade statsbidragen är tänkta
            att lösa inte ens finns i den enskilda kommunen.
          </note>
          <note>
            Det har alltså blivit 130 statsbidrag i stället för 80 på bara
            två år. Det är en ökning med drygt 60 procent i antal. Men även
            omfattningen har ökat. Mellan 2012 och 2018 har de riktade bidragen
            ökat realt med 60 procent, till totalt 44 miljarder kronor. Samtidigt
            har de generella statsbidragen, som 2018 beräknas uppgå till 117
            miljarder kronor, enligt SKL i princip varit oförändrade.
          </note>
          <note>
            Visst började utvecklingen 2014, men det är den nuvarande regeringen
            som står för den dramatiska ökningen i antal och summa trots att
            man uppenbarligen sedan flera år är väl medveten om nackdelarna.
          </note>
          <note>
            Att varje enskilt statsråd ansvarar för processen inför beslut
            om riktade statsbidrag må vara hänt. Men den ökning som skett
            de senaste åren har skett på så många områden att den måste anses
            vara systematisk. Dessutom är frågan om det ens är relevant. Regeringen
            bär ansvaret, och konsekvenserna slår mot samma kommuner respektive
            landsting.
          </note>
          <note>
            Jag har två ytterligare frågor:
          </note>
          <note>
            Hur kommer det sig att antalet riktade statsbidrag och summan
            av dem har ökat dramatiskt varje år med den socialdemokratiska
            och miljöpartistiska regeringen trots att man hävdar att man inte
            vill det? Det är ju reger ­ ingen som lägger fram budgetpropositionerna.
          </note>
          <note>
            Kan statsrådet utveckla hur det kommer sig, och även utveckla
            betydelsen av, att regeringen visserligen skjuter till generella
            bidrag till kommuner och landsting i budgeten men att det inte
            påverkar nivån i reala termer? Enligt SKL är den sedan flera år
            oförändrad.
          </note>
          <note type="speaker">
            Anf. 86 Statsrådet ARDALAN SHEKARABI (S):
          </note>
          <note>
            Fru talman! Tack, Anette Åkesson, för interpellationen, för inlägget
            och för engagemanget i kommunsektorn! Vi delar det engagemanget.
            Jag är övertygad om att vi behöver jobba mycket mer i både regering
            och riksdag för att förstå den verklighet som Sveriges kommuner
            och landsting dagligen hanterar och för att anpassa lagstiftning,
            finansiering och styrning till kommunsektorns förutsättningar.
          </note>
          <note>
            Detta är ett långsiktigt arbete. Det kommer att krävas många
            olika utvärderingar och åtgärder för att vi ska ge Sveriges kommuner
            rätt förutsättningar. Här finns också intresseavvägningar som
            måste göras. Vi har intresse av att kunna rikta resurser till
            särskilda sektorer. Vi har från rikspolitikens sida intresse av
            att säkerställa likvärdigheten i landet, vilket i viss mån förutsätter
            styrning av välfärdens finansiering och styrningsmekanismer internt
            i verksamheterna. Men vi har samtidigt ett intresse av att ge
            kommunerna och landstingen ett handlingsutrymme att anpassa verksamheten
            till de lokala och regionala behoven. Det är intresseavvägningar
            och en balansgång som inte alltid är så enkla.
          </note>
          <note>
            Det som är bra med regeringens politik är att vi tror på ökade
            resurser till kommunsektorn. Det har gjorts stora satsningar också
            vad gäller de generella bidragen till kommunsektorn. De pengarna
            har kunnat användas till att upprätthålla kvaliteten och nivån
            inom den offentliga välfärden. De har också möjliggjort investeringar.
            Vi ser nu bland annat att kommuner tar ett större ansvar vad gäller
            bostadsbyggandet och generella investeringar som rör den kommunala
            servicen. Det är bra. Det är bra för välfärden.
          </note>
          <note>
            Men vi har naturligtvis också haft den utveckling som Anette
            Åkesson beskriver, som har handlat om att förstärka resurserna
            i de riktade statsbidragen. Många av de bidragen behövs. Vi behöver
            säkerställa att olika sektorer inom den kommunala verksamheten
            får resurser för att kunna erbjuda medborgarna en likvärdig välfärd.
            Men det finns definitivt utmaningar. Det är mot den bakgrunden
            som regeringen har satt igång arbetet med att först kartlägga
            statens styrning av kommunsektorn med hjälp av det underlag som
            vi fått av Statskontoret. Nu har vi också gått in i den fas där
            vi jobbar med de riktade statsbidragen, inte minst inom utbildningsområdet,
            där vi har ett stort antal riktade statsbidrag. Där finns det
            behov av att slå ihop bidragen men också av att förenkla.
          </note>
          <note>
            Det är inte tillfredsställande som det ser ut i dag. Jag vill
            understryka detta. Vi har för många riktade statsbidrag som är
            administrativt betungande och som styr i en detaljeringsgrad som
            inte ger kommunerna rätt handlingsutrymme. Där återstår en del
            arbete, som vi måste bedriva tillsammans med berörda departement.
            Det arbetet och den processen är igång, som sagt.
          </note>
          <note>
            Det kommer också att krävas en nära dialog med kommunsektorn.
            Därför har vi haft en dialog med Sveriges Kommuner och Landsting.
            Företrädare för olika delar av Finansdepartementet försöker tillsammans
            med Sveriges Kommuner och Landsting identifiera var behoven är
            störst och var vi behöver lägga mest energi vad gäller förenklingar
            och förbättringar av statsbidragen.
          </note>
          <note>
            Vi kommer att kunna se en del effekter under det kommande året.
            Men det kommer naturligtvis att vara en fråga som inte löses på
            ett år, utan det kommer att krävas ett långsiktigt arbete som
            handlar om statens styrning av kommunsektorn.
          </note>
          <note type="speaker">
            Anf. 87 ANETTE ÅKESSON (M):
          </note>
          <note>
            Fru talman! Ja, det var två år sedan sist. Jag tycker ändå att
            det har hänt lite för lite under den här tiden. Men det gläder
            mig att civilministern anser att situationen inte är tillfredsställande
            och fortsätter arbetet i den delen.
          </note>
          <note>
            I SKL:s senaste ekonomirapport, som jag var inne på tidigare,
            redovis ­ as ett antal exempel på hur det rent faktiskt ser ut
            gällande de riktade stats ­ bidragen. Det är exempel från skolan,
            sjukvården, äldreomsorgen och den sociala barn- och ungdomsvården,
            alltså från flera områden och verksam ­ heter inom kommun och
            landsting, och det är delvis provocerande exem ­ pel.
          </note>
          <note>
            När det gäller skolan har Skolverket till och med lagt ut en
            statsbidragskalender för att hjälpa kommuner och friskolor att
            hålla reda på de totalt 62 olika statsbidrag som finns för skolans
            område – 62 stycken, att jämföra med de totalt 80 riktade statsbidrag
            som fanns för alla områden när vi stod här för två år sedan. Statsrådet
            ansåg då att det var problematiskt många, och han hade påbörjat
            ett arbete för en minskning.
          </note>
          <note>
            Jag tänkte ge ett exempel från skolan, utan politiskt ställningstagande
            om själva området. Exemplet är statsbidrag till mindre barngrupper
            i förskolan.
          </note>
          <note>
            Det första året var bidraget kraftigt underutnyttjat på grund
            av att beslutet kom för sent och informationen var otillräcklig.
            Efter en omfattande informationssatsning sökte fler kommuner.
            Detta bidrog till att Skolverket fick börja prioritera bland de
            sökande.
          </note>
          <note>
            Inför läsåret 2016/17 prioriterades förskolor med störst barngrupper
            och lägst personaltäthet. Kanske inte ologiskt, kan man tycka,
            utifrån vad statsbidraget var riktat mot. Året därefter, alltså
            2017/18, prioriterades i stället förskolor i områden med svåra
            förutsättningar, där det behövs särskilda insatser för att höja
            utbildningens kvalitet.
          </note>
          <note>
            Detta innebar att flera förskolor inte längre var berättigade
            till bidrag och därför måste ställa om på kort tid – från juni
            då beslutet togs till augusti då verksamheten startar – och att
            det påbörjade arbetet plötsligt måste avslutas. Dessutom baseras
            ansökan och beslut på prognoser över barngruppsstorlek på varje
            förskola per den 15 oktober året före.
          </note>
          <note>
            Statsbidraget syftar alltså till ett långsiktigt arbete för att
            förändra förskolans struktur, men statens hantering med årliga
            ansökningar och förändrade kriterier för tilldelning skapar osäkerhet
            och kortsiktighet. Andra problem som SKL pekar på är att fokus
            flyttas från helheten och att det skapar osäkerhet och ökade kostnader.
          </note>
          <note>
            Konsekvenser av de riktade statsbidragen kan vara att kommunerna
            själva får gå in och fortsätta finansiera en verksamhet som de
            kanske inte hade tänkt att satsa på, att kommuner kan få ökade
            framtida pensionskostnader som inte täcks av statsbidragen och
            att statsbidrag riktas mot fel problem. Ökad personaltäthet är
            kanske inte alls lösningen, utan det vore bättre att jobba smartare
            med den personal man har, kanske med hjälp av ny teknik.
          </note>
          <note>
            Problemen i kommuner och landsting ser olika ut. De riktade statsbidragen
            tar så småningom slut, och då står man där med varaktigt högre
            driftskostnader. Allt detta går emot det sätt Sverige är organiserat,
            med ett starkt kommunalt självstyre. Det går också emot kommuners
            och landstings behov att arbeta för att klara framtida utmaningar
            på bästa sätt.
          </note>
          <note>
            Anser statsrådet att ovan nämnda exempel visar på bästa sätt
            att använda skattemedel?
          </note>
          <note type="speaker">
            Anf. 88 Statsrådet ARDALAN SHEKARABI (S):
          </note>
          <note>
            Fru talman! Jag ska ge ett direkt svar: Nej. Vi har utmaningar.
            Det är därför regeringen har satt igång arbetet. Det är därför
            vi jobbar tillsammans med Utbildningsdepartementet för att förenkla
            de riktade statsbidragen inom utbildningsområdet. Det är därför
            det också finns ett behov av att kontinuerligt utvärdera effekterna
            av statens styrning av kommunsektorn. Det märks tydligast inom
            utbildningsområdet. Sedan kommunaliseringen av den svenska skolan
            har vi ju också haft en hel del utmaningar vad gäller styrningen
            av skolverksamhet som inte minst utvärderades och kanaliserades
            av Skolkommissionen.
          </note>
          <note>
            Det här kommer att kräva ett förändrat synsätt från regeringens
            sida. Det kommer att kräva ett större ansvarstagande från statens
            sida inom vissa områden som rör styrningen av skolan men naturligtvis
            också förenklingar och förbättringar av finansieringsuppläggen
            inom utbildningssystemet.
          </note>
          <note>
            Det här kommer att behöva prioriteras under det kommande året.
            Det är ingen tvekan om det. Vi för en kontinuerlig diskussion
            om detta, inte bara med Sveriges Kommuner och Landsting utan också
            med enskilda kommuner, och en aspekt som jag gärna vill lyfta
            fram i den här diskussio ­ nen är hur de riktade statsbidrag som
            är administrativt betungande på ­ verkar de små kommunernas möjligheter
            att ta del av statliga medel. Det finns en risk att det skapar
            en obalans i systemet som innebär att de kom ­ muner som har sämst
            förutsättningar och minst resurser att ansöka om me ­ del missgynnas,
            och det är ju inte riktigt tanken med de satsningar som regering
            och riksdag gör.
          </note>
          <note>
            Det återstår alltså en hel del arbete. Jag är ändå glad över
            att vi har kunnat ta viktiga steg vad gäller ökningar av de generella
            bidragen till kommunsektorn, och jag är väldigt glad över att
            vi i budgetpropositionen för 2018 också aviserade förstärkningar
            av resurserna i de generella bidragen till kommunsektorn de kommande
            åren.
          </note>
          <note>
            Det är viktigt. Det här måste gå före skattesänkningar. Vi måste
            fortsätta att satsa på välfärden, men det är klart att innehållet
            och utformningen av bidragen är viktiga här, och vi kommer att
            fokusera på detta.
          </note>
          <note type="speaker">
            Anf. 89 ANETTE ÅKESSON (M):
          </note>
          <note>
            Fru talman! Att det är viktigt att satsa på välfärden är vi överens
            om. Alliansregeringen kunde ju visa på att man kunde öka skatteintäkterna
            till välfärden genom att sänka skatter. Vi ser lite olika på den
            delen.
          </note>
          <note>
            Kommuner och landsting står inför stora utmaningar de kommande
            åren. Jag vet att även civilministern är väl medveten om det.
            Dessa utmaningar hänger ihop med befolkningsstrukturen, som påverkar
            både försörjningsbördan och möjligheten till kompetensförsörjning,
            men även med andra trender som urbanisering, globalisering och
            digitalisering.
          </note>
          <note>
            Att staten då i sin tur försvårar för kommunerna och landstingen
            att arbeta effektivt genom ökad byråkrati och genom att detaljstyra
            utan kunskap om de lokala förutsättningarna lägger ytterligare
            sten på börda. Det verkar vi vara ganska överens om. Detta skapar
            osäkerhet och främjar kortsiktighet i stället för den långsiktighet
            som är nödvändig. Det innebär vidare att skattepengarna inte används
            på bästa möjliga sätt.
          </note>
          <note>
            De av den nuvarande regeringen rejält höjda riktade statsbidragen
            är därför ett resursslöseri som påverkar oss alla. Jag är förvånad
            över att nuvarande regering så dramatiskt arbetar emot det man
            själv säger sig vilja åstadkomma. Jag kan i detta fall bara beklaga
            det och hoppas på bättring.
          </note>
          <note>
            Tack så mycket för debatten!
          </note>
          <note type="speaker">
            Anf. 90 Statsrådet ARDALAN SHEKARABI (S):
          </note>
          <note>
            Fru talman! Tack återigen, Anette Åkesson, för debatten och för
            engagemanget i frågan!
          </note>
          <note>
            Vi kommer att behöva jobba mycket mer tillsammans med de här
            frågorna. Det sker saker i regeringen. Det sker saker i riksdagen.
            Det återstår dock en hel del hinder på vägen mot en bättre styrning
            av kommunsektorn.
          </note>
          <note>
            Jag väljer ändå att se den här diskussionen och debatten som
            ett positivt steg i arbetet med att förbättra villkoren i kommunsektorn.
            Det kommer nämligen att krävas ett nära samarbete mellan riksdag,
            regering och Sveriges Kommuner och Landsting för att styrningen
            ska förbättras, och det är viktigt att de här signalerna kommer
            från riksdagen.
          </note>
          <note>
            Ibland ser man oroande signaler från en del riksdagspartier som
            vill se ännu mer av detaljstyrning och riktade statsbidrag, men
            det Anette Åkesson har presenterat i den här diskussionen visar
            också vikten av att vi för en diskussion om statens styrning av
            kommunsektorn. Jag anser att det är viktigt att staten faktiskt
            också utvärderar regeringens politik inom detta område.
          </note>
          <note>
            Det är bra att vi har en diskussion och en kritisk granskning
            av effekterna av de riktade statsbidragen. Jag tror att det gör
            politiken bättre ur alla perspektiv, så jag vill tacka för diskussionen.
          </note>
          <note>
            Överläggningen var härmed avslutad.
          </note>
          <note>
            § 14 Svar på interpellation 2017/18 :73 om nationellt centrum
            för hållbart byggande
          </note>
          <note type="speaker">
            Anf. 91 Statsrådet PETER ERIKSSON (MP):
          </note>
          <note>
            Fru talman! Ola Johansson har frågat mig om det var min och reger
            ­ ingens avsikt vid besöket på Passivhuscentrum den 16 september
            2016 att verksamheten där bara ett år senare, genom upphandlingens
            konstruktion, skulle komma att läggas ned.
          </note>
          <note>
            I budgetpropositionen för 2017 satsade regeringen 10 miljoner
            kronor på att inrätta ett informationscentrum för hållbart byggande.
            Detta presenterades vid ett besök på Passivhuscentrum i Alingsås.
          </note>
          <note>
            Passivhuscentrum, som finansieras av Alingsås kommun och Västra
            Götalandsregionen, har under många år främjat energieffektivt
            byggande, bland annat genom information om tekniken att bygga
            passivhus. Men det finns även andra aktörer som har byggt upp
            olika former av informationsverksamheter för att främja energieffektivisering
            och hållbarhet. Därför gavs Boverket i uppdrag att konkurrensutsätta
            tilldelningen av tjänsten genom upphandling, och den här gången
            vanns den av Svensk Byggtjänst.
          </note>
          <note>
            Under hösten har Alingsås kommun och Västra Götalandsregionen
            beslutat att avveckla Passivhuscentrum med motivet att dess syfte,
            nämligen att sprida kunskap om energieffektivt byggande, har uppnåtts.
          </note>
          <note>
            Regeringen har ingen anledning att ha synpunkter vare sig på
            Boverkets upphandling eller på beslutet att avveckla Passivhuscentrum
            som Alingsås kommun och Västra Götalandsregionen har fattat.
          </note>
          <note>
            Däremot vill jag passa på att framhålla Passivhuscentrums starka
            engagemang för ett hållbart byggande, som jag tror har haft stor
            betydelse för att driva utvecklingen framåt. Nu satsar regeringen
            10 miljoner kronor om året på ett nationellt informationscentrum
            för att främja energieffektivt byggande och renovering, användning
            av hållbara material och låg klimatpåverkan.
          </note>
          <note>
            Informationscentrum kommer att drivas av Svensk Byggtjänst, och
            genom dem kommer ytterligare aktörer att knytas till satsningen.
            Detta är bra för Sverige och för ett hållbart byggande.
          </note>
          <note type="speaker">
            Anf. 92 OLA JOHANSSON (C):
          </note>
          <note>
            Fru talman! Tack, Peter Eriksson, för svaret! Jag medger att
            frågan är klurigt formulerad. Självklart har regeringen inte haft
            för avsikt att lägga ned en så väl etablerad och fungerande verksamhet
            som Passivhuscentrum i Alingsås.
          </note>
          <note>
            Men icke förty är det vad som kommer att ske. Ministern väljer
            ju i sitt svar att läsa upp vad de skrev på sin hemsida den 4
            oktober i år: ”Efter tio års intensivt arbete för energieffektivt
            byggande i Sverige, har Passivhuscentrum Västra Götaland uppnått
            sitt övergripande mål.” De avvecklar verksamheten.
          </note>
          <note>
            Centerpartiet har precis som regeringen haft med inrättande av
            ett na ­ tionellt centrum för energieffektivt byggande i sin budget.
            Det har vi så ­ klart eftersom vi menar att denna kunskap kommer
            att behövas, speciellt nu när nära-nollenergibyggnader ska implementeras
            med nya byggregler och energikrav och vi samtidigt upplever den
            värsta bokrisen i mannamin ­ ne. Det saknas 600 000 bostäder.
            Det finns även ett omfattande renover ­ ingsbehov i miljonprogramshusen.
            Vi ser en risk för att bostadsbyggandet vänder nedåt och motiven
            att renovera minskar i och med krångligare reg ­ ler.
          </note>
          <note>
            Vi har ingen anledning att ifrågasätta den kompetens som Svensk
            Byggtjänst kommer att besitta när det startas 2018. Skillnaden
            består i att den organisation som Peter Eriksson besökte i september
            2016 för att presentera sin budgetnyhet ända sedan 2008 har byggt
            sin verksamhet på exakt det slags rådgivning som regeringen i
            februari i år gav Boverket i uppdrag att handla upp.
          </note>
          <note>
            Ministerns val av plats för att presentera sin satsning var säkert
            rätt vald utifrån vad han ville åstadkomma med sin satsning och
            ville förmedla. Jag skulle ha gjort likadant. Att använda en redan
            befintlig verksamhet med gott rykte och stabil offentlig ägarstruktur
            med Alingsås kommun och Västra Götalandsregionen som modell borgar
            för kontinuitet och stabilitet. De har redan tidigare finansierat
            verksamheten med 5 miljoner kronor årligen och skulle kanske kunna
            fortsätta med det.
          </note>
          <note>
            Dessvärre stannade det där – med ett utspel. Sedan riggades en
            upphandling på ett sådant sätt att ägarna, kommunen, bedömde att
            det inte skulle vara möjligt att lägga ett anbud för Passivhuscentrums
            räkning, eftersom kravet på medfinansiering skulle strida mot
            konkurrenslagen då en verksamhet med stöd av offentliga medel
            skulle komma in och verka på en privat marknad.
          </note>
          <note>
            Frågan man borde ställa sig är: Hur kom det sig att bostadsministern
            valde Alingsås om det var hans och regeringens avsikt att tillåta
            en konstruktion att handla upp som omöjliggjorde för en aktör
            med offentligt ägande att lämna anbud och kunna bidra med medfinansiering
            från ägarna? Detta blev ju följden när regeringen släppte kontrollen
            över processen, något som Peter Eriksson inte känner att han har
            ansvar för.
          </note>
          <note>
            Han hänvisar nu till det pressmeddelande från Passivhuscentrum
            som kom bara två dagar efter att Svensk Byggtjänst på sin hemsida
            meddelade att de hade fått uppdraget. I pressmeddelandet stod
            det om upphandlingen att ”så som det var upplagt så strider den
            mot bolagets bolagsordning, mot konkurrenslagens regler och lagen
            om offentlig upphandling”.
          </note>
          <note>
            Fru talman! Jag formulerar om frågan lite grann och ställer den
            i stället på följande sätt: Var det bostadsministerns intryck,
            då han den 16 september besökte Passivhuscentrum Västra Götaland,
            att det var en verksamhet som upplevde att den hade uppnått sina
            övergripande mål och därmed var klar att lägga ned och säga upp
            sin personal om tolv personer?
          </note>
          <note type="speaker">
            Anf. 93 Statsrådet PETER ERIKSSON (MP):
          </note>
          <note>
            Fru talman! Jag tycker att Passivhuscentrum i Alingsås har varit
            en utmärkt verksamhet som har bidragit till ökad kunskap i Sverige
            och har spridit information om dessa frågor. Jag uppskattar att
            Ola Johansson engagerar sig i detta.
          </note>
          <note>
            Det är otroligt viktigt att vi framdeles får bred information
            om hur vi ska använda våra resurser när vi bygger på ett sätt
            som minskar klimatutsläppen. Vi måste också använda själva byggprocessen,
            som är en annan viktig del. Dess klimatpåverkan glöms ibland bort
            när vi diskuterar energifrågorna. Detta är ett område där vi engagerar
            oss ännu mer i dag än tidigare och satsar resurser för att utveckla
            system och metoder att hantera det här.
          </note>
          <note>
            När det gäller passivhusen, eller lågenergibostäder, har det
            faktiskt blivit något av en boom på området. Det byggs i dag relativt
            många sådana. En rad olika tekniker används för att göra det.
            De olika bolag som bygger dem använder material och metoder som
            varierar i ganska stor utsträckning.
          </note>
          <note>
            I den meningen kan man nog säga att Passivhuscentrums formulering
            är riktig; det har hänt mycket på området, och det byggs i dag
            passivhus i stor omfattning. Det gäller inte minst när man använder
            de statliga investeringsstöden. I dem finns en energibonus som
            gör att man, om man får den, är nere på de nivåer vad gäller energianvändning
            vid driften av husen som gör att det räknas som passivhus eller
            något i närheten av det.
          </note>
          <note>
            Det händer alltså mycket. Jag tycker att utvecklingen med att
            flera aktörer agerar på området är intressant, men jag beklagar
            att Passivhuscentrum inte var med och ansökte om att få del av
            dessa pengar. Det hade kanske varit möjligt. Men det var nog inte
            möjligt utifrån den konstruktion som fanns vad gäller finansieringen.
            Det har att göra med att frågan konkurrensutsattes. Då blir det
            svårare att använda andra offentliga medel som motfinansiering.
          </note>
          <note type="speaker">
            Anf. 94 OLA JOHANSSON (C):
          </note>
          <note>
            Fru talman! Det låter som om vi har begravningsstämning här i
            lokalen. Det är kanske synd. Men det känns faktiskt så. Det är
            tungt för en person som mig, och kanske även bostadsministern,
            som har besökt den här verksamheten och sett vilken kvalitet den
            står för.
          </note>
          <note>
            Faktum är, bostadsministern, att de inte kunde lämna anbud på
            grund av hur upphandlingen var riggad. Min bild är att när bostadsministern
            var där levde de i tron att det fanns en chans att få uppdraget
            genom en konstruktion som skulle kunna göra det möjligt även för
            helägda kommunala bolag att delta utan att bryta mot konkurrenslagar.
          </note>
          <note>
            Under våren hade de nyss tagit fram ett prospekt med titeln Förslag
            till samverkan inom ett nationellt informationscentrum med syfte
            att minimera energianvändning och miljöpåverkan från byggnader
            . Jag har det med mig här. Där skriver Passivhuscentrum Västra
            Götaland och Energikontoren Sverige att de är två etablerade organisationer
            som tillsammans är beredda att bygga upp ett informationscentrum.
          </note>
          <note>
            De var alltså beredda att axla ansvaret och hade stora förhoppningar,
            inte minst sedan ministern hedrade Alingsås med sitt besök för
            att säga att han hade för avsikt att realisera deras idé och att
            10 miljoner hade avsatts för detta årligen i budgetpropositionen
            för 2017.
          </note>
          <note>
            Var nu lite hederlig, Peter Eriksson, och säg som det är: Vi
            hade en idé, och den var bra. Tyvärr förlorade vi kontrollen över
            processen och gjorde därmed många människor besvikna. Vi beklagar
            att den här unika kompetensen, som har byggts upp under tio år,
            nu kommer att splittras. Det var inte min avsikt när jag besökte
            Passivhuscentrum den 10 september 2016. Jag ber om ursäkt för
            detta.
          </note>
          <note>
            Samtidigt som man är självkritisk finns det kanske också anledning
            att fundera över vad som skulle ha kunnat göras annorlunda, så
            att även offentligt ägda aktörer hade kunnat delta utan att deras
            ägare kommunen och regionen tvingats riskera att bryta mot lagen.
          </note>
          <note>
            Jag har följt Passivhuscentrum under lika många år som det har
            funnits. Jag har sett hur man har utvecklat konceptet med kompakthus,
            en klimat ­ smart variant av Attefallshusen. Man har medverkat
            vid renoveringar till passivhusstandard, bland annat av det gamla
            miljonprogramsområdet Bro ­ gården i Alingsås. Man har stöttat
            andra kommunala bostadsföretag, som Eksta i min egen hemkommun
            Kungsbacka, samt utbildat – ordnat studie ­ resor och hållit seminarier.
            Tolv anställda kommer att skingras. Men man kommer säkert att
            återuppstå i något annat sammanhang.
          </note>
          <note>
            Min poäng är egentligen att peka på regeringens effektsökeri
            och dess brist på ansvarstagande genom processen. Detta har lett
            till ett tveksamt hushållande med kompetens, kunskap och erfarenhet
            på ett så viktigt område. Byggprocesserna och klimateffektiviteten
            i dem är en annan viktig fråga som vi får anledning att återkomma
            till.
          </note>
          <note type="speaker">
            Anf. 95 Statsrådet PETER ERIKSSON (MP):
          </note>
          <note>
            Fru talman! Den här diskussionen om hur vi ska jobba med lågenergihus
            och även byggprocessen, som jag nämnde tidigare, kommer säkert
            att fortsätta. Jag tror att Svensk Byggtjänst kommer att göra
            ett utmärkt arbete på det här området framöver.
          </note>
          <note>
            Det var inte så att Passivhuscentrum var det enda kompetenscentrumet
            med kunskaper inom det här området. Även i Lund fanns det ett
            kunskapscentrum inom samma område, och det finns också på andra
            ställen i Sverige. Jag tror att det finns goda möjligheter att
            fortsätta utveckla ett starkt kunnande inom svensk industri och
            svenskt näringsliv, så att vi kan fortsätta vara starka både i
            Sverige och internationellt och se till att vi har låga energiutsläpp
            och liten klimatpåverkan från byggandet.
          </note>
          <note>
            Jag har fått flera olika förklaringar till varför man inte sökte
            och inte ville delta i den här upphandlingen från Passivhuscentrums
            sida. Den som Ola Johansson ger är inte den enda.
          </note>
          <note type="speaker">
            Anf. 96 OLA JOHANSSON (C):
          </note>
          <note>
            Fru talman! Föga oväntat fick vi inte höra något medgivande av
            misstag under det senaste anförandet heller, och det kanske vi
            inte heller kan vänta oss. Peter Eriksson anger att det finns
            flera olika förklaringar, och det är möjligt att det är så, men
            kommunal och offentlig verksamhet riskerar hela tiden att prövas
            utifrån de villkor enligt vilka man som offentlig aktör har att
            agera.
          </note>
          <note>
            Själva besöket på Passivhuscentrum – det här är poängen med min
            fråga – gjordes för att presentera en idé i en verksamhet som
            levde i tron och förvissningen att man åtminstone på lika villkor
            skulle kunna delta i den här upphandlingen, vilket det visade
            sig att man inte kunde. Om det finns olika förklaringar till detta
            står de säkert att söka i de särskilda villkor som gäller för
            offentligägda verksamheter och företag som det här.
          </note>
          <note>
            Vad gäller samverkan nämnde ministern Lund, som jag föreställer
            mig finns med i Svensk Byggtjänsts samverkansdel. Det var ju en
            del av reger ­ ingsbeslutet, liksom kravet på någon form av medfinansiering.
            Men pro ­ blemet var upphandlingen, som kunde ha gjorts på ett
            annat sätt genom andra aktörer och på ett sådant sätt att den
            verksamhet som bostadsminis ­ tern besökte hade kunnat delta i
            upphandlingen.
          </note>
          <note>
            Därmed tackar jag för att jag har fått lov att ställa interpellationen
            och för att vi har fått diskutera den. Jag hoppas och tror att
            den verksamhet som startas med Svensk Byggtjänsts vingar kommer
            att fungera väl när den väl har byggts upp och att de människor
            som har arbetat på Passivhuscentrum får möjlighet att bidra på
            något sätt för ett hållbart samhälle och energieffektiva byggnader.
          </note>
          <note type="speaker">
            Anf. 97 Statsrådet PETER ERIKSSON (MP):
          </note>
          <note>
            Fru talman! Jag tackar Ola Johansson för det. Jag hoppas att
            Ola Johansson framöver fortsätter att visa engagemang i de här
            frågorna. Jag tror att vi båda tycker att det är viktigt att vi
            får en fungerande verksamhet på det här området i Sverige.
          </note>
          <note>
            Jag tycker inte heller att det finns någon anledning till det
            Ola kallar begravningsstämning. Jag var alldeles nyligen i Alingsås
            och tittade på ett nybyggt hus med väldigt låga energivärden motsvarande
            passivhus – det finns ju olika definitioner på det här. Det var
            ett hus som hade byggts utifrån det jag nämnde – investeringsstödet
            och den bonus som man kan få där. Det är ett väldigt trevligt
            bostadsområde som jag kan rekommendera att Ola går och tittar
            på. Bland annat visade ett pensionärspar upp sin nya lägenhet,
            som de kunnat få till en helt rimlig hyreskostnad.
          </note>
          <note>
            Överläggningen var härmed avslutad.
          </note>
          <note>
            § 15 Svar på interpellation 2017/18:128 om social housing
          </note>
          <note type="speaker">
            Anf. 98 Statsrådet PETER ERIKSSON (MP):
          </note>
          <note>
            Fru talman! Mats Green har frågat mig om jag och regeringen har
            ändrat vår tidigare linje i frågan om social housing i Sverige
            och om vi har för avsikt att driva denna nya bostadssociala linje.
            Om så skulle vara fallet undrar Mats Green vilka åtgärder jag
            har för avsikt att vidta och hur jag och regeringen har för avsikt
            att se till att dessa genomförs praktiskt.
          </note>
          <note>
            Frågan ställs mot bakgrund av en artikel i tidningen Dagens industri.
            Jag vill inledningsvis förtydliga mitt uttalande i artikeln. Det
            jag sa och säger är att om vi inte kan se till att det finns bostäder
            för alla med dagens modell kan vi behöva se över andra system.
            Regeringen har inte ändrat sin tidigare linje i frågan om social
            housing i Sverige. Vi jobbar för en generell bostadspolitik där
            alla ska få möjlighet till en bostad.
          </note>
          <note>
            För att öka utbudet av hyresrätter med rimlig hyra har regeringen
            bland annat infört ett investeringsstöd. Hittills har investeringsstöd
            beviljats för mer än 10 000 hyresrätter som en bredare grupp av
            hushåll har, eller kom mer att ha, möjlighet att efterfråga. Kommunerna,
            som har bostadsförsörjningsansvaret, jobbar aktivt med att bygga
            nya bostäder och utvecklar olika system för att erbjuda alla sina
            invånare en bostad.
          </note>
          <note>
            Vi ska också komma ihåg att det för närvarande byggs mycket i
            Sverige. Det är nivåer på byggandet som Sverige inte har haft
            sedan miljonprogrammets dagar. Samtidigt är Sverige i ett läge
            där politiker och aktörer på bostadsmarknaden måste kraftsamla
            för att situationen för svaga hushåll ska förbättras. Kommunerna
            behöver vara aktiva, och regeringen har tillsatt en utredning
            som kartlägger hur kommunerna arbetar med att analysera och hantera
            efterfrågan och bostadsbehovet hos grupper med svag ställning
            på bostadsmarknaden. Utredaren ska analysera om det finns behov
            av vägledning eller kompletterande kommunala verktyg i syfte att
            underlätta arbetet och lämna de förslag som analysen ger upphov
            till. Vid behov ska utredaren föreslå förändringar i lagen om
            kommunernas bostadsförsörjningsansvar. Jag har även bjudit in
            representanter från Stockholms, Göteborgs och Malmö kommun för
            att diskutera situationen för just svaga grupper.
          </note>
          <note>
            Vi behöver även öka kunskapen om utmaningarna på området. Reger
            ­ ingen avsatte därför i budgetpropositionen för 2017 medel till
            Formas för forskning för en social bostadspolitik.
          </note>
          <note>
            Med detta sagt hoppas jag att Mats Green har fått svar på de
            frågor han ställt.
          </note>
          <note type="speaker">
            Anf. 99 MATS GREEN (M):
          </note>
          <note>
            Fru talman! Bostadsministern uttalade i en intervju i Dagens
            industri den 2 november 2017 att bostadspolitiken behöver förändras.
            Bland annat nämner statsrådet att det kommer att bli nödvändigt
            med särskilda lågprisbostäder, i internationella sammanhang ofta
            kallade social housing.
          </note>
          <note>
            Det finns många olika former för hur bostäder för socialt utsatta
            organiseras runt om i världen. I vissa länder byggs genom offentlig
            försorg hela bostadsområden, medan krav på att byggbolagen ska
            avsätta en viss andel av nybyggda bostäder för ändamålet ställs
            i andra länder. I Sverige har vi valt en annan väg.
          </note>
          <note>
            Uttalandet är ett avsteg från tidigare uttalanden, den tidigare
            redovisa ­ de inriktningen från regeringen samt även den tidigare
            breda samsyn i den ­ na fråga som funnits mellan riksdagens samtliga
            partier när det gäller att detta inte är önskvärt i Sverige. Det
            har funnits en politisk samsyn kring detta av några väldigt uppenbara
            anledningar: att det inte är en lösning på Sverige bostadskris,
            att det skapar fler problem än vad det löser och att det direkt
            motverkar en övergripande och positiv gemensam politisk ambition
            om ett samhälle som håller ihop.
          </note>
          <note>
            Jag får tacka för svaret, det vill säga att regeringen trots
            allt inte kommer att införa så kallad social housing i Sverige.
            Alla diskussioner om social housing tenderar att handla om att
            bryta ut, komma bort ifrån och framför allt slippa hantera grundproblemet,
            som är just bostadsbristen.
          </note>
          <note>
            Största delen av alla de problem vad gäller bostadssituationen
            i Sverige som förs fram i samhälls- och mediedebatten – allt från
            bostadspriser, bostadskostnader och bostadssituationen för ungdomar
            till det som vi diskuterar nu, nämligen bostäder för svaga grupper
            – är konsekvenser och effekter av det grundläggande problemet,
            som är bostadsbrist och en bostadsmarknad i obalans.
          </note>
          <note>
            Om grundproblemet hanteras, fru talman, hanteras även dess följdsjukdomar
            automatiskt. Naturligtvis har vi verktyg, och vi behöver fler
            verktyg för att hantera och garantera svaga gruppers bostadssituation.
            Social hous ­ ing är dock inte en lösning på problemen, utan det
            skapar nya problem.
          </note>
          <note>
            Jag tackar återigen för svaret och är glad att regeringen har
            klargjort att man har ändrat sin linje när det gäller social housing.
            Det är värdefullt att vi inte inför det i Sverige. Jag kan egentligen
            inte se något exempel vare sig i Europa eller i världen rent generellt
            där man har social housing och det fungerar väl.
          </note>
          <note>
            Vi brukar prata om att vi ska slakta våra heliga kor. Det kan
            man göra, men återigen: Då ska det vara något som löser problemen,
            inte skapar nya.
          </note>
          <note type="speaker">
            Anf. 100 Statsrådet PETER ERIKSSON (MP):
          </note>
          <note>
            Fru talman! Jag har inte sagt att jag förordar att vi ska införa
            social housing. Det var kanske ett lite felaktigt citat.
          </note>
          <note>
            Jag har sagt att jag tycker att vi har en stor utmaning i dag,
            nämligen ett stort underskott då vi har byggt alldeles lite väldigt
            länge. Nu gäller det att se till att vi i Sverige bygger bostäder
            också för dem som inte har stora plånböcker. Där har vi den stora
            utmaningen i Sverige i dag.
          </note>
          <note>
            Det är många ungdomar och nyanlända i Sverige som inte har möjlighet
            att få miljonlån eller som inte klarar av att betala hyresbostäder
            med väldigt höga hyror. Det är ett problem när det är för få som
            bygger bostäder för en marknad där alla kan delta. Speciellt i
            Stockholmsregionen är detta ett bekymmer. Det har varit en för
            stor andel av de nybyggda bostäderna som de senaste åren har byggts
            som bostadsrätter till höga priser i stället för att man, som
            i övriga Sverige, tar ett lite större socialt bostadsansvar.
          </note>
          <note>
            Den politik som finns i övriga Europa handlar om något som man
            kallar social housing. Det är inte väsensskilt från det vi har
            i Sverige. Naturligtvis finns det många kommuner runt om i Sverige
            där man är nödgad att se till att det finns bostäder åt alla.
            Det finns många som har problem på bostadsmarknaden, och kommunerna
            får ofta se till att ha egna lägenheter som de köper eller hyr
            åt dem som efterfrågar och som inte klarar av att själva ordna
            detta.
          </note>
          <note>
            I grunden är det en annan modell än den som vi har i Sverige
            och som jag tycker att vi ska fortsätta att ha. Jag tycker att
            den har varit lyckad långsiktigt, men jag tycker också att man
            ska vara medveten om att om vi inte klarar av att lösa bostadsfrågan
            för människor som inte har stor plånbok hamnar vi i ett annat
            läge förr eller senare när det kan behövas andra åtgärder. Det
            vore olyckligt om vi hamnar i det läget, men jag tycker att man
            ska vara medveten om det.
          </note>
          <note type="speaker">
            Anf. 101 MATS GREEN (M):
          </note>
          <note>
            Fru talman! Nu har statsrådet korrigerat sitt uttalande i Dagens
            industri. Det tyckte jag var bra. Jag tyckte även att det svar
            som statsrådet gav var bra när det gäller social housing. Fast
            nu börjar statsrådet på något sätt att ”backtracka” på det, för
            nu kunde man kanske tänka sig social housing i alla fall. Jag
            skulle bli väldigt förvånad om man är överens om detta i regeringen.
            Jag förtydligar min fråga och vill ha ett ja eller nej på om man
            är för social housing.
          </note>
          <note>
            Jag tror att det är viktigt att vi i denna församling inte gör
            oss skyldiga till att börja bryta ut enskilda frågor, så som det
            är lätt hänt att man gör i samhällsdebatten rent allmänt. Man
            bryter ut amorteringskrav, social housing och ungdomsbostäder.
            Det är klart att det är särskilt ömmande för dem, men grundproblemet
            är fortfarande att vi har en extrem brist på bostäder i Sverige.
            Just därför måste vi ta ett helhetsgrepp. Framför allt måste vi
            fokusera på grundproblemet – att vi behöver fler bostäder här
            – och inte komma med en massa stickspår som gör att man inte behöver
            hantera detta grundproblem, som är det stora problemet i den svenska
            debatten i dag.
          </note>
          <note>
            Återigen: Jag skulle vilja att ministern klargör om man är för
            social housing eller inte. Jag kan uttryck a mig så här: Finns
            det några omständigheter under vilka ministern skulle kunna tänka
            sig att se det som en lämplig del? Ingår det i tankevärlden?
          </note>
          <note type="speaker">
            Anf. 102 OLA JOHANSSON (C):
          </note>
          <note>
            Fru talman! Det var inte min avsikt att ge mig in i denna debatt,
            men jag kunde inte låta bli.
          </note>
          <note>
            Att investeringsstödet skulle vara svaret på frågan om hur vi
            får fram fler bostäder åt dem som har det största behovet och
            som står längst ifrån bostadsmarknaden i dag är rent nonsens.
          </note>
          <note>
            Social housing, som är ämnet för denna debatt, är ett negativt
            laddat begrepp, framför allt därför att det finns många dåliga
            exempel på det runt om i världen. Jag skulle hellre vilja prata
            om en social bostadspolitik, för det finns det goda exempel på
            i världen. Det är en politik som inte bygger på miljardsubventioner,
            vilka bara späder på redan lönsamma byggföretags vinster, och
            som inte bygger på byggbonusar till kommuner som redan har massiva
            bostadsprogram i sina planer och till bostäder som styrs till
            ett ganska smalt utbud som inte fullt motsvarar den efterfrågan
            som finns på orten.
          </note>
          <note>
            Det finns ingenting i de subventionerade bostäderna eller i det
            systemet som säger att just dessa bostäder ska gå till personer
            som står långt ifrån bostadsmarknaden. De kan lika gärna gå till
            människor som redan är etablerade och som har råd att betala lite
            mer för en bostad.
          </note>
          <note>
            Nu när jag får chansen vill jag också poängtera att bostäder
            för de grupper som står längst ifrån bostadsmarknaden inte nödvändigtvis
            behöver vara hyresrätter, framför allt inte nyproducerade sådana.
            Vi vet att alldeles oavsett subventioneringsgrad är nyproducerade
            hyresrätter väsentligt dyrare än redan byggda hyresrätter.
          </note>
          <note>
            I flera fall finns det kanske ekonomiska fördelar med att äga
            sitt boende, vilket försvåras oerhört mycket med de skärpta amorteringskrav
            som regeringen väntas fatta beslut om lite längre fram. Det ägda
            boendet är missgynnat. Framför allt är det svårt för nya på bostadsmarknaden
            och för nyanlända att ta sig in. Det skulle behövas reformer,
            till exempel ett bosparande för unga, som skapar större möjligheter
            att ta sig in på bostadsmarknaden.
          </note>
          <note>
            Rörligheten är liten. Vi har en bristande rörlighet, stelbent
            hyressättning, höga byggpriser och alldeles för få, skulle jag
            vilja påstå, möjliga upplåtelseformer i Sverige om man jämför
            med andra länder där det finns en betydligt större variation.
            På grund av det får vi undanträngningseffekter på bostadsmarknaden.
          </note>
          <note>
            Det finns personer som bor i den så kallade billiga hyresrätten
            som väljer att bo kvar trots att de kanske skulle ha möjlighet
            att bo på ett bättre ställe men möjligen till en något högre kostnad.
            Det är ett problem att vi har ett så dåligt utnyttjande av bostadsmarknaden
            som vi har. Det betyder att många människor stängs ute.
          </note>
          <note>
            Fru talman! Om det inte blir några fler inlägg från min sida,
            vilket det möjligen blir, vill jag säga att jag välkomnar att
            Mats Green tog initiativ till debatten. Den rör sig i gränslandet
            av de verklig a reformerna som skulle behövas på bostadsmarknaden
            för att få en förändring av bostadspolitiken som åstadkommer ett
            ökat byggande, ett byggande i hela landet och en större rörlighet.
          </note>
          <note type="speaker">
            Anf. 103 Statsrådet PETER ERIKSSON (MP):
          </note>
          <note>
            Fru talman! Jag håller med om det Ola Johansson var inne på i
            slutet av sitt inlägg. Det är en viktig debatt. Det berör den
            stora utmaning som vi har på bostadsområdet.
          </note>
          <note>
            Det är inte så som Ola Johansson sa i den förra interpellationsdebatten
            , att det i dag finns en brist på 600 000 bostäder. Det är svårt
            att veta exakt hur stora bristerna är i dag. Enligt Boverkets
            prognos, om det är den vi ska tala om, gäller siffran 600 000
            bostäder för ett behov fram till 2025. Det är alltså inte behovet
            i dag som Boverket har i den prognosen, utan det gäller för det
            antal år som kommer fram till 2025.
          </note>
          <note>
            Om man ser på den nivån är vi i dag uppe i en bostadsproduktion
            som håller ungefär den nivån. Det är 73 000 eller 76 000. Det
            har funnits lite olika prognoser om hur många påbörjade bostäder
            vi har i år. Det är dramatiskt mycket mer än under de tidigare
            borgerliga regeringarnas period.
          </note>
          <note>
            Vi såg redan i början på seklet att vi har en befolkningsutveckling
            som är betydande. Vi har ökat befolkningen i Sverige med 1,1 miljoner
            människor enbart 2000–2016. Vi är överens om att det behövs betydligt
            fler bostäder i Sverige. Det bygger vi också nu. Men det gäller
            att hålla uppe nivån under lång tid.
          </note>
          <note>
            Det som i dag sätter hinder för att bygga ännu mer enligt alla
            undersökningar under året är bristen på kompetens. Det har varit
            en brist på personal. Det gäller alltifrån ingenjörer till hantverkare,
            snickare, rörmokare, de i kommuner och länsstyrelser som handlägger
            frågorna och arbetar med detaljplaner, arkitekter och alla som
            är inne på området.
          </note>
          <note>
            Vi bygger i dag mycket mer än tidigare. Vi behöver fortsätta
            att göra det. Men debatten handlar också om vilka bostäder vi
            bygger. Jag vill ha en social bostadspolitik. Jag tror att det
            var de orden som Ola Johansson använde, och det var också de som
            jag använde tidigare för vad vi behöver ha i Sverige.
          </note>
          <note>
            Mitt bekymmer när vi diskuterar mellan partierna är att jag inte
            ser en tillstymmelse till en social bostadspolitik hos till exempel
            Moderaterna. Jag ser inte någon antydan om en förändring som skulle
            innebära vare sig att vi bygger fler bostäder eller att vi bygger
            efter behoven snarare än för dem som har stora plånböcker.
          </note>
          <note>
            Det skulle vara väldigt intressant att få en närmare diskussion
            och ett närmare svar från Moderaterna om: Vad är det egentligen
            vi ska göra med alla dessa människor som inte har råd att köpa
            dyra bostadsrätter eller villor? Hur ska de få en bostad?
          </note>
          <note type="speaker">
            Anf. 104 MATS GREEN (M):
          </note>
          <note>
            Fru talman! Jag blir lite konfunderad. Nu står Peter Eriksson
            och säger emot sig själv. Jag delar fullständigt det som min allianskollega
            Ola Johansson här konstaterade om vikten av breda och djupa bostadspolitiska
            reformer här i Sverige. Det är framför allt tre konstateranden
            som jag skulle vilja lyfta fram.
          </note>
          <note>
            Statsrådet säger att det byggs mycket nu och att det kommer att
            vara tillräckligt. Det byggs inte på långa vägar så mycket som
            egentligen behövs. Det skulle vara intressant att se vem som har
            sagt det. Jag tror inte att du hittar någon i Sverige, Peter Eriksson,
            som håller med om det påståendet. Det är anmärkningsvärt att en
            bostadsminister i den djupaste bostadskris en på ett halvt sekel
            har den åsikten.
          </note>
          <note>
            När vi diskuterar social housing och det uttalande som ministern
            gjorde handlar det om att man vill slippa hantera de grundläggande
            problemen i den svenska bostadspolitiken och på den svenska bostadsmarknaden.
            Vi har ett desperat behov av fler bostäder. När vi får fler bostäder
            kommer många av följdsjukdomarna som vi nu diskuterar och som
            är effekten av en dysfunktionell bostadsmarknad automatiskt att
            lösa sig.
          </note>
          <note>
            Vi kommer alltid att få ha särskilda insatser för att garantera
            svaga gruppers tillträde till bostadsmarknaden. Där har kommunerna
            en mängd verktyg, och vi behöver också införa fler verktyg. Men
            framför allt behöver vi fler bostäder, fru talman.
          </note>
          <note>
            Jag vill återigen ställa frågan, eftersom Peter Eriksson säger
            emot sig själv när det gäller social housing. Ser du n ågot scenario
            där du kan tänka d ig att börja arbeta med det? Talar du i så
            fall för hela regeringen?
          </note>
          <note type="speaker">
            Anf. 105 OLA JOHANSSON (C):
          </note>
          <note>
            Fru talman! Bristen på bostäder såg vi tidigt, säger Peter Eriksson
            i sitt anförande efter mitt första inlägg. Det är väldigt svårt
            att greppa bristen. Vi har en trångboddhet som vi inte har en
            aning om hur den ser ut. Vi har en EBO-lagstiftning som haft många
            goda intentioner men som har lett till att vi inte har någon aning
            om hur behoven ser ut, hur stora de är eller vad det är för personer
            vi ska bygga för.
          </note>
          <note>
            Vad vi nu diskuterar är inte det, utan det är byggande för en
            ganska vanlig bostadskonsument med hyggliga inkomster och kanske
            till och med i enstaka fall möjlighet att låna de pengar som skulle
            behövas för att köpa en bostad. Peter Eriksson nämnde att vi i
            början av seklet såg ett behov. Men vad vi inte såg var en annalkande
            finanskris som skulle utlösa ett byggstopp av sällan tidigare
            skådat slag.
          </note>
          <note>
            Det vi såg 2013 medan bostadsministern ännu hette Stefan Attefall
            var ett ökat bostadsbyggande och en planeringsaktivitet i landets
            kommuner som var betydligt högre än vad det varit på väldigt länge.
            Det har gett upphov till den byggboom som bostadsministern nu
            gärna klappar sig för bröstet över.
          </note>
          <note>
            Det vi nu ser komma är de subventionerade bostäderna som byggföre
            ­ tagen ännu tjänar bra med pengar på och som de redan från början
            hade bestämt sig för att bygga. Det kanske till och med i enstaka
            fall handlar om bostäder som jag som kommunpolitik er i Kungsbacka
            under åren 2006− 2010 medverkat till att få fram genom olika typer
            av planprogram och detaljplanearbete.
          </note>
          <note>
            Det är en lång ledtid på bostadsbyggande. Det leder fel att påstå
            att det som händer nu är ett resultat av vad den sittande regeringen
            har gjort. Det är en gynnsam konjunktur, en bra grund och gynnsamma
            ekonomiska förutsättningar.
          </note>
          <note type="speaker">
            Anf. 106 Statsrådet PETER ERIKSSON (MP):
          </note>
          <note>
            Fru talman! Det blir många frågor samtidigt. Grunden att vi behöver
            bygga mycket kvarstår. Det finns ganska omfattande täckning från
            Boverket och i de undersökningar vi har från byggindustrin om
            att hindret som finns i dag och som har funnits 2017 och 2016
            för att kunna bygga ännu mer handlar om kompetens. Det är bristen
            på arbetskraft. Det går att visa mycket enkelt.
          </note>
          <note>
            Jag förstår att Mats Green är ganska ny på området och kanske
            inte har följt med så väl i vad som har hänt de senaste åren.
            Därför kan han påstå att det inte byggs så mycket. Men vi andra,
            som har deltagit, har sett att det har hänt mycket, också inom
            det område som Mats Green brukar vara intresserad av. Han verkar
            vara inne på att de problem vi ska lösa beror på för mycket krångel
            och för mycket regler och att vi behöver förändringar för att
            minska regelkrånglet på området.
          </note>
          <note>
            Där tar vi det största initiativ som har tagits på flera decennier
            när vi nu ser över hela Boverkets byggregler. Det är någonting
            som kommer att kräva mycket arbete och mycket personal, och jag
            tror att denna omfattan ­ de regelöversyn av Boverkets byggregler
            som pågår just nu är regeringens största utredningsprojekt.
          </note>
          <note>
            Överläggningen var härmed avslutad.
          </note>
          <note>
            § 16 Svar på interpellation 2017/18:138 om kommunernas ansvar
            för bostadsförsörjningen
          </note>
          <note type="speaker">
            Anf. 107 Statsrådet PETER ERIKSSON (MP):
          </note>
          <note>
            Fru talman! Vi har ännu en interpellation här. Även den är från
            Mats Green från Moderaterna, som har frågat mig om det är min
            mening att ansvaret för bostadsförsörjningen i första hand ska
            åligga kommunerna trots att många kommuner anger bristande regelverk
            som orsak till att bostadsförsörjningen ofta brister och om jag
            anser att regeringens roll i fråga om bostadsförsörjningen i första
            hand ska vara passiv. Slutligen frågar Mats Green vilka åtgärder
            jag avser att vidta för att ge kommunerna bättre förutsättningar
            att tillgodose bostadsförsörjningen.
          </note>
          <note>
            Jag vill inleda med att klargöra att staten främst ansvarar för
            finansiella och rättsliga förutsättningar för bostadsmarknaden
            medan kommunerna, tillsammans med andra aktörer, svarar för planering
            och tillgång på bostäder åt kommuninvånarna. Kommunerna ska enligt
            bostadsförsörjningslagen genom planering av bostadsförsörjningen
            skapa förutsättningar för att alla i kommunen ska kunna leva i
            goda bostäder. Det är tydligt att det i kommuner som arbetar aktivt
            med bostadsförsörjningen finns en bättre framförhållning och planering
            och att det därmed byggs fler bostäder där. Regeringen har infört
            den så kallade byggbonusen som ett stöd till kommuner för ökat
            bostadsbyggande.
          </note>
          <note>
            Mats Green menar att jag i min roll som statsråd inte har tagit
            ansvar för att genomföra viktiga förenklingar i regelverken. Jag
            vill påstå att regeringen inte på något sätt har duckat i denna
            fråga. I regeringens 22 ‑ punktsprogram för ökat bostadsbyggande
            från juni förra året finns ett antal punkter som berör just förenklingar
            och effektiviseringar. Bland annat har två stora utredningar tillsatts.
            Kommittén för modernare byggregler ska göra en genomgripande översyn
            av Boverkets byggregler med det övergripande syftet att modernisera
            regelverket och därmed gynna ökad konkurrens och ökat byggande.
          </note>
          <note>
            En effektiv planprocess förutsätter att olika beslut fattas på
            rätt nivå och i rätt tid och att strategisk, översiktlig planering
            har en central roll. Översiktsplaneutredningen ska utreda och
            lämna förslag på hur översiktsplaneringen kan utvecklas för att
            underlätta efterföljande planering. Utredningen ska även se över
            möjligheten att göra översiktsplanen bindande i vissa avseenden
            och utreda hur redovisningen av planhandlingarna bör göras för
            att skapa förutsättningar för ökad förutsebarhet och en hållbar
            samhällsutveckling.
          </note>
          <note>
            I delbetänkandet från i somras har utredningen föreslagit att
            detaljplanekravet begränsas. Utredningens förslag innebär, om
            det genomförs, att fler byggprojekt kan prövas direkt genom ett
            bygglov eller ett förhandsbesked. Därutöver har länsstyrelsens
            instruktion ändrats med tillägget att länsstyrelsen i sin verksamhet
            ska verka för att behovet av bostäder tillgodoses.
          </note>
          <note>
            Byggbranschen själv pekar på bristen på kompetent arbetskraft
            som det största hindret för bostadsbyggande. Detta framkommer
            bland annat i Konjunkturinstitutets konjunkturbarometer. Regeringen
            har vidtagit åtgärder för att öka och höja kompetensen på området.
            I budgetpropositionen för 2018 aviserades en satsning på högskoleutbildningar
            inom samhällsbyggnadssektorn. Regeringens satsning PBL-kompetens,
            som Boverket håller i, syftar därutöver till att bidra till att
            skapa en enhetlig och effektiv tillämpning av plan- och bygglagen
            i hela landet. Målgruppen för satsning ­ en är framför allt kommunala
            tjänstemän.
          </note>
          <note>
            Slutligen har digitalisering en stor potential att effektivisera
            plan- och byggprocessen. Byggbranschen anses ligga efter andra
            branscher i fråga om automatisering och standardisering. Åtgärder
            på området har hittills skett på lokal nivå i kommunerna utan
            gemensamma standarder, och därför har nyttan av digitalisering
            begränsats. Mot denna bakgrund avser regeringen att vidta åtgärder
            för att åstadkomma en effektivare process och ett kunskapslyft
            på området. Regeringen har avsatt totalt 85 miljoner kronor under
            en treårsperiod för detta ändamål i budgetpropositionen för 2018.
          </note>
          <note>
            Avseende åtgärder för att ge kommunerna bättre förutsättningar
            att tillgodose bostadsf örsörjningen hänvisar jag till u tredningen
            om kommunal planering för bostäder som jag tog upp nyss, i föregående
            interpellationsdebatt med Mats Green.
          </note>
          <note type="speaker">
            Anf. 108 MATS GREEN (M):
          </note>
          <note>
            Fru talman! Apropå ministerns sätt att avsluta den förra debatten
            kan jag konstatera att jag har ägnat mig längre åt bostadspolitik
            på både kommunal och nationell nivå än vad ministern själv har
            gjort. Det tenderar också att märkas här i debatten, fru talman.
          </note>
          <note>
            Jag går nu över till att tala om denna interpellation. Min uppgift
            som bostadsminister är att sätta krav på kommunerna att bygga.
            Så sa Peter Eriksson i en debatt med mig i Sveriges Televisions
            Agenda för några veckor sedan. Vad Peter Eriksson säger, fru talman,
            är alltså att det är andra som ska göra det som i stället är hans
            främsta uppgift som bostadsminister. Jag har i interpellationen
            ställt ett antal frågor kring detta.
          </note>
          <note>
            En bostadsministers uppgift är att underlätta byggandet i kommunerna.
            Bostadskrisen ska hanteras, inte kommenteras eller recenseras
            – i synnerhet om man är ytterst ansvarig för att det byggs mer
            bostäder i Sverige.
          </note>
          <note>
            Peter Eriksson har nyligen i olika sammanhang – dels det jag
            nämnde tidigare, dels i Aftonbladet – redogjort för sin syn på
            sitt eget respektive kommunernas ansvar för bostadsförsörjningen.
            Av dessa olika uttalanden att döma framstår det som att statsrådet
            anser att hans ämbetsutövning i första hand går ut på att vara
            passiv och att upprätta statliga investeringsstöd för bostadsbyggande
            och i övrigt skjuta över ansvaret på kommunerna för att tillgodose
            att bostadsförsörjningen fungerar.
          </note>
          <note>
            Statsrådets uttalanden om kommunernas ansvar, som i flera fall
            i det närmaste har varit direkta utskällningar, särskilt när det
            gäller Stockholms stad, framstår inte som lyhörda gentemot kommunerna
            och de behov som de anger sig ha för att kunna lösa den svåra
            situation som vi nu har på bostadsmarknaden.
          </note>
          <note>
            Ett samlat Sveriges Kommuner och Landsting inklusive bostadsminis
            ­ terns egna partivänner och koalitionskollegor såväl som otaliga
            enskilda kommuner uppger att brister i lagar och regler för bostadsbyggande
            utgör det största hindret för deras förmåga att tillgodose bostadsförsörjningen.
          </note>
          <note>
            Dock har detta arbete under mandatperioden, både under Peter
            Erikssons och under före detta statsrådets Mehmet Kaplans tid
            som bostadsminister, gått extremt långsamt. Trots den värsta bostadskrisen
            på mer än ett halvsekel har ingen regering i modern tid levererat
            så få förslag för att öka bostadsbyggandet. Det är både oacceptabelt
            och ohållbart, fru talman.
          </note>
          <note>
            Den nyss avgångne inrikesministern har levererat 75 propositioner.
            Två miljöpartistiska bostadsministrar har i bostadskrisens Sverige
            levererat sju propositioner, snällt räknat. Det säger allt, fru
            talman.
          </note>
          <note>
            De få förslag regeringen har lagt fram handlar egentligen om
            att man ett antal år för sent accepterar de åtgärder Alliansen
            föreslog för flera år sedan. Det är inte att föra en aktiv bostadspolitik,
            fru talman. Regeringen skulle få igenom vilken förenkling som
            helst i riksdagen i morgon om man bara hade föreslagit någon.
            De marginella åtgärder som Peter Eriksson nu har räknat upp här
            har av alla aktörer konstaterats vara för lite och för sent. Större
            delen av detta har vi dessutom mer eller mindre fått tvinga reger
            ­ ingen till. Det går inte, fru talman.
          </note>
          <note>
            Det är nu hög tid att bostadsminister Peter Eriksson och regeringen
            börjar ta sitt ansvar och inte fortsätter att undvika det.
          </note>
          <note type="speaker">
            Anf. 109 Statsrådet PETER ERIKSSON (MP):
          </note>
          <note>
            Fru talman! Jag kan säga att jag är lite bekymrad över tonläget.
            Trots att vi nu har dragit igång ett reformprogram som är större
            än under de åtta år då det var en borgerlig regering låtsas Mats
            Green som att det inte har hänt någonting. Det är fullständigt
            fel. Vi bygger inte bara mycket fler bostäder än tidigare, utan
            vi har också ett mer omfattande reformprogram. Det går inte att
            avläsa i propositioner, därför att de stora förändringar som vi
            har gjort handlar om att vi faktiskt har dragit igång ett reformprogram
            rörande hela regelverket i grunden.
          </note>
          <note>
            Det är inte i plan- och bygglagen som de stora problemen är,
            och därför behöver vi inte skicka nya propositioner om stora förändringar
            i den till riksdagen. Däremot måste vi se över det gigantiska
            regelverk som finns i grunden och som handlar om Boverkets byggregler.
            Alla som jobbar inom det här området vet att det är där som problemen
            är snarare än i plan- och bygglagen. Det är en viktig och central
            förändring som vi nu arbetar med och som ni inte lyckades komma
            igång med under tidigare regeringar.
          </note>
          <note>
            22-punktsprogrammet är ett omfattande program som berör i stort
            sett alla de punkter som vi diskuterade under de överläggningar
            som vi hade tillsammans med oppositionen fram till sommaren 2016.
            Det enda som inte ligger med i det området är skattereglerna.
            De ligger vid sidan av. Jag har inte ansvar för dem, och jag tycker
            att det är viktigt att se över skattereglerna också för att det
            i stor utsträckning påverkar möjligheterna att långsiktigt hålla
            uppe en bra nivå på byggandet. Där behöver vi uppgörelser, och
            jag hoppas att vi åtminstone efter nästa val ska kunna komma fram
            till sådana.
          </note>
          <note>
            Mats Green talar om att jag recenserar. Men jag hör faktiskt
            inga konkreta förslag från Mats Green och Moderaterna i dag om
            vad vi skulle göra i stället. Vi har dragit igång ett enormt regelförenklingsarbete,
            men Mats Green står och säger att han har andra förslag. Visa
            dem i så fall! Ta fram dem så ska vi diskutera dem.
          </note>
          <note type="speaker">
            Anf. 110 MATS GREEN (M):
          </note>
          <note>
            Fru talman! Det är en sak att säga att man för en aktiv bostadspolitik
            och en helt annan att göra det. Jag konstaterar återigen att ministern
            står här och säger att det inte spelar någon roll hur många förslag
            man driver igenom i Sveriges riksdag för att göra det lättare
            att bygga, utan det handlar om andra saker. Vilka andra saker?
            Sju propositioner – jag vill erinra om att hälften av dem skrevs
            av Alliansen.
          </note>
          <note>
            Man står här och slår sig för bröstet, men det är ingen som är
            nöjd med den bostadspolitik som förs. Dina partivänner och dina
            koalitionsvänner i Sveriges Kommuner och Landsting säger att det
            enskilt största hindret för kommunerna och deras byggande är ett
            alltför krångligt regelverk. Det är dina egna partivänner som
            säger det.
          </note>
          <note>
            Jag konstaterar också att dina partivänner i Stockholm invänder
            ganska kraftigt mot beskrivningen av dem. Vi har ett problem,
            fru talman, med det här dubbellåset i regeringen med en socialdemokrati
            som motsätter sig alla strukturella men nödvändiga förändringar
            av bostadsmarknaden och Miljöpartiet som motsätter sig i stort
            sett alla förenklingar.
          </note>
          <note>
            Jag brukar säga att Peter Eriksson skulle kunna få vilken förenkling
            som helst genom riksdagen i morgon om han bara hade haft ett enda
            förslag. De få urvattnade förslag han har kommit med är egentligen
            sådant som alliansregeringen en gång föreslog men som Peter Erikssons
            parti , Miljöpartiet , fällde genom att gå ihop med Sverigedemokraterna,
            Socialdemokraterna och Vänsterpartiet. Återigen: Ni sitter och
            fingrar på marginalerna och knappt det ens, men ni vågar inte
            ge er på grundfundamenten.
          </note>
          <note>
            Vi moderater tillsammans med våra allianskollegor har lagt fram
            en enorm mängd förslag för att öka bostadsbyggandet i Sverige.
            Vi brukar tala om heliga kor. Jag har egentligen inga heliga kor.
            Jag vågar påstå att Ola Johansson knappast har det heller. Vi
            är beredda att gå på djupet för att verkligen hantera Sveriges
            bostadsutmaning.
          </note>
          <note>
            Ministern pratar om de bostadspolitiska överläggningarna. Vi
            vill ha bostadspolitiska överläggningar för att komma överens
            om hur vi ska kunna göra så mycket som möjligt för att öka bostadsbyggandet
            i Sverige. Regeringen har bevisat att bostadspolitiska överläggningar
            för dem handlar om att behöva göra så lite som möjligt. Det är
            helt oacceptabelt, fru talman, med tanke på den bostadskris som
            vi befinner oss i här i Sverige.
          </note>
          <note>
            Jag kan ibland tycka att det är anmärkningsvärt, Peter Eriksson,
            att man tycker att det är en tillräcklig byggtakt som vi har nu
            när vi ser vilka konsekvenser ett otillräckligt byggande får dels
            i Sverige som helhet, dels, och framför allt, för enskilda människor
            runt om i vårt land.
          </note>
          <note>
            Man talar om det största reformarbetet, men det är ingenting
            sådant och det är ingen som säger det. Det är en sak att jag står
            här och kritiserar ministern – det är lite det som är mitt jobb
            . M en hans egna partivänner i Stockholms stad och hans partivänner
            i Sveriges Kommuner och Landsting säger: Du behöver underlätta
            för oss.
          </note>
          <note>
            Det är staten som begränsar kommunerna och deras möjligheter
            att ta sitt bostadsförsörjningsansvar. Jag konstaterar att den
            ansvarige ministern egentligen bara säger att hans uppgift är
            att utkräva ansvar av kommunerna. Nej, nej, nej. Bostadsministerns
            ansvar är att se till att fortsätta underlätta för kommunerna.
            Återigen, fru talman, vill jag betona att det alltså inte främst
            är jag som säger det utan Peter Erikssons egna partivänner och
            koalitionsvänner i Sveriges Kommuner och Landsting.
          </note>
          <note>
            När ska Peter Eriksson och regeringen börja leverera? Jag frågar
            för min del men också för Sveriges Kommuner och Landstings del.
            När?
          </note>
          <note>
            I detta anförande instämde Jesper Skalberg Karlsson (M).
          </note>
          <note type="speaker">
            Anf. 111 OLA JOHANSSON (C):
          </note>
          <note>
            Fru talman! Det är möjligen någon av Peter Erikssons efterträdare
            som står i talarstolen här i dag.
          </note>
          <note>
            Kommunerna har ett ansvar. Det är det vi diskuterar här i dag.
            Men det är också många kommuner som upplever stora hinder. Svårtolkade
            överlappande riksintressen är ett sådant. Där har regeringen förslag
            på sitt bord som man inte gör någonting av. Strandskyddsreglerna
            har man till exempel här i Stockholm beräknat hindrar 95 000 bostäder,
            och ännu värre ser det ut i resten av landet där man kanske skulle
            ha ännu större behov av att kunna bygga strandnära.
          </note>
          <note>
            Bullerriktvärdena har Alliansen sett till att ändra på så att
            det är möjligt att bygga i fler bullerutsatta lägen än vad det
            är i dag, men det behövs fortfarande reformer på det här området
            , eftersom man mäter bullernivåerna på utsidan av huset och inte
            på insidan där det ska vara tyst.
          </note>
          <note>
            Det finns aktiva och skrivkunniga medborgare i kommunerna som
            ofta går ganska långt för att kunna förhindra och fördröja ett
            bostadsbyggande. Här är inte kommunen direkt skyldig, utan kommunen
            är offret när dessa drar igång.
          </note>
          <note>
            Sedan har vi fall där kommuner också är skyldiga själva. Det
            är när de ställer egna krav som går utöver de nationella kraven
            och på det sättet binder ris åt egen rygg. Det har diskuterats
            länge hur rimligt det är att man ska kunna göra det.
          </note>
          <note>
            Det är redan i dag alldeles för svårt att göra förändringar i
            en redan antagen detaljplan som har nått genomförandetidens slut
            när man skulle behöva göra förtätningar, små förändringar , för
            att öka tillgängligheten eller kanske skapa trygghetsskapande
            åtgärder i ett miljonprogramsområde där man börjar få bekymmer
            med kriminalitet och våld.
          </note>
          <note>
            Det har länge funnits en tro i många av landets kommuner att
            man ska kunna använda sitt allmännyttiga bostadsföretag för att
            förverkliga de egna bostadspolitiska målsättningarna. Det är inte
            längre sant, för sedan vi fick a llbolagen finns inte den här
            möjligheten. Det är någonting som vi måste leva med. Däremot finns
            det avskrivningsregler som gör det hart när omöjligt att bygga
            flerfamiljshus på en svag bostadsmarknad. Det här har vi diskuterat
            tidigare. Det är reformer som skulle kunna betyda mycket också
            för kommunerna. Jag vet att bostadsministern inte har ansvar för
            det, men däremot har hans partikamrat Per Bolund det.
          </note>
          <note>
            Nu när jag återigen lite spontant har begärt ordet i debatten
            passar jag på att lyfta fram de svaga bostadsmarknaderna. I många
            kommuner finns det nämligen behov av bostäder för äldre eller
            kanske för att tillfredsställa en gryende befolkningstillväxt.
            Det brukar sägas att det rör sig om 600 000 bostäder. Det är möjligt
            att jag har fel. Det är Boverkets bedömning.
          </note>
          <note>
            Boverkets bedömning är också att det finns någon form av bostadsbrist
            i 260 av landets 290 kommuner. Det är inte alla av de kommunerna
            som är tillväxtkommuner. De ligger varken nära eller i utkanten
            av våra storstäder.
          </note>
          <note>
            Vi diskuterar behovet av att klara av den kommunala bostadsförsörjningen.
            Det skulle kunna innebära att någon form av privat initiativrätt
            införs. Utifrån en väl definierad och stark översiktsplan skulle
            det kunna finnas möjlighet också för privata aktörer att utarbeta
            detaljplaner och tvinga kommunen att fatta beslut om det. Det
            skulle också kunna innebära att man fattar beslut om att bevilja
            bygglov utan föregående detaljplanearbete, om det handlar om ett
            område som ligger en bit utanför tätorten.
          </note>
          <note>
            Kompetensförsörjning är självklart ett stort behov. Ekonomi och
            skatter är också stora behov.
          </note>
          <note>
            I mitt sista inlägg kommer jag att komma in på nya städer.
          </note>
          <note type="speaker">
            Anf. 112 Statsrådet PETER ERIKSSON (MP):
          </note>
          <note>
            Fru talman! Jag är glad över den här diskussionen , för d en
            visar hur tunt det är på oppositionssidan.
          </note>
          <note>
            De förra regeringarna samlade ihop åtta års regeringstid och
            misslyckades ganska kapitalt. Många trodde att det skulle räcka
            med regelförenklingar. Men det gjorde inte det. Ett antal regelförenklingar
            gjordes. En del var bra. Andra var mindre bra. Men det arbetet
            fortsätter, och vi kommer att se över det för att få mer transparens.
          </note>
          <note>
            Enklare regler är bra eftersom det också påverkar konkurrenssitua
            ­ tio ­ nen. Men det räcker inte. Man måste också få ett engagemang
            ute i kom ­ munerna runt om i Sverige , o ch det får vi genom
            att vi stöder kommunerna och arbetar för ett aktivt arbete runt
            om i Sverige. Det har vi fått. Vi har lyckats med det. Och det
            är jag stolt över.
          </note>
          <note>
            Det är inte på det sättet att det tar tio år att bygga nya bostäder.
            Jag har invigt nya bostadsområden där bostäderna har stått på
            plats ett eller två år efter att planeringen dragits igång. Det
            är fullt möjligt att bygga mycket snabbare i dag.
          </note>
          <note>
            Ett antal kommuner har varit skickliga när det gäller att använda
            det befintliga regelverket och har lyckats komma igång med omfattande
            bostadsproduktion. Det är till stor del genom att sprida den kunskapen
            som vi har fått igång bostadsproduktionen över i stort sett hela
            Sverige nu.
          </note>
          <note>
            Jag är också glad över den kommunbonus som vi har infört. Bara
            de senaste dagarna har vi fått klart fördelningen av pengarna
            för i år. De svenska kommunerna fick nästan 2 miljarder extra.
            Det har varit en liten knuff i rätt riktning och inneburit att
            i stort sett alla stora och medelstora kommuner har en bostadsförsörjningsplan
            i dag. Det finns några mindre kommuner kvar som inte har en bostadsförsörjningsplan.
            Men när jag tillträdde för ett och ett halvt år sedan hade mindre
            än hälften av Sveriges kommuner en bostadsförsörjningsplan. I
            dag har nästan alla det. Kommunbonusen har varit starkt bidragande
            till det.
          </note>
          <note>
            Det har också inneburit att kommunerna har tagit fram bostadsplaner
            och att både politiker och tjänstemän har engagerat sig och sett
            till att komma igång med projekt. Det innebär att vi också för
            2018 har en omfattande produktion av planer och bygglov, så det
            finns hyggliga förutsättningar för att fortsätta upprätthålla
            en stor bostadsproduktion trots att det är på gränsen för vad
            svensk industri klarar av.
          </note>
          <note>
            Man ska veta att det handlar om ca 75 000 påbörjade bostäder
            2017. För bara ett par år sedan sa Boverket att Sverige inte klarar
            av att bygga mer än 40 000. Vi har redan visat att det var fel.
            Det går att bygga betydligt fler. Jag är säker på att vi kan komma
            ännu längre. Men det tar lite tid.
          </note>
          <note>
            För att kunna bygga fler bostäder måste vi framför allt se till
            att få in fler människor i branschen och att bygga mer industriellt
            och mer effektivt, med högre produktivitet.
          </note>
          <note type="speaker">
            Anf. 113 MATS GREEN (M):
          </note>
          <note>
            Fru talman! Peter Eriksson ägnar sig åt att kommentera och recensera
            i stället för att leverera. Jag kommer ihåg början av 2015, då
            Peter Erikssons företrädare Mehmet Kaplan var bostadsminister.
            Då stod Ola Johansson i den här talarstolen och konstaterade att
            vi fortfarande pratade om Alliansens bostadspolitik. Det gjorde
            vi av en enkel anledning. Det var den enda bostadspolitik som
            fanns att diskutera.
          </note>
          <note>
            Jag kan väl känna lite smått att vi befinner oss i samma läge
            två år senare, med ett undantag – investeringsbidragen har kommit
            till.
          </note>
          <note>
            Peter Eriksson säger att man stöder kommunerna. Det är inte riktigt
            kommunernas uppfattning. Ett samlat Sveriges Kommuner och Landsting
            – miljöpartister, socialdemokrater, vänsterpartister och alla
            övriga – säger klart och tydligt att de inte har de nödvändiga
            statliga verktygen för att kunna ta sitt bostadsförsörjningsansvar
            och att de fortfarande är alltför kringgärdade av regler och restriktioner.
          </note>
          <note>
            Jag vet att man vägrar att göra något åt det. Jag och Ola Johansson
            kan köpa vilken förenkling som helst. Det räcker inte att bara
            klippa några månader på en planprocess som ibland spänner över
            sex till åtta år. Man måste klippa hela år på den. Det kan vi
            leverera och leva upp till. Peter Eriksson håller förmodligen
            inte ens med om det.
          </note>
          <note>
            Tycker du att vi gemensamt skulle kunna komma överens om att
            klippa hela år på en planprocess? Nej, Miljöpartiet vägrar nämligen
            att diskutera alla regelförenklingar, förutom dem som inte spelar
            någon som helst roll.
          </note>
          <note type="speaker">
            Anf. 114 OLA JOHANSSON (C):
          </note>
          <note>
            Fru talman! Det är lite gott att kunna improvisera. Jag kom inte
            in på området nya städer i mitt förra inlägg. Det är också ett
            av de 22 förslag som finns. Man kan reflektera över i vilken mån
            de nya städerna är ny politik eller om det är sådant som hade
            kunnat genomföras i alla fall.
          </note>
          <note>
            Allting hänger egentligen på att man klarar av att göra de investeringar
            i infrastruktur som skulle behövas och går vidare med satsningar
            på höghastighetsbanor och annat. Regeringen har uppenbarligen
            fortfarande ingen plan för hur det ska göras.
          </note>
          <note>
            En annan sak som man kan fundera över med de nya städerna är
            om de förväntas vara så pass attraktiva som människor tänker att
            de ska vara. Hur ska det kunna avspeglas i en hyressättning på
            olika sätt när vi har en hyressättningsmodell som hindrar byggföretag
            från att göra investeringar i hyresrätter?
          </note>
          <note>
            År 2013 började bostadsbyggandet öka i landet. Då hade vi inte
            en rödgrön regering. Två alliansregeringar efter varandra hade
            arbetat konsekvent med de regelförenklingar som vi ser i dag och
            som vi drar stor nytta av.
          </note>
          <note>
            Avslutningsvis är jag glad att Peter Eriksson nämnde byggbonusarna.
            Det är det mest flagranta exemplet på hur man kastar pengar efter
            sådana som egentligen inte har gjort sig riktigt förtjänta av
            det. Nu går jag ut på hal is och nämner min egen hemkommun, Kungsbacka.
            Så länge jag har varit kommunalpolitiskt aktiv i Kungsbacka kommun
            har vi haft ett bostadsbyggande på ca 500 bostäder om året.
          </note>
          <note>
            En pågående planeringsaktivitet är att uppdatera översiktsplaner,
            att ha detaljplaner igång och planprogram på samråd. Alla de sakerna
            är daglig verksamhet i vår kommun. I år får vi 13 miljoner kronor
            mer för det. Förra året fick vi 15 miljoner mer för det, för att
            vi g ör det vi ändå hade behövt göra eftersom vi har den tillväxten.
            Det är fullständigt bortkastade pengar.
          </note>
          <note type="speaker">
            Anf. 115 Statsrådet PETER ERIKSSON (MP):
          </note>
          <note>
            Fru talman! Jag tycker att det är mycket trams i diskussionen.
            Mats Green påstår att Miljöpartiet är emot alla förenklingar.
            Det är fullständigt trams. Vi har dragit igång ett omfattande
            arbete för regelförenklingar. Nu är det inte det arbetet som har
            varit avgörande för att få igång bostadsproduktionen i Sverige.
            Enligt Boverket, Konjunkturinstitutet och byggindustrin är det
            alldeles uppenbart att det är andra saker som är avgörande.
          </note>
          <note>
            Det finns definitivt regler som fortfarande behöver förändras.
            De finns med i det 22-punktsprogram som jag har pratat om. Flera
            av de konkreta saker som Ola Johansson nämnde finns med, och det
            finns ett antal punkter där vi är överens. Till exempel vill jag
            lätta på strandskyddsreglerna i landsbygdskommuner. Regeringen
            har bett Naturvårdsverket att ta fram en utredning, och den har
            kommit. Vi håller på att bereda den och ser på om vi kan vidta
            ännu fler åtgärder.
          </note>
          <note>
            Utredningen är en av många åtgärder som man hade kunnat göra
            tidigare, kanske under de åtta borgerliga åren. Jag förstår inte
            varför inte alla dessa regelförenklingar, som är svåra att få
            svar på vari de skulle bestå, gjordes tidigare. Varför löste ni
            inte alla problemen med regelkrånglet tidigare? Varför måste vi
            göra det nu? Jag gör det gärna, men jag tycker att det är lite
            bekymmersamt att ni fortsätter att låtsas som att det är lösningen
            på alla problem. Det är det verkligen inte.
          </note>
          <note>
            Överläggningen var härmed avslutad.
          </note>
          <note>
            § 17 Svar på interpellation 2017/18:87 om förbud mot uranbrytning
            i Sverige
          </note>
          <note type="speaker">
            Anf. 116 Miljöminister KAROLINA SKOG (MP):
          </note>
          <note>
            Fru talman! Penilla Gunther har frågat mig om jag avser att verka
            för att ett förbud mot uranbrytning införs i Sverige.
          </note>
          <note>
            Den 24 maj i år gav regeringen Naturvårdsverket i uppdrag att
            utreda hur ett förbud mot utvinning av uran bör utformas. Naturvårdsverket
            redovisade uppdraget den 18 september i skrivelsen Uranutvinning
            .
          </note>
          <note>
            Naturvårdsverket föreslår att uran tas bort som koncessionsmineral
            i minerallagen, vilket innebär att det inte kommer att gå att
            få undersökningstillstånd eller bearbetningskoncession beträffande
            uran. Enligt Naturvårdsverkets förslag ska tillstånd att utvinna
            uranhaltigt material bara kunna ges om verksamhetsutövaren kan
            visa att det är tekniskt nödvändigt för att kunna utvinna andra
            mineraler. Regeringen ska då enligt förslaget, på samma sätt som
            i dag, pröva tillåtligheten av verksamheten och får endast tillåta
            den efter kommunfullmäktiges tillstyrkan.
          </note>
          <note>
            Förslaget är på remiss till den 3 januari 2018. Regeringen kommer
            därefter att ta ställning till förslaget.
          </note>
          <note type="speaker">
            Anf. 117 PENILLA GUNTHER (KD):
          </note>
          <note>
            Fru talman! Till kutymen hör att man ska tacka statsrådet för
            svaret. Det är dock kort, och det innehåller inte särskilt mycket
            med anledning av det jag faktiskt skrev i brödtexten i interpellationen.
            Jag förvånar mig lite grann över att man inte fylligare kan hänvisa
            till vad som står i den beställda utredningen från Naturvårdsverket.
            Statsrådet har beställt utredningen just med anledning av att
            man så uppenbart vill förbjuda uranbrytning i Sverige.
          </note>
          <note>
            Det är intressant att konstatera att Naturvårdsverket självt
            i sin utredning skriver: ”Naturvårdsverket bedömer att ett absolut
            förbud” mot uranutvinning ”innebär en risk för att utvinning av
            andra mineral än uran försvåras och att det därför behövs en möjlighet
            till undantag.”
          </note>
          <note>
            Jag läser vidare ur utredningen: ”Naturvårdsverket har samtidigt
            analyserat konsekvenserna av ett eventuellt förbud mot prospektering
            efter uran och funnit att det saknas miljöskäl för ett sådant
            förbud.”
          </note>
          <note>
            Det här är intressant. Med tanke på vad jag nämner i min interpellation
            handlar det inte i första hand om att vi ska använda uran för
            kärnteknik, utan det handlar till stor del – i alla fall för mig
            som kristdemokrat – om att vi tar ansvar i vårt eget land för
            vår egen konsumtion. Jag är kristdemokrat och statsrådet är miljöpartist,
            och jag kan tycka att vi skulle ha något gemensamt när vi diskuterar
            det viktiga begrepp som finns i hela samhället i dag, nämligen
            den cirkulära ekonomin.
          </note>
          <note>
            Om vi utvinner metaller i Sverige som vi använder på olika sätt
            i våra mobiler, elbilar eller elcyklar, som jag förstår att regeringen
            och särskilt Miljöpartiet har vurmat extra mycket för genom att
            utfärda olika subven ­ tioner, innebär det också att dessa produkter
            och konsumtionsmönster består av metaller som måste återvinnas
            på något sätt. De måste först ut ­ vinnas och sedan återvinnas
            – hela produktionsprocessen.
          </note>
          <note>
            Då kommer vi till nästa fråga. När statsrådets egenbeställda
            utredning från Naturvårdsverket kommer i september är frågan vad
            som händer i oktober. Jo, då kommer utredningen till kollegan
            i regeringen , Mikael Damberg, beställd från Tillväxtanalys, vilket
            gör saken ännu mer intressant. Utredningen har fått titeln Innovationskritiska
            metaller och mineral från brytning till produkt – hur kan staten
            stödja utvecklingen? Där beskrivs tydligt behovet av innovationskritiska
            metaller och mineraler för att skapa en hel produktionskedja och
            en diskussion om hur den kan utvecklas i Sverige.
          </note>
          <note>
            Då kvarstår mina frågor till statsrådet: Är det allt statsrådet
            har att säga i sitt svar på min interpellation? Finns det mer
            att säga med tanke på inte minst kollegans utredning från Tillväxtanalys?
          </note>
          <note type="speaker">
            Anf. 118 Miljöminister KAROLINA SKOG (MP):
          </note>
          <note>
            Fru talman! Här snurrar Penilla Gunther till det riktigt ordentligt
            på flera punkter.
          </note>
          <note>
            Naturvårdsverket har på beställning från regeringen utrett hur
            ett förbud mot brytning av uran kan utformas. I en utredning tar
            man ställning till olika möjliga regleringar. Naturvårdsverket
            resonerar om huruvida det skulle vara adekvat med ett förslag
            mot prospektering av uran, och verket kommer fram till att det
            inte är adekvat. Därför föreslår verket heller inte något sådant
            förbud.
          </note>
          <note>
            I det förslag som nu är ute på remiss finns inte något förslag
            mot prospektering av uran. Verket föreslår i stället att förbudet
            ska utformas på ett annorlunda sätt. Det är inget konstigt med
            det. Man föreslår att ”uran tas bort som koncessionsmineral ur
            minerallagen”. Det innebär att det inte kommer att gå att få ”undersökningstillstånd
            eller bearbetningskoncession beträffande uran”. Det förslag som
            är ute på remiss innehåller inte ett förbud mot prospektering.
            Precis som Gunther sa fann verket att det inte skulle ge någon
            miljövinst, och därför föreslås det inte.
          </note>
          <note>
            Den andra delen som blir väldigt snurrig är diskussionen om cirkulär
            ekonomi. Jag tror att det finns bred konsensus i samhället om
            ett behov av bättre cirkularitet, inte minst vad gäller mineraler.
            Men det har ingen som helst koppling till var mineralerna bryts.
          </note>
          <note>
            Från regeringens sida har vi bland annat tagit initiativ till
            en utredning för att se om det finns mineraler som tidigare blivit
            så att säga lagda åt sidan och nu finns i gruvavfall och om de
            i så fall har ett marknadsvärde, bland annat med tanke på det
            som förs fram här om ett ökat behov av en del metaller kopplat
            till batteritillverkning och elektronik. Det är särskilt väsentligt
            vad gäller de rara metallerna eftersom de ofta, precis som uran,
            är förknippade med väldigt stora miljöeffekter vid brytning.
          </note>
          <note>
            Men varför är frågan över huvud taget aktuell? Jo, den är kopplad
            till det jag sa om stora lokala miljöeffekter vid brytning av
            uran som ger stor oro i flera bygder i Sverige. I Närke, Jämtland
            och Skaraborg finns det bygder som hukar under hotet av uranbrytning.
            Det hämmar investeringar och utveckling i de bygderna, något som
            de aktuella kommunerna under flera år mycket tydligt har gett
            uttryck för. Om vi gör det tydligt att det inte kommer att bli
            aktuellt med brytning av uran där kommer dessa bygder att få framtidshopp
            igen. Man kommer att våga investera igen när en död hand inte
            längre ligger över bygder. Den möjligheten mottas väldigt positivt
            i de aktuella trakterna.
          </note>
          <note type="speaker">
            Anf. 119 PENILLA GUNTHER (KD):
          </note>
          <note>
            Fru talman! Jag blir inte klokare av statsrådets resonemang här.
            Om hon kallar mig snurrig kan jag återgälda denna benämning genom
            att konstatera att i Sverige används årligen ca 1 500 ton naturligt
            uran. Om det inte bryts i Sverige bryts det uppenbarligen någon
            annanstans.
          </note>
          <note>
            Jag tror inte att statsrådet kan vara helt omedveten om den diskussion
            som har förekommit i medierna, inte minst de senaste veckorna,
            med anledning av Amnesty Internationals olika rapporter om just
            detta med metaller som används inte minst i elbilar och mobiltelefoner.
            Man säger att det är svårt att följa kedjan av leverantörer. Det
            anges som skäl av många av de stora internationella företagen.
          </note>
          <note>
            Ministern drämmer dessutom till med att de kommuner som eventuellt
            skulle kunna utsättas för uranbrytning om det vore tillåtet i
            Sverige skulle känna sig lättade om detta skulle stramas åt ytterligare.
            Då säger jag så här: Är det bättre att vi importerar uran från
            mycket tveksamma länder med icke-fungerande demokratiska system,
            länder som inte har några arbetsmiljövillkor som någon har ansvar
            för över huvud taget utan utsätter människor för vådliga hälsorisker,
            än att vi tillåter uranbrytning, använder lagstiftningen på ett
            sådant sätt att uranbrytning används till det som den ska användas
            till – när man dessutom har anledning att ta till vara andra metaller
            när man bryter uran – och skapar arbetstillfällen i Sverige?
          </note>
          <note>
            Om vi nu ska värna både personlig arbetsmiljö och miljö i stort
            och kunna använda den cirkulära tanken från brytning och produktion
            till återvinning och – som jag är så pass vänlig att jag nämner
            i min interpellation – om vi nu är så uppmuntrande till att Northvolt
            etablerar en batterifabrik i Sverige kan vi inte samtidigt vara
            så naiva att vi tror att litiumjonbatterier ska komma fram alldeles
            av sig själva, att de från luften ska falla ned i fabriken och
            sedan bara finnas där. Någonstans måste dessa metaller brytas.
          </note>
          <note>
            Jag frågar återigen: Är det bättre att vi importerar, oavsett
            om det gäller uran eller andra metaller som vi på något sätt använder
            för vår konsumtion, än att vi tillåter och uppmuntrar företag
            att satsa kapital i Sverige så att vi skapar arbetstillfällen
            i många bygder där det dessutom inte finns så gott om arbetstillfällen
            i dag?
          </note>
          <note type="speaker">
            Anf. 120 Miljöminister KAROLINA SKOG (MP):
          </note>
          <note>
            Fru talman! En sak tror jag är helt tydlig och väl känd om Miljöpartiets
            politik, och det är att vi verkar intensivt för att uran ska sluta
            användas över huvud taget genom att kärnkraften läggs ned. Detta
            är kopplat till att det inte finns någon miljömässigt säker hantering
            av uran, vare sig när det gäller brytning eller senare. Därför
            är det med stor glädje som vi ser att avvecklingen av kärnkraft
            i Sverige har påbörjats.
          </note>
          <note>
            Mer aktuellt och framåtblickande är att titta på behovet av sällsynta
            jordartsmetaller i samband med batteritillverkning och elektronik.
            Om Penilla Gunther hade läst de delar av Naturvårdsverkets förslag
            där det framgår vad man faktiskt föreslår hade hon kunnat notera
            att Naturvårdsverket har lagt stor vikt vid att lägga fram ett
            förslag som inte hindrar brytning av andra mineraler än uran.
          </note>
          <note>
            Sällsynta jordartsmetaller och andra ämnen är ibland bundna i
            mineraler som är rika på uran, och det kan vara svårt att utvinna
            dessa utan att också utvinna uran. Detta framgår också klart och
            tydligt av den rapport som Naturvårdsverket har tagit fram. Sådana
            verksamheter ska enligt verkets förslag kunna få tillstånd efter
            regeringens godkännande – precis som i dag. Verksamheten har då
            också möjlighet att ekonomiskt tillgodogöra sig uran som uppkommer
            i verksamheten förutsatt att detta är tillåtet enligt miljötillståndet.
          </note>
          <note>
            Därmed återkommer vi till den tredje felaktigheten. Interpellanten
            skriver felaktigt att detta inte skulle vara möjligt. Jag vet
            inte vad det baseras på, men av Naturvårdsverkets förslag framgår
            det att man ska kunna tillgodogöra sig uran som uppkommer på detta
            sätt.
          </note>
          <note>
            Regeringen har ett aktivt arbete för en hållbar gruvnäring i
            Sverige som ska kunna vara livaktig framöver och fungera som bas
            för nuvarande och kommande industrier, bland annat genom det initiativ
            som min kollega näringsminister Damberg har tagit.
          </note>
          <note>
            Jag har också personligen träffat bland andra Northvolts vd för
            att diskutera om företaget har alla förutsättningar för att få
            igång sin verksamhet och hur man ska kunna tillgodogöra sig de
            mineraler som behövs. North ­ volt gav mycket betryggande svar
            på de frågorna: Man kommer att kunna säkra tillgången, och man
            lägger ribban högt för hållbar hantering i alla led.
          </note>
          <note>
            Precis som framhålls här är svenska företag duktiga på transparens,
            och vi har god miljötillsyn i Sverige.
          </note>
          <note>
            Ett förbud mot uran för det goda med sig att de bygder där det
            råder stor osäkerhet – där man ser att investeringsviljan påverkas
            av ett ständigt, latent hot om uranbrytning som skulle påverka
            livskvaliteten och miljön i dessa bygder – kan få den döda handen
            lyft från sig och få möjlighet att blicka framåt på ett mycket
            bättre sätt än de kan så länge det här hotet kvarstår.
          </note>
          <note type="speaker">
            Anf. 121 PENILLA GUNTHER (KD):
          </note>
          <note>
            Fru talman! Det här är jätteintressant. Å ena sidan vill statsrådet
            inte förbjuda uranutvinning. Å andra sidan vill hon det, för det
            skulle lyfta en död hand från bygder som i dag är osäkra på hur
            gruvorna och miljöansvaret skulle kunna fungera där.
          </note>
          <note>
            För det första var inte statsrådet med i förhandlingarna kring
            energi ­ överenskommelsen; det var jag. Jag ogillar starkt det
            faktum att statsrådet använder detta i olika sammanhang – att
            hänvisa till energiöverenskom ­ melsen och att en diskussion om
            uppdraget till Naturvårdsverket skulle vara något slags ytterligare
            uttryck för den överenskommelsen. Det har ju inte med saken att
            göra över huvud taget. Det är intressant att man kan läsa i direktiven
            till utredningen vad man har utgått från.
          </note>
          <note>
            Sverige är ett av få länder i världen som skulle kunna ha möjlighet
            att hantera hela kretsloppet avseende uran, från utvinning till
            slutförvar. Jag har också haft kontakt med Northvolt. Jag har
            också varit på studiebesök vid Boliden, som också ligger i Skellefteå
            och har transporter från hela världen till Skelleftehamn, just
            för utvinning av metaller. Att kunna använda detta kretslopp för
            Sverige, att kunna skapa arbetstillfällen, att få möjlighet till
            …
          </note>
          <note type="speaker">
            Anf. 122 Miljöminister KAROLINA SKOG (MP):
          </note>
          <note>
            Fru talman! Regeringen har tagit ett initiativ genom att lämna
            ett uppdrag till Naturvårdsverket att utforma ett förbud mot utvinning
            av uran i Sverige.
          </note>
          <note>
            Bakgrunden till detta är att uran har en väldigt tydlig lokal
            miljöpåverkan, och de stora men diffusa fyndigheter som finns
            i Sverige har legat som ett latent hot – så har man uppfattat
            det ute i bygderna – i flera delar av Sverige och skapat stor
            oro. Man vittnar från kommuner och berört näringsliv om att detta
            har hämmat investeringsviljan och utvecklingskraften i dessa områden.
          </note>
          <note>
            Jag tror att det är bra att göra det tydligt att det inte kommer
            att bli aktuellt med brytning av uran i Sverige. När vi bad verket
            att utforma ett sådant förbud var det också väldigt tydligt i
            instruktionen – och det har också varit tydligt i det förslag
            som har kommit – att detta inte ska påverka brytningen av andra
            mineraler. Därför lägger man fram ett förslag som möjliggör ett
            undantag; detta är inte speciellt svårt eller komplicerat.
          </note>
          <note>
            Det är viktigt att vi tillsammans verkar för att de mineraler
            som behövs för att näringslivet och inte minst den näringslivsförknippade
            omställning ­ en till ett 100 procent förnybart energisystem ska
            få möjlighet att utvecklas. Där har regeringen ett mycket aktivt
            arbete och ett nära samarbete med aktuella företag. Inget av de
            företag som vi har haft kontakt med när det gäller de delarna
            har efterfrågat brytning av uran.
          </note>
          <note>
            Överläggningen var härmed avslutad.
          </note>
          <note>
            § 18 Svar på interpellation 2017/18:103 om effekter av elcykelpremien
          </note>
          <note type="speaker">
            Anf. 123 Miljöminister KAROLINA SKOG (MP):
          </note>
          <note>
            Fru talman! Maria Malmer Stenergard har frågat statsrådet Isabella
            Lövin om vilka utsläppseffekter elcykelpremien bedöms ha. Arbetet
            inom regeringen är så fördelat att det är jag som ska svara på
            interpellationen.
          </note>
          <note>
            Samma interpellation har redan ställts vid två tidigare tillfällen
            av ledamöter från samma parti som Maria Malmer Stenergard. Jag
            har redan besvarat interpellationen.
          </note>
          <note type="speaker">
            Anf. 124 MARIA MALMER STENERGARD (M):
          </note>
          <note>
            Fru talman! Jag brukar börja interpellationsdebatter med att
            tacka ministern för svaret. Det kan jag inte göra i detta fall
            eftersom jag faktiskt inte har fått något svar.
          </note>
          <note>
            Frågan jag har ställt i denna interpellation är alltså: Vilka
            utsläppseffekter bedöms elcykelpremien ha? Bakgrunden till frågan
            är regeringens mycket omfattande satsning om 350 miljoner kronor
            på en elcykelpremie och det faktum att miljöministerns kollega,
            klimatminister Isabella Lövin, själv har sagt att hon skulle låta
            Naturvårdsverket räkna på klimatnyttan. Jag tycker alltså att
            det är en synnerligen relevant fråga. Har de beräkning ­ ar som
            utlovats nu gjorts?
          </note>
          <note>
            Miljöministern säger inte vilka interpellationer hon eventuellt
            hänvisar till. Min kollega Johan Hultberg har ställt en interpellation,
            som besvarades för över två månader sedan. Då fanns inga beräkningar,
            men jag hade hoppats att det kanske skulle finnas några nu.
          </note>
          <note>
            I en annan interpellationsdebatt med Tobias Billström sa ministern:
            Hur mycket regeringens investeringar minskar utsläppen har vi
            ännu inga exakta siffror på. Eftersom miljöministern i dag inte
            tycks ha något ytterligare att anföra jämfört med dessa interpellationssvar
            förutsätter jag alltså att svaret är: Regeringen vet inte vilka
            utsläppseffekter elcykelpremien bedöms ha.
          </note>
          <note>
            Då blir jag naturligtvis bekymrad. Innan man genomför en så omfattande
            satsning som en tredjedels miljard av skattebetalarnas pengar
            måste man försöka förvissa sig om att man verkligen uppnår något
            med satsningen. Har regeringen gjort sådana beräkningar? Vet vi
            till exempel hur stor överflyttning från biltrafik till elcykel
            vi kan förvänta oss? Kort och gott: Har regeringen beräknat klimatnyttan
            av denna tredjedels miljard?
          </note>
          <note>
            Jag tolkar ministerns icke-svar här i dag som att detta ännu
            inte har gjorts. Är det korrekt uppfattat? Om det är korrekt uppfattat,
            när kan vi förvänta oss att få dessa beräkningar, som Isabella
            Lövin har utlovat?
          </note>
          <note>
            Slutligen måste jag säga att jag är förvånad över att ministern
            inte har bemödat sig om att besvara min fråga. För klimatets skull
            bör vi alla engagera oss i klimatsatsningars effektivitet. Jag
            anser också, slutligen, att riksdagen och riksdagens granskningsmakt
            ska behandlas med större respekt än vad ministern visar prov på
            här i dag.
          </note>
          <note type="speaker">
            Anf. 125 Miljöminister KAROLINA SKOG (MP):
          </note>
          <note>
            Fru talman! Frågorna om kostnadseffektivitet har debatterats
            här i kammaren flera gånger på sistone, och jag kommer att upprepa
            samma svar som jag har gett vid tidigare tillfällen.
          </note>
          <note>
            Miljöpolitik är som mest effektiv när den klarar av att nå flera
            nyttor samtidigt med samma åtgärd. Historiskt och i andra länder
            har vi sett tydliga effekter av ett alltför snävt fokus på bara
            klimat vid utformning av åtgärder. Detta har fått förödande konsekvenser
            för stadsmiljön i många städer i världen.
          </note>
          <note>
            Det tydligaste exemplet på detta är när dieselbilen sågs som
            en frälsare i klimatdiskussionen. Eftersom den har något högre
            effektivitet är det väldigt många länder som kraftfullt har subventionerat
            dieselbilen, vilket är väl dokumenterat av bland annat OECD. Detta
            ledde sedan till en dieselboom, som i sin tur lett till ökade
            halter av hälsoskadliga utsläpp i många städer i världen, även
            i svenska städer.
          </note>
          <note>
            Detta är ett exempel på vad som händer om man har ett för snävt
            fokus när man tittar på miljöstyrande åtgärder. Det är viktigt
            att vi när vi utformar klimatpolitik också har miljöpolitiken
            med oss, till exempel att vi arbetar tillsammans med luftvårds-
            och klimatpolitik och hittar åtgärder. Bra åtgärder är i mina
            ögon sådana som får positiva resultat på båda områdena.
          </note>
          <note>
            Våra myndigheter samarbetar, och ett viktigt sätt att få den
            typen av förslag är att de samarbetar om både miljö- och klimatpolitiken.
            I detta samverkansarbete har det kommit en tydlig bild från ansvariga
            myndigheter till regeringen: Med nuvarande styrmedel, beslutade
            av riksdag och regering, kommer vi inte att nå vare sig klimatmålet
            eller miljökvalitetsmålen. Det behövs mer styrmedel, inte minst
            ekonomiska sådana.
          </note>
          <note>
            Man pekar också på just trafiken som en viktig del att åtgärda.
            Det är väl belagt att små elfordon som elcyklar och elmopeder
            är ett effektivt sätt att få en överflyttning från biltrafik.
          </note>
          <note>
            Det är också väl belagt att den typen av överflyttning förutom
            miljövinster också leder till hälsovinster, som också måste tas
            i beaktande när man tittar på om ett styrmedel är effektivt och
            positivt för samhället eller inte.
          </note>
          <note>
            Elcykelpremien har ännu inte formellt trätt i kraft. Det gör
            den först vid årsskiftet, även om det är möjligt att spara kvittot
            om man köper en elcykel redan i dag. Att redovisa någon form av
            resultat i dag är uppenbart inte möjligt, för det som skulle behöva
            samlas in för den typen av uppföljning finns helt enkelt inte
            ännu.
          </note>
          <note type="speaker">
            Anf. 126 MARIA MALMER STENERGARD (M):
          </note>
          <note>
            Fru talman! Klimathotet är verkligen akut. Det råder det inga
            tvivel om. För bara någon vecka sedan kom det nya forskningsrön
            som visade att utsläppen ökar igen efter att ha stått stilla ett
            litet tag. Det betonar ännu mer hur angeläget det är att vi agerar
            för att stoppa denna utveckling.
          </note>
          <note>
            Vi har inte tid eller råd med omvägar när vi ska nå våra klimatmål.
            Det innebär att vi måste kunna ställa krav på de åtgärder som
            vi vidtar och att de är effektiva och gör verklig klimatnytta.
            Vi måste helt enkelt klimatmaxa våra satsningar.
          </note>
          <note>
            I sin budgetproposition föreslår regeringen alltså en elcykelpremie
            till en kostnad av 350 miljoner kronor. 350 miljoner kronor –
            en tredjedels miljard! Det är ingen liten summa.
          </note>
          <note>
            Då kan man fråga sig: Går det trögt med försäljningen av elcyklar?
            Nej, tvärtom ökade den med 50 procent från 2015 till 2016 av egen
            kraft, helt utan subventioner. Mycket talar alltså för att branschen
            klarar sig väl utan subventioner. Tyvärr är det mycket som talar
            för att vi har en regering som subventionerar julklappar på en
            redan fungerande marknad.
          </note>
          <note>
            Det behövs mer styrmedel, säger ministern, men det behövs framför
            allt rätt styrmedel. Då måste vi ha en uppfattning om vilka effekter
            vi får av de styrmedel vi vill använda. Ministern menar att det
            är väl belagt att elcyklar flyttar över trafik från bil och att
            en premie därför kan spela en roll. Men var är detta väl belagt?
            Det skulle jag jättegärna vilja veta.
          </note>
          <note>
            Det finns ju de som är av annan uppfattning. Konjunkturinstitutet
            har ju utvärderat satsningen i budgeten, och deras slutsats är
            tydlig: Elcykelpremien är ”svårmotiverad”. De skriver att det
            finns ”föga indikationer på att marknaden inte fungerar tillfredsställande
            även utan statlig inblandning”.
          </note>
          <note>
            Varför, undrar jag, när klimathotet är akut, öser man pengar
            över något som man inte vet gör nytta? Jag är på riktigt förbryllad
            över den här satsningen. Kampen för ett bättre klimat vinns ju
            inte genom antalet satsade kronor; kampen för ett bättre klimat
            vinns genom rätt satsade kronor, och om vi inte tar fram underlag,
            hur vet vi då att vi satsar rätt?
          </note>
          <note>
            Fru talman! Väldigt snart är det dags för budgetdebatt i den
            här kammaren. Därför frågar jag: Kommer riksdagens ledamöter inför
            det beslutet att ha tillgång till ett bättre underlag gällande
            denna 350-miljonerssatsning?
          </note>
          <note type="speaker">
            Anf. 127 Miljöminister KAROLINA SKOG (MP):
          </note>
          <note>
            Fru talman! Jag vill upprepa det jag sa. Jag sa nyss att det
            är välbelagt i trafikforskningen att elcykeln har en särskild
            potential att åstadkomma överflyttning från bil till cykel. Det
            var detta jag sa, ingenting annat.
          </note>
          <note>
            Det finns också, och detta är också väldigt tydligt, stora folkhälsovinster
            i den överflyttningen, utöver miljövinsterna. Det finns 1 100
            bilister bara här i Stockholm som uppskattas ha mindre än 30 minuters
            cykelväg till jobbet. Om man i en teoretisk uträkning skulle få
            över alla dem till att cykla dagligen skulle det vara en hälsoekonomisk
            vinst på 2,5 miljarder kronor. Detta är bara ett exempel som synliggör
            den stora vinst som finns i att styra över till just ökat cyklande.
          </note>
          <note>
            Hälsovinsten av elcykel är också enligt studier densamma som
            för cyklister , eftersom elcyklister tenderar att cykla längre
            sträckor och också använda cykeln fler dagar. Därmed har vi hanterat
            den invändningen, som ibland kommer upp.
          </note>
          <note>
            Det stämmer att försäljningen av elcyklar har ökat. Det ser vi
            från regeringens sida självklart som positivt. Dock är utvecklingen
            i Sverige inte alls lika stor som i en del andra länder i vår
            närhet med motsvarande ekonomi, nämligen Holland och Tyskland,
            där utvecklingen går ännu snabbare. Potentialen för detta har
            inte varit fullt utnyttjad i Sverige.
          </note>
          <note>
            Vi ser att det finns ett momentum för elcyklar i samhället som
            vi vill passa på att stärka så att vi verkligen får den omställning
            av transporterna som behövs för klimatet och för att minska luftföroreningen.
          </note>
          <note>
            Det är glädjande att höra Maria Malmer Stenergard säga att det
            är bråttom med klimatfrågorna. Men det är också bråttom att hantera
            luftföroreningarna i svenska städer. Det är inte acceptabelt att
            barn får astma av att gå på gator i svenska städer. Den frågan
            måste vi också hantera med full kraft. Jag saknar förslag i de
            delarna från Moderaterna.
          </note>
          <note>
            Vad gäller Konjunkturinstitutets kritik är det värt att notera
            att den mer eller mindre ordagrant var densamma inför förra regeringens
            beslut att införa en supermiljöbilspremie. Vid den tiden konstaterade
            samma institut att försäljningen av elbilar var på väg upp, vilket
            institutet menade var av egen kraft, och man hävdade att införandet
            av supermiljöbilspremien var tveksamt. Ändå valde den moderatledda
            regeringen att lägga fram en supermiljöbilspremie. Troligtvis
            hade man andra argument än de som kom från den nationalekonomiska
            sidan den gången. Detta är alltså inte unikt utan snarare en regel
            när vi inför ekonomiska styrmedel i Sverige.
          </note>
          <note>
            Den här riksdagen har enats om ett tydligt klimatpolitiskt mål
            för transportsektorn i Sverige. Våra myndigheter har analyserat
            det och konstaterat att för att nå det behöver vi fler styrmedel
            och en ökad press på verklig omställning. Regeringen föreslår
            en rad sådana styrmedel. Inte ens de kommer att ta oss hela vägen,
            men de börjar resan.
          </note>
          <note>
            Från oppositionens sida är det tyst. Man verkar tro att man kan
            nöja sig med att ha mål, och sedan ska omställningen ske automatiskt.
            Den bilden delar jag inte.
          </note>
          <note type="speaker">
            Anf. 128 MARIA MALMER STENERGARD (M):
          </note>
          <note>
            Fru talman! Underlaget för det beslut som regeringen har fattat
            är alltså sammanfattningsvis att det är välbelagt att det finns
            potential. Jag tycker att det är väldigt klent för en 350-miljonerssatsning
            som gäller skattebetalarnas pengar.
          </note>
          <note>
            Ja, vi har enats om mycket ambitiösa klimatmål här i Sverige,
            och de behövs. Det är jag glad för. Det kommer inte att vara enkelt
            att nå dem, men om vi ska hinna nå dem måste vi satsa rätt. Vi
            måste klimatmaxa.
          </note>
          <note>
            Om man saknar bra idéer för hur man ska nå klimatmålen hjälps
            klimatet inte av att man satsar ännu mer på ineffektiva åtgärder.
            Det är inte antalet kronor som avgör resultatet utan hur man använder
            kronorna.
          </note>
          <note>
            Vi satsar i vår budget där pengarna gör mest klimatnytta. Vi
            satsar dubbelt så mycket som regeringen på miljöforskning. Vi
            satsar på en särskild CCS-strategi för att ta hand om utsläppen
            från den tunga industrin. Vi satsar en halv miljard mer på internationella
            klimatinvesteringar, för vi vet att varje krona gör nytta där.
            Miljöpolitiken måste nämligen, precis som alla andra politikområden,
            underkasta sig krav på effektivitet. Om vi ska vara ett grönt
            föregångsland måste vi kräva sunda offentliga finanser. En hållbar
            ekologi kräver en hållbar ekonomi.
          </note>
          <note>
            Snart antas Sveriges budget i den här kammaren. Min förhoppning
            är då att vi ska slippa kasta ut en tredjedels miljard på något
            som saknar verklig klimatnytta. Jag hoppas därför att regeringen
            återkommer väldigt snart med beräkningar av klimatnyttan hos en
            så stor investering.
          </note>
          <note type="speaker">
            Anf. 129 Miljöminister KAROLINA SKOG (MP):
          </note>
          <note>
            Fru talman! Den klassiska och konservativa miljöpolitiken har
            ett tydligt standardrecept. Det är mycket pengar till forskning,
            och sedan ska man göra saker. Först ska man alltid undersöka lite
            till. Sedan är den andra delen någon annanstans. Den är inte här
            och inte nu, utan den är sedan och någon annanstans.
          </note>
          <note>
            Det är ett helt annat synsätt än vad vi har från regeringens
            sida. Vi bedriver en klimatpolitik här och nu. Vi gör satsningar
            som gör det möjligt för Sverige att ta sitt klimatansvar med insatser
            på hemmaplan samtidigt som vi har ett väldigt aktivt – Sverige
            är mycket mer aktivt än vad Sverige någonsin varit tidigare –
            arbete på den internationella arenan. Vi satsar självklart också
            på klimat- och miljöforskning. Den är otroligt viktig. Men den
            får inte användas som en ursäkt för att inte agera här och nu.
          </note>
          <note>
            Redan inför att riksdagen skulle anta klimatmålet för transportsektorn
            hyste jag oro för att riksdagen skulle nöja sig med målet och
            för att det skulle bli tyst från oppositionen vad gäller svaren
            på hur vi ska nå det och vilka styrmedel som behövs. Miljömålsberedningen,
            som lade fram målet, var enig och väldigt tydlig med att det behövs
            nya styrmedel och att transportsystemet är ett komplext system.
            Det finns inte en enskild åtgärd som skapar en omställning, utan
            man behöver verka i många delar. Därför läg ger regeringen fram
            ett helt paket av åtgärder. Vi börjar resan mot en omställning
            till fossilfria transporter och skapar samtidigt städer och bebyggd
            miljö som det är gott att leva i och där barn kan andas frisk
            luft.
          </note>
          <note>
            Överläggningen var härmed avslutad.
          </note>
          <note>
            § 19 Svar på interpellation 2017/18:106 om bristande efterlevnad
            av svaveldirektivet
          </note>
          <note type="speaker">
            Anf. 130 Miljöminister KAROLINA SKOG (MP):
          </note>
          <note>
            Fru talman! Johan Hultberg har frågat statsrådet Eneroth vilka
            slutsatser statsrådet drar av det faktum att det skapats en osund
            konkurrens inom sjöfarten på grund av den bristande efterlevnaden
            av svaveldirektivets krav , om regeringen kommer att presentera
            ett förslag till ett fungerande sanktionssystem för överträdelser
            av svaveldirektivets regler och i så fall när. Arbetet inom regeringen
            är så fördelat att det är jag som ska svara på interpellationen.
          </note>
          <note>
            Jag vill inleda med att säga att effektiva sanktionssystem är
            viktigt i alla delar av vår miljölagstiftning. Regeringen arbetar
            kontinuerligt och aktivt för ökad regelefterlevnad och effektiva
            system för att förhindra överträdelser av regelverk.
          </note>
          <note>
            Som jag tidigare har svarat Johan Hultberg håller jag med honom
            om att det finns praktiska problem med dagens sanktionssystem,
            bland annat av utredningsteknisk karaktär, på grund av sjöfartens
            beskaffenhet. Då fartygen sällan befinner sig på svenskt vatten
            under en längre period saknar polis och åklagare en praktisk möjlighet
            att utreda eventuella brott.
          </note>
          <note>
            Regeringskansliet kommer att remittera en promemoria med förslag
            till ett nytt sanktionssystem inom kort.
          </note>
          <note type="speaker">
            Anf. 131 JOHAN HULTBERG (M):
          </note>
          <note>
            Fru talman! Tack, ministern, för svaret! Den 1 januari 2015 infördes
            skärpta regler när det gäller fartygens bränslen. Den tillåtna
            svavelgränsen sänktes radikalt, från 1 procent till 0,1 procent.
            Sverige och ett antal andra länder gick återigen före på miljöområdet.
            Många av de farhågor som då fanns har tack och lov inte besannats.
            Nu, två år senare, visar en analys från Trafikanalys att avsedda
            positiva effekter när det gäller luftkvaliteten har uppnåtts.
          </note>
          <note>
            Problemet är dock att konkurrensen har snedvridits. Vi ser att
            en alldeles för hög andel fartyg faktiskt bryter mot reglerna.
            Alldeles nyligen presenterades resultat från ett europeiskt projekt,
            Compmon, som Chalmers tekniska högskola har deltagit i. Resultatet
            av det arbetet visar att det finns tydliga skillnader i efterlevnad
            beroende på vem det är som äger fartygen. Vissa rederier har helt
            enkelt satt i system att fuska. Man kan också urskilja andra mönster.
            Fartyg som anlöper hamn mer sällan, såsom kryssningsfartyg eller
            liknande, bryter mer ofta mot reglerna. Vi kan se att fartyg inte
            sällan överträder reglerna på väg ut ur SECA-området, när de helt
            enkelt tror att de är på väg att komma undan statens kontroll.
          </note>
          <note>
            Fru talman! Det är ganska uppenbart att vi har ett system med
            en bristande efterlevnad och att den bristande efterlevnaden resulterar
            i två problem.
          </note>
          <note>
            Det ena är ett miljöproblem. Detta leder till högre utsläpp än
            vad som är tillåtet. I debatten alldeles nyligen lyfte miljöministern
            fram behovet av en bättre luftkvalitet. Detta är en sådan fråga.
            Regeringen har möjlighet att skapa en bättre luftkvalitet genom
            att införa ett effektivt sanktionssystem som leder till efterlevnad
            av de regler som vi har enats om.
          </note>
          <note>
            Det andra problemet med en bristande efterlevnad är det som jag
            redan har nämnt, nämligen att konkurrensen snedvrids och att det
            faktiskt lönar sig att fuska.
          </note>
          <note>
            Dessa regler infördes inte i går. De trädde, som sagt, i kraft
            den 1 januari 2015. Ända sedan dess har det pågått ett arbete
            på Regeringskansliet. Jag har haft flera debatter med miljöministern
            där svaret alltid har varit detsamma: Inom kort kommer det ett
            förslag. Att här i dag fråga ministern hur lång tid kort tid är,
            fru talman, är väl ungefär som att ställa frågan: Hur långt är
            ett snöre?
          </note>
          <note>
            Nu har det snart gått tre år. Jag tycker inte att det är en kort
            tid. Det är en ganska lång tid för företag som tvingas konkurrera
            med osjysta villkor och som tvingas ta en högre kostnad än vissa
            av konkurrenter na , som bryter mot regelverket.
          </note>
          <note>
            Jag måste fråga ministern: Kan vi få ett lite mer specificerat
            svar? Hur lång tid är kort tid för regeringen? Varför har ministern
            inte behagat svara på min inledande fråga om vilka slutsatser
            ministern drar av det faktum att den bristande efterlevnaden snedvrider
            konkurrensen? Jag tycker att det är en smula nonchalant. Regeringen
            verkar inte ta den problematiken på något större allvar.
          </note>
          <note type="speaker">
            Anf. 132 Miljöminister KAROLINA SKOG (MP):
          </note>
          <note>
            Fru talman! Låt mig börja med att faktiskt upprepa det som anfördes.
            Svaveldirektivet har gett väldigt goda effekter. Dessa effekter
            går att mäta i svenska kuststäder. Det är uppenbart mätbara effekter.
            Luften är mindre hälsoskadlig. De farhågor som uttryckts från
            branschen har tack och lov inte besannats – jag tycker att det
            är bra av ledamoten att erkänna det.
          </note>
          <note>
            Men även något annat som anfördes är sant. De allra flesta följer
            direktivet och sköter sig. Men det finns – det kan man se om man
            läser det som kommer från Chalmers – tydliga skillnader i efterlevnaden
            beroende på vem som äger fartygen. Forskarna uttrycker att det
            finns systematik i detta. Det verkar som att vissa rederier har
            satt i system att fuska.
          </note>
          <note>
            För dem som är lite mindre insatta är det värt att säga några
            ord om varför denna fråga är svår. Bränslehantering ombord på
            fartyg är ett komplext system. Detta har betydelse för tillsynen
            och möjligheten att samla in bevisning om vilken olja ett fartyg
            använder för framdrift. Ofta har man flera kvaliteter av olja
            ombord, och dessa oljor har olika svavelhalt. Detta är bakgrunden
            till att inga av de anmälda överträdelserna ännu har lett till
            åtal. Det finns uppgifter till Transportstyrelsen om en förundersökning.
            Detta duger självklart inte. Det blir då inte full effekt när
            det gäller miljön, och precis som sas blir det en orättfärdig
            konkurrenssituation.
          </note>
          <note>
            Därför kommer regeringen att föreslå möjligheten att införa miljösanktionsavgifter
            vid överträdelse av svavelförordningen. Miljösanktioner är en
            administrativ sanktionsavgift som regleras i miljöbalken och som
            tas ut av den fysiska eller juridiska person som överträtt någon
            av de regler som anges i förordningen.
          </note>
          <note>
            En fördel, och här kommer poängen, är att ansvaret är strikt.
            Avgiften ska tas ut även om uppsåt eller oaktsamhet inte föreligger.
            Det finns självklart möjlighet att besluta om att avgift inte
            ska tas ut om det är uppenbart oskäligt. Detta är fördelarna med
            en avgift, och en avgift skulle kunna dömas ut mycket oftare än
            de sanktioner som finns i dag.
          </note>
          <note>
            Förslaget kommer att skickas ut på remiss inom ett par veckor.
          </note>
          <note type="speaker">
            Anf. 133 JOHAN HULTBERG (M):
          </note>
          <note>
            Fru talman! Det är lätt att vilja nämna en slogan som ett visst
            spelbolag brukar använda i sin marknadsföring av en viss lott:
            Plötsligt händer det! Det är verkligen glädjande att regeringen
            äntligen ger ett klart och tydligt besked om att man kommer att
            gå från ord till handling och införa ett, låt oss i alla fall
            hoppas, effektivt sanktionssystem.
          </note>
          <note>
            Jag välkomnar verkligen detta, men jag beklagar samtidigt att
            reger ­ ingen har låtit den här osunda konkurrensen fortgå så
            länge. Det är ju ganska stora kostnadsskillnader som olika bränslen
            medför. Forskarna från Chalmers tog som exempel att ett fartyg
            kan spara runt 1 miljon kronor på att använda det högsvavliga
            bränslet under en enda resa mellan England och Sankt Petersburg
            tur och retur.
          </note>
          <note>
            Det handlar alltså om stora belopp, och därför är det väldigt
            viktigt att vi får sanktionssystemet på plats. Jag ser alltså
            med tillförsikt fram emot att få ta del av remissen inom ett par
            veckor. Det blir väl lagom till jul som jag kan få gotta mig åt
            den läsningen.
          </note>
          <note>
            Jag kan bara något förundras över att andra länder inte har haft
            samma problem med att få ett sådant här system på plats. Det räcker
            med att gå till vårt grannland Norge, som redan har infört ett
            system med avgifter och redan har utdömt ett antal böter på mellan
            100 000 och 500 000 norska kronor. Jag är övertygad om att det
            bidrar till en bättre efterlevnad och således också en bättre
            konkurrens.
          </note>
          <note>
            Fru talman! Jag kan konstatera att ett förslag är på ingång.
            Jag välkomnar verkligen det men beklagar som sagt att det har
            dröjt så länge.
          </note>
          <note>
            Jag kan använda min återstående tid till att lyfta upp behovet
            av att regeringen också fortsätter att driva på när det gäller
            gemensamma internationella regler inom IMO. De förhandlingarna,
            framför allt när det gäller klimatutsläppen från sjöfarten, går
            ganska trögt. Det finns alltså all anledning för ministern och
            ministerns kollegor att engagera sig hårdare i den frågan.
          </note>
          <note>
            I grunden vill ju jag och Moderaterna se mer av internationella
            överenskommelser. Det handlar inte om att vi säger att någon annan
            ska göra jobbet, utan det handlar just om att etablera sjysta
            konkurrensvillkor och regler som levererar så stor miljö- och
            klimatnytta som möjligt. Då är det bättre att få på plats globala
            regler.
          </note>
          <note>
            Nu har vi också på EU-nivå kommit överens om att EU ska gå före
            om förhandlingarna inom FN:s sjöfartsorgan IMO inte går framåt
            i tillräcklig takt. Jag vill verkligen inskärpa behovet av att
            regeringen på allvar engagerar sig i den frågan för att förhandlingarna
            ska gå framåt, för tyvärr har det kommit en del signaler från
            svensk sjöfart om att regeringen inte har varit tillräckligt aktiv
            och lagt konkreta förslag, vilket faktiskt behövs om dessa förhandlingar
            ska gå framåt. Det är en skarp uppmaning till reger ­ ingen att
            höja engagemanget i den viktiga frågan.
          </note>
          <note type="speaker">
            Anf. 134 Miljöminister KAROLINA SKOG (MP):
          </note>
          <note>
            Fru talman! Det är väl värt att säga några ord om varför någonting
            som för allmänheten framstår som enkelt tyvärr inte alls är enkelt.
          </note>
          <note>
            Problemet har varit att det har varit svårt att bevisa uppsåt
            eller att styrka brott. Dagens reglering ställer alltså väldigt
            höga krav i dessa delar.
          </note>
          <note>
            Det var inte möjligt att bara lägga på sanktionsavgifter ovanpå
            nuvarande bestämmelser. Då hade det uppkommit en rättsosäker och
            olaglig situation av dubbla sanktioner, och det behövde hanteras.
          </note>
          <note>
            Det var också en rad andra komplicerade juridiska frågor som
            behövde hanteras: om förbuden i svavelförordningen var lämpliga
            för systemet för miljösanktioner och framför allt att säkerställa
            rättssäkerhet i samband med den här sanktionsväxlingen.
          </note>
          <note>
            Vi uppfattar att vi har hanterat och löst alla de frågorna så
            att det ska vara moget att gå fram inom kort.
          </note>
          <note>
            Det är bra att stå här och diskutera utsläppen från sjöfarten.
            Även om sjöfarten på många sätt är ett effektivt transportslag
            och vi från regeringens sida vill stärka den måste vi också erkänna
            att den är behäftad med utsläpp både när det gäller klimat och
            sådant som är hälsopåverkande.
          </note>
          <note>
            Vi har en väldigt ambitiös sjöfart inom Sverige, och det är fantastiskt
            positivt. Det sker jättemycket, bland annat en väldigt intressant
            teknikutveckling. Jag är särskilt intresserad, måste jag säga,
            av det som sker i form av elektrifiering. Det är verkligen ett
            tekniksprång.
          </note>
          <note>
            Ofta efterfrågas det här i kammaren internationella regler. Vi
            har också konsensus i Sverige, både mellan politiska partier och
            inom branschen, att internationella regleringar är att föredra
            både vad gäller klimatarbete och vad gäller luftföreningar.
          </note>
          <note>
            I den senare delen är utvecklingen tyvärr väldigt trög, och då
            är det viktigt att vi regionalt och i den mån det kan behövas
            också nationellt hittar vägar framåt så att vi ändå har ett utvecklingsarbete.
            Där tror jag att vi egentligen också i grunden är överens, men
            det ska ske med hänsyn till frågor om till exempel konkurrens.
            Sjöfarten är ju extremt internationellt beroende.
          </note>
          <note>
            Att svaveldirektivet gick att genomföra och att branschen i dag
            tydligt erkänner att de farhågor de hade innan faktiskt inte besannades
            hoppas jag ska kunna ge lärdomar för ett fortsatt arbete. Men
            självklart ska vi inte ropa hem den här segern förrän vi har genomfört
            reformen fullt ut, och det är när vi också har ett fungerande
            sanktionssystem på plats. Vi kommer inte att beteckna frågan som
            färdig förrän det är så.
          </note>
          <note type="speaker">
            Anf. 135 JOHAN HULTBERG (M):
          </note>
          <note>
            Fru talman! En sak tycker jag att vi kanske ska vara ärliga med
            här. Att införandet av de nya, skärpta reglerna gick lättare än
            vad vi trodde och befarade berodde på att införandet sammanföll
            med ett kraftigt prisfall på olja, vilket helt enkelt ledde till
            att priset på fartygsbränsle blev mycket lägre. Det är naturligtvis
            en av förklaringarna till att merkostnaden inte blev så hög och
            till att det gick lättare att införa det här systemet.
          </note>
          <note>
            Sedan är det verkligen så att svensk sjöfart är på tårna och
            ligger i framkant när det gäller att investera i ny teknik och
            nya fartyg. När jag senast tittade på vilken typ av fartyg som
            svenska rederier hade beställt var omkring hälften av dem LNG-fartyg
            – de går alltså på naturgas, vilket i dagsläget är det renaste
            bränslet som finns att tillgå, och det är väldigt positivt.
          </note>
          <note>
            Jag tror som moderat även här på forskningens betydelse och konstaterar
            tyvärr lite bekymrat att Sverige ligger sämst till i Norden när
            det gäller att satsa på forskning kopplat till sjöfarten. Här
            finns det all anledning att se över anslagsnivåer och också hur
            man kan få ut mer nytta av de resurser som ändå satsas på det
            här området. Jag tror att ett ökat samarbete med våra nordiska
            grannländer hade varit förtjänstfullt, eftersom vi delar väldigt
            mycket av de ambitioner som är kopplade till energi och klimat
            med våra nordiska grannar.
          </note>
          <note>
            I övrigt uppmanar jag regeringen att kanske återigen titta på
            farledsavgifterna, som ju har orsakat en hel del kritik från branschen
            eftersom de inte är miljöstyrande riktigt på det sätt som de borde
            vara och leder till högre kostnader för sjöfarten på ett olyckligt
            sätt.
          </note>
          <note>
            I övrigt, fru talman, ser jag fram emot förslaget. Det hade även
            varit intressant om ministern hade kunnat säga något om nivåerna
            på de avgifter som ska tas ut.
          </note>
          <note type="speaker">
            Anf. 136 Miljöminister KAROLINA SKOG (MP):
          </note>
          <note>
            Fru talman! Jag vill bara kort tacka för att ämnet om luftföroreningar
            från sjöfarten tas upp här i kammaren. Det är en viktig fråga,
            som jag uppskattar att vi gemensamt har ögonen på.
          </note>
          <note>
            Överläggningen var härmed avslutad.
          </note>
          <note>
            § 20 Svar på interpellation 2017/18:112 om tveksamma miljösatsningar
          </note>
          <note type="speaker">
            Anf. 137 Miljöminister KAROLINA SKOG (MP):
          </note>
          <note>
            Fru talman! Jesper Skalberg Karlsson har frågat mig hur jag ser
            på konstaterandet att svenska klimatsatsningar motverkas av effekter
            som uppstår i Europeiska unionens övriga medlemsstater. Han har
            också frågat mig vilka åtgärder jag avser att vidta för att säkerställa
            att varje satsad svensk klimatkrona leder till maximal klimatnytta.
          </note>
          <note>
            Med nuvarande regelverk för EU:s handelssystem kan det finnas
            en risk att ytterligare åtgärder för svenska anläggningar i EU:s
            utsläppshandelssystem ger möjlighet för utsläppen att öka vid
            anläggningar i andra medlemsstater. Det finns dock ingen automatisk
            överföring av utsläppsutrymme från svenska till andra anläggningar
            inom EU. Utsläppen i systemet påverkas bara om anläggningar i
            andra länder faktiskt ökar sina utsläpp och vid behov köper utsläppsrätter
            för att täcka dem.
          </note>
          <note>
            Sverige gör en omfattande klimatomställning, vilket har bidragit
            till minskad efterfrågan på utsläppsrätter från svenska anläggningar
            inom EU:s utsläppshandelssystem. Denna omställning har ännu inte
            inletts i alla medlemsländer. Därför har Sverige bedrivit ett
            aktivt och framgångsrikt arbete inom EU för att skärpa lagstiftningen.
          </note>
          <note>
            EU:s medlemsstater och Europaparlamentet nådde den 9 november
            en preliminär överenskommelse om utformningen av EU:s utsläppshandelssystem
            inför perioden 2021–2030. En viktig del av den preliminära överenskommelsen
            är den löpande annulleringen av utsläppsrätter inom EU ETS från
            och med 2023. Annulleringen minskar det totala utsläppsutrymmet
            inom EU ETS.
          </note>
          <note>
            Regeringen har också arbetat aktivt för att skapa långsiktiga,
            transparenta och likvärdiga regler inom EU:s utsläppshandelssystem.
            Handelssystemet behöver premiera de företag som går före för att
            minska sina utsläpp samtidigt som eventuella kompensationsmöjligheter
            behöver vara så restriktiva och samstämmiga som möjligt. Utöver
            EU:s utsläppshandelssystem stöder regeringen industrins omställning
            till nollutsläpp genom den långsiktiga satsningen Industriklivet
            som kommer att främja de nödvändiga tekniksprång som behövs inom
            basindustrin.
          </note>
          <note>
            Riksdagen beslutade i juni i bred majoritet om nya ambitiösa
            svenska klimatmål. Nya investeringar kommer att krävas för att
            nå målen. Som Jesper Skalberg Karlsson nämner satsar regeringen
            sammanlagt 5 miljarder kronor på klimat- och miljöinvesteringar
            2018. Vi gör en stor ansträngning för att nå de klimatpolitiska
            målsättningar som riksdagen antagit i bred majoritet.
          </note>
          <note>
            Flera reformer föreslås på transportområdet där växthusgasutsläppen
            ska minska med minst 70 procent till 2030 jämfört med 2010. I
            en rapport från Trafikanalys anges att endast hälften av utsläppsminskningen
            kommer att uppnås med nuvarande styrmedel inom transportområdet,
            och man konstaterar att olika typer av nya styrmedel kommer att
            behövas för att nå målet.
          </note>
          <note>
            Vi gör vår del för att Sverige ska bidra till att Parisavtalet
            uppfylls, dels genom nationella satsningar, dels genom internationella
            satsningar. Reger ­ ingen gör också en omfattande satsning på
            klimat, miljö och hav i bistånds ­ budgeten för 2018.
          </note>
          <note>
            Att kontinuerligt följa upp och utvärdera reformernas utveckling
            och klimatnytta är viktigt. Våra expertmyndigheter gör löpande
            nya uppskattningar för att vi ska få bästa möjliga underlag inför
            vår fortsatta politikutveckling. Regeringen använder sig inte
            av uttryck som klimatkrona, och det beror bland annat på att pengar
            som satsas på en viss åtgärd inte bara uppfyller ett syfte. Satsningar
            på elektrifiering av fordon, kollektiva transporter, ökad gång
            och cykling ger till exempel nyttor såsom minskade utsläpp av
            växthusgaser, partiklar och andra luftföroreningar och därmed
            mindre negativ påverkan på klimatet, människors hälsa och miljö.
            Att då fokusera på enbart ett visst mål ger inte en helhetsbild
            av åtgärdens effektivitet.
          </note>
          <note>
            I jämförelse med tidigare regeringar är skillnaden i ambitionsnivå
            på klimat- och miljöområdet tydlig. Totalt är medlen för klimat-
            och miljöpolitiken inom utgiftsområde 20 hela 109 procent högre
            2018 än 2014. När vi tillträdde 2014 hade det varit åtta år av
            underinvesteringar i klimat och miljö. Det är klart att det märks,
            men det är också något som tar tid att vända.
          </note>
          <note type="speaker">
            Anf. 138 JESPER SKALBERG KARLSSON (M):
          </note>
          <note>
            Fru talman! Tack för svaret, ministern!
          </note>
          <note>
            Klockan är 22:05, och ministern är här för att försvara sin miljöbudget.
            Det är välkommet.
          </note>
          <note>
            I sitt svar nämner ministern kanske främst EU och ETS. Jag vill
            verkligen understryka att EU är vår i särklass viktigaste miljöorganisation.
            Man kan såklart känna oro för vad EU ska bli i framtiden, till
            exempel vad ett brittiskt utträde kommer att innebära. Storbritannien
            är ju ett land som vi har mycket handel med. Man kan också känna
            en viss oro inför hur överstatligheten utvecklar sig. Det kan
            finnas tendenser till att en social pelare blir så att säga bägaren
            som rinner över.
          </note>
          <note>
            EU är dock alltjämt viktigt, och det spelar roll när EU agerar
            gemensamt. Det spelar ingen roll om det är i Köpenhamn, Paris
            eller Bonn; EU är en kraftfull röst.
          </note>
          <note>
            Tyvärr används EU ibland lite fel. Jag tänker på det åtagande
            som EU har tagit på sig för att uppfylla Parisavtalets mål. Det
            utgörs av 100 procent som ska fördelas bland unionens medlemsländer.
            Då räcker Sverige upp sin hand och säger: Vi kan ta den stora
            bördan i utsläppsminskningar.
          </note>
          <note>
            Det blir problematiskt, eftersom länder som Polen och Bulgarien
            då kan göra små eller inga utsläppsminskningar. Sverige hade oavsett
            vilken bördefördelning man tog på sig ändå jobbat för att nå det
            nationella målet, som hade satts upp i bred enighet i Sveriges
            riksdag, om att ha nollutsläpp år 2045.
          </note>
          <note>
            Ministern sa även mycket om utsläppsrätter. Jag tror att det
            även i fortsättningen är viktigt att arbeta med dem. Det finns
            en oro, åtminstone hos mig, inför när ekonomin så småningom vänder
            och tysk och fransk industri kommer att skrika efter mindre regleringar
            och mindre hårda tag om utsläppsrätter för att kunna konkurrera
            med exempelvis Kina, som inte har samma system. Jag hoppas verkligen
            att unionen då kan hålla emot. Det är nämligen problematiskt att
            man i så fall kan trycka nya utsläppsrätter.
          </note>
          <note>
            ETS är viktigt, inte minst för flygbranschen. Det har en miljöstyrande
            effekt och har till skillnad från flygskatten, som föreslås i
            Sverige, en mer miljöstyrande karaktär än enbart fiskal karaktär,
            vilket är välkommet.
          </note>
          <note>
            Miljöbudgeten i Sverige är, som ministern nämner, stor och ligger
            på ungefär 5 miljarder kronor. Den innehåller dock många olika
            saker, och det är egentligen detta som min interpellation handlar
            om.
          </note>
          <note>
            Låt oss exempelvis titta på Energimyndigheten. När man utvärderar
            de internationella insatser som den har gjort och den portfölj
            den har haft under 2000-talet kommer man fram till att d essa
            insatser kostar ungefär 60 kronor per ton koldioxidekvivalenter
            som utsläppen kan minskas med.
          </note>
          <note>
            Om man tittar på Klimatklivet, som dock inte har funnits så länge,
            och de utredningar som har gjorts ser man att det då handlar om
            att 1 krona leder till utsläppsminskningar på 2,3 kilo. Om min
            matte fortfarande fungerar blir det i översättning ungefär 400
            kronor per ton minskningar av koldioxidutsläpp.
          </note>
          <note>
            Min fråga till ministern är naturlig: Miljöbudgeten är stor,
            men är den klimatmaxad?
          </note>
          <note type="speaker">
            Anf. 139 Miljöminister KAROLINA SKOG (MP):
          </note>
          <note>
            Fru talman! Att EU är en stark miljöorganisation skriver jag
            verkligen under på. En viktig del – men alltför osynlig, skulle
            jag vilja säga – av vårt miljöarbete handlar om att vara väldigt
            aktiva på den europeiska arenan, vilket vi är och vilket också
            tidigare regering var. Där uppfattar jag inga speciella skillnader.
            Vi är aktiva och finns verkligen med. Vi pushar EU framför oss
            för skarp och konkret lagstiftning på europeisk nivå som ska styra
            den stora gemensamma europeiska marknaden.
          </note>
          <note>
            Det finns en väldigt viktig funktion i den dynamiken. Många ser
            Sverige som en förebild. Det finns många exempel på att europeiska
            regler, europeisk lagstiftning eller europeiska initiativ har
            tillkommit efter att Sverige har tagit initiativ och implementerat
            saker på hemmaplan. Det gäller även våra skandinaviska grannar,
            som tar motsvarande initiativ och ledarroll. Vi fungerar ofta
            som draghjälp. Vi har mycket diskussion i den skandinaviska kretsen
            om hur vi kan samverka, gå före och sedan påverka den europeiska
            arenan.
          </note>
          <note>
            Den här typen av dynamik tycker jag att det är viktigt att ha
            med sig när man hör förenklade resonemang om klimatmaxande och
            ett väldigt smalt jämförande av olika åtgärders effektivitet.
            Att leda en omställning handlar om att använda våra pengar väl
            men också om att hitta de där stegen som gör att man kan gå före
            och skapa en politik som möjliggör tekniksprång och en transformation,
            inte minst inom näringslivet.
          </note>
          <note>
            Ett exempel är den satsning – som också nämns i interpellationen
            – där vi har börjat arbeta tillsammans med svensk basindustri
            för en total omställning till fossilfrihet. Det är svårt att förutse
            exakt hur lång tid den omställningen kommer att ta, men det viktiga
            är att vi har ett gemensamt mål och att både regeringen och näringslivet
            är beredda att satsa. På det sättet kan vi åstadkomma teknikkliv
            som kan ha otroligt positiva effekter på miljön men också väldigt
            goda effekter på vårt näringsliv.
          </note>
          <note>
            Här kommer en av mina poänger. Vi ska ta hem en del från EU,
            men vi ska inte ta hem argumentationen om bördefördelning. Klimatarbetet
            handlar självklart om ansvar, men det är inte bara en börda. Det
            handlar också väldigt mycket om att se utvecklingspotential och
            leda samhället framåt. Om man bara ser det som en börda missar
            man den aspekten.
          </note>
          <note type="speaker">
            Anf. 140 JESPER SKALBERG KARLSSON (M):
          </note>
          <note>
            Fru talman! Jag tackar ministern för det svaret. Det är klart
            att det är så att Sverige på vissa områden har gått före inom
            unionen. Jag minns till exempel att den förra alliansregeringen
            när Lena Ek var miljöminister förbjöd fosfater i tvättmedel, vilket
            sedan unionen följde efter med. Men det skulle jag säga hade sin
            grund i forskning. Där gick vi verkligen före. Ett ämne som just
            nu är uppe för debatt är glyfosat. Där har Sverige en ganska hård
            hållning, men EU:s expertmyndigheter säger att den är ganska överdriven
            sett till vetenskapen. Det finns alltså skillnader mellan olika
            ärenden när det gäller att gå före. Ibland följer EU efter för
            att det finns goda skäl till det. Ibland gör man inte det på grund
            av att Sverige helt enkelt har haft fel.
          </note>
          <note>
            Angående Industriklivet och att svensk basindustri ska bli koldioxidneutral
            vill jag säga att Miljöpartiet och Moderaterna i grund och botten
            har samma miljömål. Vi står bakom Miljömålsberedningens förslag
            till mål och åtgärder. CCS som en tänkbar teknik kommer att kräva
            en viss inblandning från riksdag och regering. Sedan kan man göra
            det på olika sätt. Jag tror att Moderaterna var det parti som
            var allra först med att säga sig vilja ha en CCS-strategi för
            Sverige. Sedan finns det olika potter i olika budgetar, men alla
            pekar på att CCS kommer att kräva en hel del investeringar.
          </note>
          <note>
            Sedan är det detta med att leda en omställning. Ministern nämner
            elcykelpremien, som har debatterats flitigt som ett exempel på
            det. Det är klart att det finns olika effekter av att man byter
            från bil till cykel. Det är väldigt brett. Men kritiken tror jag
            inte bottnar i att det skulle vara fel att cykla. Jag tycker också
            om att cykla. Skillnaden mellan elcykelpremien och supermiljöbilspremien
            är vid vilken tidpunkt premien kommit in. I min värld är elcyklar
            redan i dag ett ganska naturligt inslag i stadsbilden, i alla
            fall här i Stockholm. Då är frågan om en satsning där man subventionerar
            det ytterligare faktiskt leder till att folk byter till elcykel.
            Det tidigare Klimpsystemet ledde till exempel inte till att så
            många nya projekt kom till. Däremot stärkte det många kommuners
            balansräkning när de fick finansiering uppifrån för projekt de
            ändå skulle ha gjort. Där finns det en viss skillnad mellan supermiljöbilspremien
            och elcykelpremien, och det gäller de olika tidpunkter då man
            har kommit in med statligt stöd för en ny produkt.
          </note>
          <note>
            Generellt är det klart att det finns andra saker som är viktiga
            förutom enbart utsläppen. Pratar vi klimat på det sätt som Unep
            – United Nations Environment Programme – gör kan vi säga att det
            är tre saker vi behöver åtgärda. De två första är utsläppen och
            haven. Här vill jag lyfta fram att Sverige har varit med och finansierat
            det nya reningsverket i Kaliningrad, vilket också miljöministern
            har välkomnat stort. Jag tror att vi behöver titta mer på internationella
            insatser, eftersom vi då med ganska små medel kan göra stor skillnad
            med vår miljöbudget. D et är skillnad på att lägga 100 miljoner
            på ett nytt reningsverk i Kaliningrad och att täppa till vart
            ­ enda enskilt avlopp i Sverige samtidigt som man slutar hålla
            djur. Det ena är helt systemskiftande, det andra är en sund klimatåtgärd.
            Det är klart att vi borde satsa mer på internationella åtgärder
            där pengarna gör som mest nytta.
          </note>
          <note type="speaker">
            Anf. 141 Miljöminister KAROLINA SKOG (MP):
          </note>
          <note>
            Fru talman! Jag vill göra det väldigt tydligt att ingen tidigare
            regering har haft ett så aktivt och så stort engagemang som denna
            regering vad gäller hur vi lyfter fram frågor, hur vi engagerar
            och använder hela den utrikespolitiska apparaten inklusive våra
            ambassader i miljö- och klimatarbetet och hur mycket vi finansierar
            miljö- och klimatåtgärder i utvecklingsländer och i vår region.
            Vi är nu för tiden en av de största finansiärerna per capita av
            den gröna fonden, som är en helt bärande del i att Parisavtalet
            ska leva och kunna förverkligas. Vi har också ett stort och stärkt
            engagemang i vår närhet för att exempelvis kunna finansiera arbetet
            med så kallade hot spots. Reningsverket i Kaliningrad är väl det
            mest ryktbara, men det finns ett antal hot spots identifierade
            runt Östersjön. Det är ett väldigt effektivt sätt att arbeta.
            Det är vi helt överens om.
          </note>
          <note>
            Men återigen ser jag att man från moderat håll använder den typen
            av argumentation för att göra mindre på hemmaplan. Där skiljer
            vi oss åt helt. Det gäller synen på ett aktivt miljö- och klimatarbete
            och inte minst – detta beklagar jag verkligen – på hur vi ska
            nå de mål som vi gemensamt har fastställt. Miljömålsberedningen
            kom inte bara överens om att föreslå nya mål. Den konstaterade
            också gemensamt i sin skrivelse att det behövs en ny politik med
            nya och skärpta styrmedel för att nå de målen. Där är det helt
            tyst från Moderaternas sida. Det är väldigt svagt.
          </note>
          <note>
            Att skruva lite i existerande system kommer inte att leda till
            någon omställning. Det räcker inte. Från regeringens sida har
            vi presenterat ett batteri för omställningen inom transportsektorn
            för att påbörja arbetet. Vi är väldigt ödmjuka och medger att
            inte ens detta kommer att räcka. Men vi är på gång. Vi har börjat
            en resa. Vi gör det också i nära samarbete med branschen. Det
            senaste som hände var att företrädare för de tunga transporterna
            i Sverige sa: Vi vill ha mer! Ge oss mer ekonomiska styrmedel
            som pressar oss i Sverige till ”edge” i att vara bäst på miljöteknik
            i världen!
          </note>
          <note type="speaker">
            Anf. 142 JESPER SKALBERG KARLSSON (M):
          </note>
          <note>
            Fru talman! Tack, ministern, för svaret!
          </note>
          <note>
            Tonen i svensk politik är påverkad av internationella strömningar.
            Inget land är vaccinerat mot faktaresistens eller extrema åsikter.
          </note>
          <note>
            Jag skulle vilja avsluta debatten med att säga något snällt.
            För mig är Miljöpartiet som bäst när man bejakar ekonomins strukturomvandling,
            välkomnar nya tekniska lösningar och ser positivt på framtiden.
            Miljöpartiet kan vara en viktig grön röst, men då måste man vara
            stram med statens pengar. Utan budgetdisciplin blir miljödebatten
            inte mer än en tävling om vem som har bäst önskelista, och den
            förtjänar mer än så.
          </note>
          <note>
            Vi ser att internationella klimatinsatser kostar ungefär 60 kronor
            per ton koldioxid vi får bort, medan Klimatklivet kostar ungefär
            400 kronor. Klimpsystemet, som man i viss mån vill kopiera med
            nya satsningar, har låg additionalitet, det vill säga det blir
            inte nya satsningar men man stärker balansräkningen för dem som
            ändå hade tänkt göra dem. Jag är beredd att titta på nya styrmedel,
            men jag vet att Miljömålsberedningen är ganska tveksamt inställd
            till dubbla styrmedel. Detta borde man ha med sig.
          </note>
          <note>
            Miljöpartiet och Moderaterna står som sagt egentligen bakom samma
            miljömål, men vi har olika idéer om hur man ska nå dem. Det tror
            jag är bra. Denna debatt ska inte enbart vara så att Miljöpartiet
            lägger en lunta på riksdagens bord, utan den förtjänar att fortsätta
            oavsett regeringsfärg framöver.
          </note>
          <note>
            Med detta tackar jag för mig i kväll.
          </note>
          <note type="speaker">
            Anf. 143 Miljöminister KAROLINA SKOG (MP):
          </note>
          <note>
            Fru talman! Det är otroligt positivt att vi har en gemensam grundsyn
            på klimatfrågorna i Sveriges riksdag, att vi har satt upp ett
            gemensamt mål och att vi är överens om att det är bråttom. Men
            däremellan finns det stora skillnader.
          </note>
          <note>
            Även om vi verkar vara överens om att det finns något väldigt
            positivt i att driva utvecklingen framåt mot en fossilfrihet och
            i att en teknisk omställning i arbetet kan leda till positiva
            effekter för vårt näringsliv och handla om framtidstro blir vi
            inte överens när man från moderat sida verkar tro att detta ska
            hända av sig självt, att teknik utvecklas utan aktivt arbete från
            offentliga institutioner och att omställning sker utan att man
            förändrar ekonomiska styrmedel, tar bort subventioner och inför
            gynnande av det som finns.
          </note>
          <note>
            Jag har träffat många av de företag som utvecklades inom exempelvis
            Klimpsystemet. Jag har exempel på företag som växte från enmansföretag
            till företag som i dag har hundratals anställda och agerar på
            en global marknad. Säg till dem: Nej, det var inte tillräckligt
            bra additionalitet. Att ditt företag utvecklades var inte värt
            det.
          </note>
          <note>
            Detta vore att säga nej till väldigt mycket positiv utveckling
            som har skett och som sker i Sverige och som framför allt kan
            ske i framtiden.
          </note>
          <note>
            Överläggningen var härmed avslutad.
          </note>
          <note>
            § 21 Svar på interpellation 2017/18:115 om en effektivare panthantering
          </note>
          <note type="speaker">
            Anf. 144 Miljöminister KAROLINA SKOG (MP):
          </note>
          <note>
            Fru talman! Thomas Finnborg har frågat mig vilka åtgärder som
            jag avser att vidta för att få en effektivare insamling av aluminiumburkar
            och petflaskor.
          </note>
          <note>
            Det svenska retursystemet, som kräver pant för aluminiumburkar
            och petflaskor för konsumtionsfärdig dryck, har varit en framgångssaga
            när det gäller insamling och omhändertagande av förpackningarna.
            Många internationella delegationer kommer till Sverige för att
            lära sig mer om det svenska systemet. Bestämmelserna säger att
            90 procent ska materialåtervinnas. Naturvårdsverket rapporterar
            om att återvinningsnivåerna ligger på 82 procent för petflaskor
            och 87 procent för aluminiumburkar. Det är ett högt resultat men
            når inte helt upp till målen.
          </note>
          <note>
            Retursystemet med pant infördes som ett incitament för konsumenten
            att lämna in förpackningen för att möjliggöra ett miljömässigt
            omhändertagande av avfallet. Retursystemet kompletterades 1994
            med ett producentansvar med ett särskilt insamlingssystem för
            förpackningsavfall. Det finns således kompletterande system för
            hushållen att välja för att lämna sina aluminiumburkar och petflaskor.
            Båda dessa syftar till ett miljömässigt omhändertagande av avfallet.
          </note>
          <note>
            Thomas Finnborg efterfrågar en effektivare insamling av aluminiumburkar
            och petflaskor, särskilt avseende de burkar och flaskor som köps
            i ett annat land. Innebörden av ett pantsystem är att den pant
            som konsumenten har betalat vid inköpet betalas tillbaka vid återlämnandet.
            Det svenska retursystemet tar emot de utländska burkarna i pantautomaterna
            och omhändertar dem på ett miljömässigt sätt. Systemet har anpassat
            sig på detta sätt för att möjliggöra ett bättre omhändertagande.
            Däremot betalas ingen pant ut i de fallen.
          </note>
          <note>
            Jag har inte fått några rapporter om att det skulle förekomma
            stora problem med särskild nedskräpning i naturen av importerade
            aluminiumburkar eller petflaskor. När det gäller petflaskor är
            det ett globalt problem med nedskräpning av plast i haven. Här
            har regeringen beslutat om en rad åtgärder för att förebygga och
            åtgärda problemen.
          </note>
          <note>
            Förutom en särskild utredning för att utreda hur man kan minska
            de negativa miljöeffekterna av plast har regeringen också gett
            Naturvårdsverket och Havs- och vattenmyndigheten i uppdrag att
            föreslå olika åtgärder för att minska nedskräpningen från särskilt
            plastavfall. I uppdraget ingår särskilt att se över och föreslå
            om det är lämpligt att ändra, utvidga eller föreslå nya pantsystem
            eller andra kompensationsmodeller för att minska nedskräpningen
            från plastavfall. Uppdraget ska redovisas senast den 1 augusti
            2019.
          </note>
          <note type="speaker">
            Anf. 145 THOMAS FINNBORG (M):
          </note>
          <note>
            Fru talman! Jag vill tacka ministern för svaret.
          </note>
          <note>
            Jag instämmer med ministern i att det svenska retursystemet har
            varit framgångsrikt. Även de övriga länderna i Norden har en bra
            insamling. Det är också glädjande att regeringen har gett ett
            uppdrag till Naturvårdsverket och Havs- och vattenmyndigheten
            att utreda nya pantsystem.
          </note>
          <note>
            Medan vi väntar på utredningen under två år skulle vi kunna utöka
            panten av plastflaskor. Enligt Returpack har de en överkapacitet
            för att ta emot fler sorters plastflaskor. Här borde Jordbruksverket
            skynda på processen och ta fram lämpliga plastflaskor som kan
            ingå i pantsystemet.
          </note>
          <note>
            Jag kan konstatera att det i svaret inte fanns någonting om en
            bättre samordning av pantsystemet i Norden. Ett gemensamt pantsystem
            i de nordiska länderna skulle inte enbart gagna miljön och konsumenterna
            i Norden utan även främja EU-kommissionens arbete för ett europeiskt
            system. Nordiska lösningar kan möjligen exporteras till resten
            av Europa.
          </note>
          <note>
            Jag kan nämna att sedan 2010 har Nordiska rådets utskott för
            ett hållbart Norden i full enighet mellan partierna bett sina
            respektive länders regeringar att arbeta för ett gemensamt pantsystem
            i Norden, utan framgång, men vi ger inte upp.
          </note>
          <note>
            Omkring 1 miljard aluminiumburkar och ett antal miljoner petflaskor
            finns i dag utanför pantsystemen i de nordiska länderna, vilket
            motsvarar cirka tolv ton aluminium och ett antal ton plast. Emballage
            är ett gräns ­ överskridande problem liksom koldioxidutsläppen,
            och därför måste vi hitta lösningar över landgränserna. En betydande
            del av dessa finns i gränshandeln mellan Sverige och Danmark respektive
            Tyskland.
          </note>
          <note>
            När det gäller Sverige finns det inget intresse för att införa
            ett avtal med Danmark eller Tyskland, trots att den privata importen
            av burkar uppgår till 250 miljoner burkar, framför allt mellan
            Sverige och Danmark och mellan Sverige och Tyskland. Utöver detta
            tillkommer även petflaskor.
          </note>
          <note>
            Så mycket som 86 procent av privatimporterade burkar och petflaskor
            hamnar utanför retursystemet, oftast i osorterade sopor eller
            i naturen. Ca 14 procent återvinns i det normala systemet. I en
            undersökning i Danmark uppskattas att ca 1 miljon burkar hamnar
            osorterade i naturen eller i papperskorgar.
          </note>
          <note>
            Burkar och petflaskor som är utanför pantsystemet återvinns i
            mycket lägre grad än de förpackningar som omfattas av pant. Ett
            enkelt sätt vore att svensk burköl som köps i Tyskland beläggs
            med pant som returneras i svenska automater. Danmark håller på
            att förhandla med Tyskland om att lägga dansk pant på burkar som
            säljs i gränshandeln i Tyskland.
          </note>
          <note>
            Genom att utvidga dagens pantsystem till att täcka gränshandeln
            kan vi därför öka återvinningsgraden, spara energi och minska
            utsläpp av växthusgaser och nedskräpning. Min följdfråga blir:
            Kommer ministern att verka för att vi får en bättre samordning
            för pantsystemen i Norden och ett eventuellt avtal med Tyskland?
          </note>
          <note type="speaker">
            Anf. 146 Miljöminister KAROLINA SKOG (MP):
          </note>
          <note>
            Fru talman! Precis som nämns här är det största inflödet från
            andra länder i de nordiska länderna från Tyskland till Danmark.
            Frågan har diskuterats mellan de nordiska regeringarna. Regeringarna
            har landat i en gemensam position i ministerrådet att de inte
            anser att ett nordiskt pantsystem ska införas utan att frågorna
            i den mån det behövs ska hanteras genom avtal. Det är ett sådant
            avtal som nu reglerar det största flödet, vilket är från Tyskland
            till Danmark genom gränshandeln.
          </note>
          <note>
            Från Sveriges sida finns det inte motsvarande starkt flöde. Det
            finns heller inte rapporter om att just utländska pantburkar är
            en väsentlig del av nedskräpning på ett sätt som föranleder särskilda
            åtgärder. För att säga något mer generellt om pant är vi överens
            om att det är ett effektivt system. Det fungerar väl. En teknisk
            utveckling gör att det absolut kan vara relevant att titta på
            en utvidgning av pant till fler typer av material och användningsområden.
            Den delen är jag absolut inte främmande för.
          </note>
          <note>
            Jag kan avslöja att det också är en del av de diskussioner som
            jag för med representanter för allianspartierna för att uppnå
            ett bättre avfalls ­ system i stort. När vi ser över avfallshanteringen
            ska vi självklart titta på det som fungerar väl. Pantsystemet
            är den klarast lysande stjärnan i den delen. Vi har en del reformer
            som fungerar mycket sämre. Men pantsyste ­ met fungerar väl, och
            det ska vi självklart rida på.
          </note>
          <note>
            Det har talats om att reglera i nordisk kontext. När man har
            tittat på det har man konstaterat att det inte alls är så enkelt
            som det kan framstå. Det finns gott om hinder. Inte minst skulle
            hela problematiken mot Tyskland kvarstå. Därför skulle det största
            problemet inte avhjälpas av ett sådant system.
          </note>
          <note type="speaker">
            Anf. 147 THOMAS FINNBORG (M):
          </note>
          <note>
            Fru talman! Jag tackar för svaret. Jag kan dra lite siffror.
            Handeln i de nordiska länderna är omfattande och omsätter miljardbelopp.
            Varje år tappar de nordiska länderna ca 10 miljarder på utebliven
            ölförsäljning. Det är 52,7 procent av Nordens konsumenter som
            köper sin alkohol i grannlandet. Det försvinner ungefär 2 590
            jobb på den nordiska hemmamarknaden. Det är 328,4 miljoner liter
            öl som köps i ett grannland varje år. Det används 20 gånger mer
            energi till att producera nytt aluminium jämfört med att återvinna
            använt aluminium.
          </note>
          <note>
            Vi har exempel från Helsingborg, där jag kommer ifrån. Många
            svenskar kör i en bil, oftast fyra gubbar, till Tyskland och fyller
            bilen med billig öl. Oftast är det öl som har fraktats från Sverige
            men med en annan streckkod än den som vi har hemma i Sverige som
            hamnar i gränshandeln i Tyskland. Sedan kör man ned med bilen,
            hämtar hem det och fyller hela bilen. Det är inte speciellt miljövänligt,
            kan jag tycka. Miljöpåverkan blir ca 291 000 ton CO 2 per år.
          </note>
          <note>
            Den outtagna panten på nationell nivå är lukrativ, och det finns
            ingen myndighet som övervakar vart dessa pengar tar vägen i retursystemet.
            För ett antal år sedan kom Kommerskollegium med en rapport om
            pantfrågan. Jag citerar: ”Enligt vår vision skulle ett samordnat
            system kunna vara utformat som de nationella system som finns
            i Norden i dag, fast på ett europeiskt plan.”
          </note>
          <note>
            Jag anser att det finns förutsättningar för ett gemensamt pantsystem
            för petflaskor och burkar i Norden. Anser ministern att det görs
            tillräckligt för att minska gränshindren för konsumenterna, när
            det gäller pantfrågan? Det är också ett gränshinder.
          </note>
          <note type="speaker">
            Anf. 148 Miljöminister KAROLINA SKOG (MP):
          </note>
          <note>
            Fru talman! Det kom en fråga om tillsynsansvaret. Det är Jordbruksverket
            som har det centrala tillsynsansvaret för förordningen om retursystem
            för plastflaskor och metallburkar. Tillsynsmyndigheten har rätt
            att i samband med tillsynen utdöma miljösanktionsavgifter på upp
            till 50 000 kronor om det visar sig att någon importerar läsk-
            eller aluminiumburkar utan att ha registrerat dem hos Returpack
            eller har beviljats tillstånd att ha ett eget retursystem. Ett
            helt laglöst land är det inte. Här finns en möjlighet till tillsyn.
          </note>
          <note>
            Har man som både ledamoten och jag bott i Skåne är man väl bekant
            med gränshandeln mot Tyskland. Den bild som målas upp stämmer
            också med statistiken. Den största införseln av olika typer av
            plastflaskor inom och utom pantsystemet till Norden inklusive
            Sverige kommer från Tyskland. Därför är det ett bra första steg
            med ett avtal mellan Tyskland och Sverige. Ett nordiskt pantsystem
            skulle helt enkelt inte lösa den frågan.
          </note>
          <note>
            Utan att föregå någonting vågar jag ändå säga att det är positivt
            och bra att det varit lite försiktiga sådana diskussioner på europeisk
            nivå. Det kanske vore en lämpligare lösning om man ska tala om
            visioner.
          </note>
          <note type="speaker">
            Anf. 149 THOMAS FINNBORG (M):
          </note>
          <note>
            Fru talman! Danmark går lite i spetsen. Jag läste senast i dag
            i någon tidning att de hade gjort någon form av avtal med Tyskland
            för att kunna lägga på dansk pant. Tyskarna väljer själv vad den
            ska ligga på, och så får man tillbaka den när man kommer tillbaka
            till Danmark.
          </note>
          <note>
            Under resans gång i Nordiska rådet har jag träffat bryggeribranschen,
            Returpack och motsvarande verksamheter i de nordiska länderna.
            De är vad jag förstod av samtalen väldigt negativa. De tycker
            att det fungerar tillfredställande. Det kan vi väl hålla med om.
            De problem de tog upp var olika skattesystem på panten i de olika
            länderna och att olika organisatio ­ ner sköter panthanteringen.
          </note>
          <note>
            Vissa nordiska länder är bättre på att ta hand om returer och
            andra är lite sämre. Jag tror att Sverige och Norge är bäst på
            detta. Branschen var positiv till bättre information till medborgarna
            om hur viktigt det är att samla in burkar och plastflaskor och
            att man sorterar dem på rätt sätt. Det borde vi upplysa om. Det
            ser väldigt olika ut i olika kommuner hur man sorterar. Om man
            sorterar aluminium med plåt och blandar det får vi inte en full
            återvinning. Man kunde även tänka sig att medverka till att man
            sätter upp någon form av samlingsdepåer vid gränserna så att folk
            kan lämna det innan de åker ut och handlar igen, för att samla
            upp det på rätt sätt.
          </note>
          <note>
            Min sista fråga är: Kommer ministern att arbeta för att vi får
            en bättre förståelse för hur viktigt det är att vi samlar in burkar
            och petflaskor och att vi sorterar dem på rätt sätt ? Det tror
            jag brister. Man ser inte mycket information i dag. Det är något
            med Pantamera i tv och lite sådant men inte mycket.
          </note>
          <note type="speaker">
            Anf. 150 Miljöminister KAROLINA SKOG (MP):
          </note>
          <note>
            Fru talman! På den senaste frågan kan jag absolut svara jakande.
            Men det bör vara i ett större sammanhang med vikten av renhållning.
          </note>
          <note>
            Jag har på senare år saknat information som understryker att
            det är olämpligt och inte minst olagligt att skräpa ned och att
            nedskräpning leder till väldigt faktiska effekter på miljön. Det
            är inte någon liten fråga utan en väldigt relevant miljöfråga,
            förutom det estetiska och hur tråkigt det ser ut i miljön.
          </note>
          <note>
            I det förslag till budget som vi hoppas att riksdagen ska anta
            mycket snart finns en särskild satsning för just ökad information
            om frågorna om nedskräpning och specifikt riskerna med att sprida
            plast i naturen. Jag delar helt bilden att informationen behöver
            stärkas och riktas till olika grupper i samhället.
          </note>
          <note>
            Jag ser ett behov av att likrikta avfallssystemet i Sverige så
            att det blir mer likt. Det är i dag inte någon människa som bara
            lever inom en kommun, eller väldigt få. Jag ser också behov av
            att stärka avfallshanteringen där skräp uppstår. Alltmer av vårt
            skärp uppstår i offentliga miljöer kopplat till exempelvis snabbmatshandeln.
            Det kommer att fortsätta att vara så. Det är viktigt att avfallshanteringen
            följer med i utvecklingen som finns där människor lever och verkar.
          </note>
          <note>
            Överläggningen var härmed avslutad.
          </note>
          <note>
            § 22 Bordläggning
          </note>
          <note>
            Följande dokument anmäldes och bordlades:
          </note>
          <note>
            Skrivelse
          </note>
          <note>
            2017/18:47 Hur Sverige blir bäst i världen på att använda digitaliseringens
            möjligheter – en skrivelse om politikens inriktning
          </note>
          <note>
            § 23 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 20 november
          </note>
          <note>
            2017/18:171 Migrationsverkets skulder till kommunerna
          </note>
          <note>
            av Boriana Åberg (M)
          </note>
          <note>
            till statsrådet Heléne Fritzon (S)
          </note>
          <note>
            2017/18:172 Ett utvidgat tjänstemannaansvar
          </note>
          <note>
            av Lars-Arne Staxäng (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:173 Den grekiska minoriteten i Albanien
          </note>
          <note>
            av Sotiris Delis (M)
          </note>
          <note>
            till utrikesminister Margot Wallström (S)
          </note>
          <note>
            2017/18:174 Preclearance på Arlanda
          </note>
          <note>
            av Edward Riedl (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2017/18:175 Fjärrstyrning och säkerhetspolitik
          </note>
          <note>
            av Edward Riedl (M)
          </note>
          <note>
            till försvarsminister Peter Hultqvist (S)
          </note>
          <note>
            § 24 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 20 november
          </note>
          <note>
            2017/18:290 Försäkringsskydd vid utlandstjänst
          </note>
          <note>
            av Jan R Andersson (M)
          </note>
          <note>
            till försvarsminister Peter Hultqvist (S)
          </note>
          <note>
            2017/18:291 Arbetsmarknadsutbildningar utifrån lokala och regio
            ­ nala behov
          </note>
          <note>
            av Christian Holm Barenfeld (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2017/18:292 Den svenska vargstammen
          </note>
          <note>
            av Åsa Coenraads (M)
          </note>
          <note>
            till miljöminister Karolina Skog (MP)
          </note>
          <note>
            § 25 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 20 november
          </note>
          <note>
            2017/18:213 Stärkt hovhälsa med skyddad yrkestitel
          </note>
          <note>
            av Cecilia Widegren (M)
          </note>
          <note>
            till statsrådet Sven-Erik Bucht (S)
          </note>
          <note>
            den 21 november
          </note>
          <note>
            2017/18:239 Sveriges engagemang för Jurij Dimitrijev
          </note>
          <note>
            av Jonas Sjöstedt (V)
          </note>
          <note>
            till utrikesminister Margot Wallström (S)
          </note>
          <note>
            2017/18:253 Hemligstämplade löner bland svenska FN-anställda
          </note>
          <note>
            av Boriana Åberg (M)
          </note>
          <note>
            till utrikesminister Margot Wallström (S)
          </note>
          <note>
            2017/18:254 Uppföljning av kollektivtrafiklagen
          </note>
          <note>
            av Erik Ottoson (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:262 Irans behandling av fackliga ledare
          </note>
          <note>
            av Amineh Kakabaveh (V)
          </note>
          <note>
            till utrikesminister Margot Wallström (S)
          </note>
          <note>
            2017/18:280 De akuta problemen med järnvägen
          </note>
          <note>
            av Roland Utbult (KD)
          </note>
          <note>
            till statsrådet Tomas Eneroth (S)
          </note>
          <note>
            2017/18:283 Trafiksäkerhet för mc-förare
          </note>
          <note>
            av Johan Löfstrand (S)
          </note>
          <note>
            till statsrådet Tomas Eneroth (S)
          </note>
          <note>
            § 26 Kammaren åtskildes kl. 22.39.
          </note>
          <note>
            Sammanträdet leddes
          </note>
          <note>
            av förste vice talmannen från dess början till och med § 6 anf.
            32 (delvis),
          </note>
          <note>
            av tredje vice talmannen därefter till ajourneringen kl. 15.58,
          </note>
          <note>
            av förste vice talmannen därefter till och med § 14 anf. 94 (delvis)
            och
          </note>
          <note>
            av tredje vice talmannen därefter till dess slut.
          </note>
          <note>
            Vid protokollet
          </note>
          <note>
            JOHAN WELANDER
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Aktuell debatt om personlig assistans
          </note>
          <note>
            Anf. 1 EMMA HENRIKSSON (KD)
          </note>
          <note>
            Anf. 2 Statsrådet ÅSA REGNÉR (S)
          </note>
          <note>
            Anf. 3 CAMILLA WALTERSSON GRÖNVALL (M)
          </note>
          <note>
            Anf. 4 CARINA STÅHL HERRSTEDT (SD)
          </note>
          <note>
            Anf. 5 JAN LINDHOLM (MP)
          </note>
          <note>
            Anf. 6 ANDERS W JONSSON (C)
          </note>
          <note>
            Anf. 7 MAJ KARLSSON (V)
          </note>
          <note>
            Anf. 8 JAN BJÖRKLUND (L)
          </note>
          <note>
            Anf. 9 EMMA HENRIKSSON (KD)
          </note>
          <note>
            Anf. 10 Statsrådet ÅSA REGNÉR (S)
          </note>
          <note>
            Anf. 11 CAMILLA WALTERSSON GRÖNVALL (M)
          </note>
          <note>
            Anf. 12 CARINA STÅHL HERRSTEDT (SD)
          </note>
          <note>
            Anf. 13 JAN LINDHOLM (MP)
          </note>
          <note>
            Anf. 14 ANDERS W JONSSON (C)
          </note>
          <note>
            Anf. 15 MAJ KARLSSON (V)
          </note>
          <note>
            Anf. 16 JAN BJÖRKLUND (L)
          </note>
          <note>
            Anf. 17 EMMA HENRIKSSON (KD)
          </note>
          <note>
            Anf. 18 Statsrådet ÅSA REGNÉR (S)
          </note>
          <note>
            Anf. 19 CAMILLA WALTERSSON GRÖNVALL (M)
          </note>
          <note>
            Anf. 20 CARINA STÅHL HERRSTEDT (SD)
          </note>
          <note>
            Anf. 21 JAN LINDHOLM (MP)
          </note>
          <note>
            Anf. 22 ANDERS W JONSSON (C)
          </note>
          <note>
            Anf. 23 MAJ KARLSSON (V)
          </note>
          <note>
            Anf. 24 JAN BJÖRKLUND (L)
          </note>
          <note>
            Anf. 25 EMMA HENRIKSSON (KD)
          </note>
          <note>
            Anf. 26 Statsrådet ÅSA REGNÉR (S)
          </note>
          <note>
            § 2 Meddelande om frågestund
          </note>
          <note>
            § 3 Anmälan om subsidiaritetsprövning
          </note>
          <note>
            § 4 Anmälan om fördröjda svar på interpellationer
          </note>
          <note>
            § 5 Ärenden för bordläggning
          </note>
          <note>
            § 6 Svar på interpellation 2017/18:114 om EU-regler för förnybar
            energi
          </note>
          <note>
            Anf. 27 Statsrådet IBRAHIM BAYLAN (S)
          </note>
          <note>
            Anf. 28 JOHAN HULTBERG (M)
          </note>
          <note>
            Anf. 29 Statsrådet IBRAHIM BAYLAN (S)
          </note>
          <note>
            Anf. 30 JOHAN HULTBERG (M)
          </note>
          <note>
            Anf. 31 LARS HJÄLMERED (M)
          </note>
          <note>
            Anf. 32 Statsrådet IBRAHIM BAYLAN (S)
          </note>
          <note>
            Anf. 33 JOHAN HULTBERG (M)
          </note>
          <note>
            Anf. 34 LARS HJÄLMERED (M)
          </note>
          <note>
            Anf. 35 Statsrådet IBRAHIM BAYLAN (S)
          </note>
          <note>
            § 7 Svar på interpellation 2017/18:129 om partiell nedsläckning
            av elnät den kommande vintern
          </note>
          <note>
            Anf. 36 Statsrådet IBRAHIM BAYLAN (S)
          </note>
          <note>
            Anf. 37 LARS BECKMAN (M)
          </note>
          <note>
            Anf. 38 LARS HJÄLMERED (M)
          </note>
          <note>
            Anf. 39 Statsrådet IBRAHIM BAYLAN (S)
          </note>
          <note>
            Anf. 40 LARS BECKMAN (M)
          </note>
          <note>
            Anf. 41 LARS HJÄLMERED (M)
          </note>
          <note>
            Anf. 42 CECILIE TENFJORD-TOFTBY (M)
          </note>
          <note>
            Anf. 43 Statsrådet IBRAHIM BAYLAN (S)
          </note>
          <note>
            Anf. 44 LARS BECKMAN (M)
          </note>
          <note>
            Anf. 45 CECILIE TENFJORD-TOFTBY (M)
          </note>
          <note>
            Anf. 46 Statsrådet IBRAHIM BAYLAN (S)
          </note>
          <note>
            § 8 Svar på interpellation 2017/18:91 om försämrade livsvillkor
            för grisar
          </note>
          <note>
            Anf. 47 Statsrådet SVEN-ERIK BUCHT (S)
          </note>
          <note>
            Anf. 48 JENS HOLM (V)
          </note>
          <note>
            Anf. 49 CARL SCHLYTER (MP)
          </note>
          <note>
            Anf. 50 STAFFAN DANIELSSON (C)
          </note>
          <note>
            Anf. 51 Statsrådet SVEN-ERIK BUCHT (S)
          </note>
          <note>
            (forts.)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 8 (forts.) Svar på interpellation 2017/18:91 om försämrade
            livsvillkor för grisar
          </note>
          <note>
            Anf. 52 JENS HOLM (V)
          </note>
          <note>
            Anf. 53 Statsrådet SVEN-ERIK BUCHT (S)
          </note>
          <note>
            Anf. 54 JENS HOLM (V)
          </note>
          <note>
            Anf. 55 Statsrådet SVEN-ERIK BUCHT (S)
          </note>
          <note>
            § 9 Svar på interpellation 2017/18:110 om torskkvoterna i Östersjön
          </note>
          <note>
            Anf. 56 Statsrådet SVEN-ERIK BUCHT (S)
          </note>
          <note>
            Anf. 57 ISABELLA HÖKMARK (M)
          </note>
          <note>
            Anf. 58 Statsrådet SVEN-ERIK BUCHT (S)
          </note>
          <note>
            Anf. 59 ISABELLA HÖKMARK (M)
          </note>
          <note>
            Anf. 60 Statsrådet SVEN-ERIK BUCHT (S)
          </note>
          <note>
            Anf. 61 ISABELLA HÖKMARK (M)
          </note>
          <note>
            Anf. 62 Statsrådet SVEN-ERIK BUCHT (S)
          </note>
          <note>
            § 10 Svar på interpellation 2017/18:122 om åtgärder mot olagliga
            substanser i kosttillskott
          </note>
          <note>
            Anf. 63 Statsrådet SVEN-ERIK BUCHT (S)
          </note>
          <note>
            Anf. 64 SAILA QUICKLUND (M)
          </note>
          <note>
            Anf. 65 Statsrådet SVEN-ERIK BUCHT (S)
          </note>
          <note>
            Anf. 66 SAILA QUICKLUND (M)
          </note>
          <note>
            Anf. 67 Statsrådet SVEN-ERIK BUCHT (S)
          </note>
          <note>
            Anf. 68 SAILA QUICKLUND (M)
          </note>
          <note>
            Anf. 69 Statsrådet SVEN-ERIK BUCHT (S)
          </note>
          <note>
            § 11 Svar på interpellation 2017/18:133 om EU-kommissionens förslag
            om ålfiskeförbud
          </note>
          <note>
            Anf. 70 Statsrådet SVEN-ERIK BUCHT (S)
          </note>
          <note>
            Anf. 71 MARIA MALMER STENERGARD (M)
          </note>
          <note>
            Anf. 72 Statsrådet SVEN-ERIK BUCHT (S)
          </note>
          <note>
            Anf. 73 MARIA MALMER STENERGARD (M)
          </note>
          <note>
            Anf. 74 Statsrådet SVEN-ERIK BUCHT (S)
          </note>
          <note>
            Anf. 75 MARIA MALMER STENERGARD (M)
          </note>
          <note>
            Anf. 76 Statsrådet SVEN-ERIK BUCHT (S)
          </note>
          <note>
            § 12 Svar på interpellation 2017/18:84 om implementeringen av
            IDD-direktivet
          </note>
          <note>
            Anf. 77 Statsrådet PER BOLUND (MP)
          </note>
          <note>
            Anf. 78 FREDRIK SCHULTE (M)
          </note>
          <note>
            Anf. 79 Statsrådet PER BOLUND (MP)
          </note>
          <note>
            Anf. 80 FREDRIK SCHULTE (M)
          </note>
          <note>
            Anf. 81 Statsrådet PER BOLUND (MP)
          </note>
          <note>
            Anf. 82 FREDRIK SCHULTE (M)
          </note>
          <note>
            Anf. 83 Statsrådet PER BOLUND (MP)
          </note>
          <note>
            § 13 Svar på interpellation 2017/18:111 om riktade statsbidrag
          </note>
          <note>
            Anf. 84 Statsrådet ARDALAN SHEKARABI (S)
          </note>
          <note>
            Anf. 85 ANETTE ÅKESSON (M)
          </note>
          <note>
            Anf. 86 Statsrådet ARDALAN SHEKARABI (S)
          </note>
          <note>
            Anf. 87 ANETTE ÅKESSON (M)
          </note>
          <note>
            Anf. 88 Statsrådet ARDALAN SHEKARABI (S)
          </note>
          <note>
            Anf. 89 ANETTE ÅKESSON (M)
          </note>
          <note>
            Anf. 90 Statsrådet ARDALAN SHEKARABI (S)
          </note>
          <note>
            § 14 Svar på interpellation 2017/18:73 om nationellt centrum
            för hållbart byggande
          </note>
          <note>
            Anf. 91 Statsrådet PETER ERIKSSON (MP)
          </note>
          <note>
            Anf. 92 OLA JOHANSSON (C)
          </note>
          <note>
            Anf. 93 Statsrådet PETER ERIKSSON (MP)
          </note>
          <note>
            Anf. 94 OLA JOHANSSON (C)
          </note>
          <note>
            Anf. 95 Statsrådet PETER ERIKSSON (MP)
          </note>
          <note>
            Anf. 96 OLA JOHANSSON (C)
          </note>
          <note>
            Anf. 97 Statsrådet PETER ERIKSSON (MP)
          </note>
          <note>
            § 15 Svar på interpellation 2017/18:128 om social housing
          </note>
          <note>
            Anf. 98 Statsrådet PETER ERIKSSON (MP)
          </note>
          <note>
            Anf. 99 MATS GREEN (M)
          </note>
          <note>
            Anf. 100 Statsrådet PETER ERIKSSON (MP)
          </note>
          <note>
            Anf. 101 MATS GREEN (M)
          </note>
          <note>
            Anf. 102 OLA JOHANSSON (C)
          </note>
          <note>
            Anf. 103 Statsrådet PETER ERIKSSON (MP)
          </note>
          <note>
            Anf. 104 MATS GREEN (M)
          </note>
          <note>
            Anf. 105 OLA JOHANSSON (C)
          </note>
          <note>
            Anf. 106 Statsrådet PETER ERIKSSON (MP)
          </note>
          <note>
            § 16 Svar på interpellation 2017/18:138 om kommunernas ansvar
            för bostadsförsörjningen
          </note>
          <note>
            Anf. 107 Statsrådet PETER ERIKSSON (MP)
          </note>
          <note>
            Anf. 108 MATS GREEN (M)
          </note>
          <note>
            Anf. 109 Statsrådet PETER ERIKSSON (MP)
          </note>
          <note>
            Anf. 110 MATS GREEN (M)
          </note>
          <note>
            Anf. 111 OLA JOHANSSON (C)
          </note>
          <note>
            Anf. 112 Statsrådet PETER ERIKSSON (MP)
          </note>
          <note>
            Anf. 113 MATS GREEN (M)
          </note>
          <note>
            Anf. 114 OLA JOHANSSON (C)
          </note>
          <note>
            Anf. 115 Statsrådet PETER ERIKSSON (MP)
          </note>
          <note>
            § 17 Svar på interpellation 2017/18:87 om förbud mot uranbrytning
            i Sverige
          </note>
          <note>
            Anf. 116 Miljöminister KAROLINA SKOG (MP)
          </note>
          <note>
            Anf. 117 PENILLA GUNTHER (KD)
          </note>
          <note>
            Anf. 118 Miljöminister KAROLINA SKOG (MP)
          </note>
          <note>
            Anf. 119 PENILLA GUNTHER (KD)
          </note>
          <note>
            Anf. 120 Miljöminister KAROLINA SKOG (MP)
          </note>
          <note>
            Anf. 121 PENILLA GUNTHER (KD)
          </note>
          <note>
            Anf. 122 Miljöminister KAROLINA SKOG (MP)
          </note>
          <note>
            § 18 Svar på interpellation 2017/18:103 om effekter av elcykelpremien
          </note>
          <note>
            Anf. 123 Miljöminister KAROLINA SKOG (MP)
          </note>
          <note>
            Anf. 124 MARIA MALMER STENERGARD (M)
          </note>
          <note>
            Anf. 125 Miljöminister KAROLINA SKOG (MP)
          </note>
          <note>
            Anf. 126 MARIA MALMER STENERGARD (M)
          </note>
          <note>
            Anf. 127 Miljöminister KAROLINA SKOG (MP)
          </note>
          <note>
            Anf. 128 MARIA MALMER STENERGARD (M)
          </note>
          <note>
            Anf. 129 Miljöminister KAROLINA SKOG (MP)
          </note>
          <note>
            § 19 Svar på interpellation 2017/18:106 om bristande efterlevnad
            av svaveldirektivet
          </note>
          <note>
            Anf. 130 Miljöminister KAROLINA SKOG (MP)
          </note>
          <note>
            Anf. 131 JOHAN HULTBERG (M)
          </note>
          <note>
            Anf. 132 Miljöminister KAROLINA SKOG (MP)
          </note>
          <note>
            Anf. 133 JOHAN HULTBERG (M)
          </note>
          <note>
            Anf. 134 Miljöminister KAROLINA SKOG (MP)
          </note>
          <note>
            Anf. 135 JOHAN HULTBERG (M)
          </note>
          <note>
            Anf. 136 Miljöminister KAROLINA SKOG (MP)
          </note>
          <note>
            § 20 Svar på interpellation 2017/18:112 om tveksamma miljösatsningar
          </note>
          <note>
            Anf. 137 Miljöminister KAROLINA SKOG (MP)
          </note>
          <note>
            Anf. 138 JESPER SKALBERG KARLSSON (M)
          </note>
          <note>
            Anf. 139 Miljöminister KAROLINA SKOG (MP)
          </note>
          <note>
            Anf. 140 JESPER SKALBERG KARLSSON (M)
          </note>
          <note>
            Anf. 141 Miljöminister KAROLINA SKOG (MP)
          </note>
          <note>
            Anf. 142 JESPER SKALBERG KARLSSON (M)
          </note>
          <note>
            Anf. 143 Miljöminister KAROLINA SKOG (MP)
          </note>
          <note>
            § 21 Svar på interpellation 2017/18:115 om en effektivare panthantering
          </note>
          <note>
            Anf. 144 Miljöminister KAROLINA SKOG (MP)
          </note>
          <note>
            Anf. 145 THOMAS FINNBORG (M)
          </note>
          <note>
            Anf. 146 Miljöminister KAROLINA SKOG (MP)
          </note>
          <note>
            Anf. 147 THOMAS FINNBORG (M)
          </note>
          <note>
            Anf. 148 Miljöminister KAROLINA SKOG (MP)
          </note>
          <note>
            Anf. 149 THOMAS FINNBORG (M)
          </note>
          <note>
            Anf. 150 Miljöminister KAROLINA SKOG (MP)
          </note>
          <note>
            § 22 Bordläggning
          </note>
          <note>
            § 23 Anmälan om interpellationer
          </note>
          <note>
            § 24 Anmälan om frågor för skriftliga svar
          </note>
          <note>
            § 25 Anmälan om skriftliga svar på frågor
          </note>
          <note>
            § 26 Kammaren åtskildes kl. 22.39.
          </note>
          <note>
            Tryck: Elanders, Vällingby 2017
          </note>
        </div>
      </body>
    </text>
  </TEI>
</teiCorpus>
