<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201718</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201718</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201718--50</head>
          <docDate when="2017-12-14">2017-12-14</docDate>
        </div>
      </front>
      <body>
        <div>
          <note>
            § 1 Val av justitieombudsman
          </note>
          <note>
            Val av justitieombudsman företogs.
          </note>
          <note type="speaker">
            Anf. 1 BEATRICE ASK (M):
          </note>
          <note>
            Herr talman! I egenskap av ordförande för riksdagens konstitutionsutskott
            är det min uppgift att berätta för kammaren att utskottet enhälligt
            föreslår att riksdagen till ny justitieombudsman ska välja kammarrättslagmannen
            Thomas Norling.
          </note>
          <note>
            Företrädare för justitieombudsmannaämbetet samt Thomas Norling
            sitter på åhörarläktaren. Ni är förstås varmt välkomna till riksdagen!
          </note>
          <note>
            JO-ämbetet har funnits i mer än 200 år. Sedan starten har Justitieombudsmannen
            haft uppgiften att utöva tillsyn över myndigheterna och säkerställa
            att de följer lagar och andra bestämmelser i sin verksamhet. JO:s
            verksamhet är en del av riksdagens kontrollmakt och en viktig
            kraft för att hög kvalitet och rättssäkerhet ska råda i den offentliga
            förvaltningen. När vi i förra veckan hade ett öppet utskottssammanträde
            och tog emot JO:s ämbetsmannaberättelse kunde vi konstatera att
            uppgiften är oföränderligt nödvändig och viktig.
          </note>
          <note>
            Staten ska leva upp till rättssäkerhetens krav, och staten ska
            värna de mänskliga fri- och rättigheterna. Vi har alla sett många
            exempel genom historien på hur illa det kan gå om inte detta sköts.
            Man kan helt enkelt säga att justitieombudsmannaämbetet har riksdagens
            uppdrag att säkerställa att staten förblir god, att myndigheterna
            och deras företrädare följer lagarna och att den enskilde medborgaren
            ytterst får komma till sin rätt. Detta är oerhört viktigt.
          </note>
          <note>
            Från början valdes en justitieombudsman, men numera behöver vi
            fyra justitieombudsmän för en period av fyra år. Det är vad som
            krävs, och vi har ändå en hög arbetsbelastning i institutionen.
            Då tidigare JO Stefan Holgersson har begärt entledigande och lämnat
            sitt uppdrag har konstitutionsutskottet haft att bereda det val
            som nu föreläggs kammaren.
          </note>
          <note>
            Jag är glad över att utskottet enhälligt föreslår Thomas Norling
            till ny JO. Han är född 1962 och är sedan 2014 kammarrättslagman
            i Kammarrätten i Stockholm. Innan dess var Thomas Norling chefsjurist
            tillika avdelningschef vid Pensionsmyndigheten. Han har också
            varit kanslichef vid Insättningsgarantinämnden. Thomas Norling
            har även varit särskild utredare, utredningssekreterare respektive
            expert i flera statliga utredningar. Sedan 2015 fram till helt
            nyligen har han varit ordförande i Presstödsnämnden och han är
            – åtminstone ett tag till, tror jag – ordförande i Försvarets
            radioanstalts integritetsskyddsråd. Thomas Norling har således
            en väl vitsordad och gedigen erfarenhet på bredden, och det är
            vad som behövs för en justitieombudsman.
          </note>
          <note>
            Thomas Norling kan tillträda posten som JO den 1 april 2018.
          </note>
          <note>
            Herr talman! Konstitutionsutskottet föreslår således enhälligt
            att riksdagen till Sveriges 65:e justitieombudsman väljer Thomas
            Norling.
          </note>
          <note>
            (Applåder)
          </note>
          <note>
            Från konstitutionsutskottet hade följande skrivelse kommit in:
          </note>
          <note>
            Justitieombudsman Stefan Holgersson har avsagt sig sitt uppdrag.
            Med anledning av detta har konstitutionsutskottet berett frågan
            om val av en ny justitieombudsman.
          </note>
          <note>
            Konstitutionsutskottet föreslår enhälligt att riksdagen för tiden
            fr.o.m. den 1 april 2018 till dess nytt val har genomförts under
            fjärde året därefter till justitieombudsman väljer kammarrättslagmannen
            Thomas Norling.
          </note>
          <note>
            Stockholm den 12 december 2017
          </note>
          <note>
            På konstitutionsutskottets vägnar
          </note>
          <note>
            Beatrice Ask
          </note>
          <note>
            Kammaren biföll konstitutionsutskottets förslag och utsåg därmed
            för tiden från och med den 1 april 2018 till dess nytt val genomförts
            under fjärde året därefter till
          </note>
          <note>
            justitieombudsman
          </note>
          <note>
            Thomas Norling
          </note>
          <note>
            § 2 Justering av protokoll
          </note>
          <note>
            Protokollet för den 23 november justerades.
          </note>
          <note>
            § 3 Avsägelser
          </note>
          <note>
            Talmannen meddelade att Teres Lindberg (S) avsagt sig uppdraget
            som suppleant i EU-nämnden från och med den 1 januari 2018.
          </note>
          <note>
            Kammaren biföll denna avsägelse.
          </note>
          <note>
            Talmannen meddelade att Anna Kinberg Batra (M) avsagt sig uppdraget
            som ledamot i krigsdelegationen.
          </note>
          <note>
            Kammaren biföll denna avsägelse.
          </note>
          <note>
            § 4 Anmälan om kompletteringsval
          </note>
          <note>
            Talmannen meddelade
          </note>
          <note>
            att Socialdemokraternas riksdagsgrupp anmält Leif Pettersson
            som suppleant i EU-nämnden samt
          </note>
          <note>
            att Moderaternas riksdagsgrupp anmält Ulf Kristersson som ledamot
            i krigsdelegationen och som suppleant i Nordiska rådets svenska
            delegation.
          </note>
          <note>
            Talmannen förklarade vald från och med den 1 januari 2018 till
          </note>
          <note>
            suppleant i EU-nämnden
          </note>
          <note>
            Leif Pettersson (S)
          </note>
          <note>
            Talmannen förklarade vald till
          </note>
          <note>
            ledamot i krigsdelegationen
          </note>
          <note>
            Ulf Kristersson (M)
          </note>
          <note>
            suppleant i Nordiska rådets svenska delegation
          </note>
          <note>
            Ulf Kristersson (M)
          </note>
          <note>
            § 5 Meddelande om aktuell debatt om antisemitism i Sverige
          </note>
          <note>
            Talmannen meddelade att på begäran av Kristdemokraternas riksdagsgrupp
            skulle en aktuell debatt om antisemitism anordnas mån dagen den
            18 december kl. 9.00 .
          </note>
          <note>
            Från regeringen skulle justitie- och inrikesminister Morgan Johansson
            (S) delta.
          </note>
          <note>
            Den inkomna skrivelsen hade följande lydelse:
          </note>
          <note>
            Till talmannen
          </note>
          <note>
            Kristdemokraterna begär att riksdagen ordnar en debatt om antisemitism
            i Sverige
          </note>
          <note>
            I Malmö skanderade 200 personer den 8/12 att: ”Vi har utlyst
            intifada från Malmö. Vi vill ha vår frihet tillbaka, och vi ska
            skjuta judarna.” (SR 8/12). Calle Larsson, informatör vid polisen
            säger till TT ”Generellt ser vi allvarligt på det. Det kan vara
            en uppmaning till folk att begå brott. Det finns en latent hotbild
            mot judar i Malmö, och när det hettar till nere i Mellanöstern
            blir den hotbilden mer aktuell.”
          </note>
          <note>
            På lördagskvällen den 9/12 attackerades synagogan i Göteborg
            av tio maskerade män. Männen kastade brinnande molotovcocktails
            på en byggnad, där judiska ungdomar hade fest. Attentatet utreds
            som försök till mordbrand. Anmälan om hets mot folkgrupp är upprättad
            i Malmö.
          </note>
          <note>
            Niklas Orrenius skriver i DN den 10/12 att ”Vittnesmålen om judehat
            i Sverige är så många att jag omöjligt kan skriva om dem alla.
            Poängen är: Vi vet så väl att detta sker, att dessa attityder
            finns. Brandattacken mot synagogan i Göteborg är fruktansvärd
            – men den borde inte komma som någon överraskning för dem som
            följt med i samtiden. Problemet är att många svenskar halkar med
            blicken när det gäller antisemitism. Inte minst svenska politiker.”
          </note>
          <note>
            Efter ett flertal hot från nazister beslutade judiska föreningen
            i Umeå i våras att lägga ner sin verksamhet. Den judiska föreningen
            hade krossäkrade rutor och larm. Den hade även blivit tillsagd
            att ha kameror i lokalen. Trots det tvingades man lägga ner efter
            upprepade hot.
          </note>
          <note>
            Judar i dagens Sverige hånas och trakasseras på öppen gata för
            att de bär judiska kännetecken. Antalet antisemitiska hatbrott
            som anmäls till polisen har, enligt Brottsförebyggande rådet,
            trefaldigats från 1997 till 2014.
          </note>
          <note>
            Ingen ska behöva känna fruktan eller oro inför att besöka synagogan,
            den judiska skolan eller någon annan judisk institution. Det behövs
            ytterligare åtgärder för att värna säkerheten för judiska organisationer
            och för att motverka hatbrott, fördomar och diskriminering. Därför
            begär Kristdemokraternas riksdagsgrupp en aktuell debatt om antisemitismen
            i Sverige i riksdagen.
          </note>
          <note>
            Stockholm den 11 december 2017
          </note>
          <note>
            Andreas Carlson (KD)
          </note>
          <note>
            Gruppledare
          </note>
          <note>
            § 6 Anmälan om subsidiaritetsprövning ar
          </note>
          <note>
            Talmannen anmälde att utdrag ur följande protokoll i ärenden
            om subsidiaritetsprövning av EU-förslag hade kommit in:
          </note>
          <note>
            prot. 2017/18:19 för torsdagen den 30 november från finansutskottet
            och
          </note>
          <note>
            prot. 2017/18:20 för torsdagen den 7 december från finansutskottet.
          </note>
          <note>
            § 7 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2017/18:270
          </note>
          <note>
            Till riksdagen
          </note>
          <note>
            Interpellation 2017/18:270 Vinstförbud
          </note>
          <note>
            av Lars Beckman (M)
          </note>
          <note>
            Interpellationen kommer att besvaras tisdagen den 23 januari
            2018.
          </note>
          <note>
            Skälet till dröjsmålet är tjänsteresor och tidigare inbokade
            engagemang.
          </note>
          <note>
            Stockholm den 11 december 2017
          </note>
          <note>
            Finansdepartementet
          </note>
          <note>
            Ardalan Shekarabi (S)
          </note>
          <note>
            Enligt uppdrag
          </note>
          <note>
            Magnus Bengtson
          </note>
          <note>
            Expeditions- och rättschef
          </note>
          <note>
            § 8 Anmälan om faktapromemoria
          </note>
          <note>
            Talmannen anmälde att följande faktapromemoria om förslag från
            Europeiska kommissionen hade kommit in och överlämnats till utskott:
          </note>
          <note>
            2017/18:FPM29 Ändringar i direktivet om kombinerade transporter
            KOM(2017) 648 till trafikutskottet
          </note>
          <note>
            § 9 Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2017/18:48 till justitieutskottet
          </note>
          <note>
            § 10 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Finansutskottets betänkanden
          </note>
          <note>
            2017/18:FiU2 Utgiftsområde 2 Samhällsekonomi och finansförvaltning
          </note>
          <note>
            2017/18:FiU4 Utgiftsområde 26 Statsskuldsräntor m.m.
          </note>
          <note>
            2017/18:FiU5 Utgiftsområde 27 Avgiften till Europeiska unionen
          </note>
          <note>
            2017/18:FiU29 Riksrevisionens rapport om internrevisionen vid
            de statliga myndigheterna
          </note>
          <note>
            Sammansatta utrikes- och försvarsutskottets betänkanden
          </note>
          <note>
            2017/18:UFöU1 Fortsatt svenskt deltagande i Natos utbildnings-
            och rådgivningsinsats Resolute Support Mission i Afghanistan
          </note>
          <note>
            2017/18:UFöU2 Fortsatt svenskt deltagande i den militära utbildningsinsatsen
            i Irak
          </note>
          <note>
            § 11 Ekonomisk trygghet vid sjukdom och funktionsnedsättning
          </note>
          <note>
            Socialförsäkringsutskottets betänkande 2017/18:SfU1
          </note>
          <note>
            Utgiftsområde 10 Ekonomisk trygghet vid sjukdom och funktionsnedsättning
            (prop. 2017/18:1 delvis)
          </note>
          <note>
            föredrogs.
          </note>
          <note type="speaker">
            Anf. 2 HELENA BONNIER (M):
          </note>
          <note>
            Herr talman! Sverige ska vara ett land som präglas av sammanhållning.
            Det ska vara ett land där den som till följd av sjukdom inte kan
            arbeta ska ha rätt till stöd och trygghet under sjukdomsperioden
            men också rätt till åtgärder inom vård och rehabilitering som
            ska göra det möjligt att återvända till arbetsplatsen så snabbt
            som möjligt. Denna målsättning ligger till grund för Moderaternas
            politik inom socialförsäkringsområdet. För Moderaterna är det
            självklart att samhällets insatser ska inriktas på att hjälpa
            människor tillbaka till arbetslivet.
          </note>
          <note>
            En av effekterna av långvarig sjukfrånvaro visar sig vara stor
            även i nästa generation: Barn till föräldrar som är långtidssjukskrivna
            tenderar att själva bli sjukskrivna i högre grad än andra.
          </note>
          <note>
            Sjukfrånvaron har ökat i Sverige under en längre tid. Nu ser
            vi dock en minskning statistiskt sett, och den är givetvis välkommen.
            Tyvärr finns det en grupp som detta inte gäller. Det är framför
            allt kvinnor, som fortfarande har höga sjukpenningtal, vilket
            är mycket oroande.
          </note>
          <note>
            Det finns också andra stora utmaningar. Vi ser till exempel att
            andelen långvariga sjukfall fortsätter att öka, delvis som en
            konsekvens av att regeringen i strid mot samlad expertis och kompetens
            valde att avskaffa den bortre tidsgränsen. Därför anser Alliansen
            att denna tidsgräns snarast bör återinföras.
          </note>
          <note>
            Vi ser även att andelen startade sjukfall med psykiatriska diagnoser
            ökar i rasande fart. Av dessa utgörs de allra flesta fall av depression
            och ångestsyndrom. Psykisk ohälsa är ofta svår att definiera.
            Av det skälet anser vi att ett nytt spår i rehabiliteringskedjan
            behöver skapas. Det kan vara så att ett ombyte av arbetsuppgifter
            hos den arbetsgivare man har kan vara tillräckligt, och då är
            det inte rimligt att vänta i 90 dagar innan en prövning görs.
            Arbetsförmedlingen bör också kopplas in tidigt för att möjliggöra
            eventuellt byte av arbetsgivare eller bransch. Ett nytt spår för
            ”arbetsbytare” bör skapas inom Arbetsförmedlingen.
          </note>
          <note>
            Den ökande sjukfrånvaron är kostsam i flera hänseenden. Den är
            kostsam först och främst för individen, som måste leva med sin
            sjukdom och det lidande den orsakar. Den är också kostsam för
            samhället i form av utgifter för sjukpenning och sjukersättning
            och vård- och rehabiliteringsinsatser. Den tyngsta kostnaden –
            den som den enskilde individen måste bära – kan inte jag som politiker
            uttala mig om. Jag kan bara konstatera att lång sjukfrånvaro,
            utöver det lidande som sjukdomen i sig innebär, leder till ett
            såväl ekonomiskt som socialt utanförskap – ekonomiskt i form av
            sämre privatekonomi och socialt i form av färre sociala kontakter
            och utbyten i vardagen.
          </note>
          <note>
            Däremot kan jag uttala mig om kostnaderna för samhället. Jag
            tvingas med tungt sinne konstatera att utgifterna för sjukfrånvaron
            har ökat under flera år. I år beräknas till exempel kostnaderna
            för sjukpenning och rehabilitering uppgå till runt 39 miljarder
            kronor. Detta kan jämföras med 2010, då motsvarande siffra var
            20 ½ miljard.
          </note>
          <note>
            Herr talman! Nuvarande regerings politik riskerar att undergräva
            statens ekonomi och utgör ett hot mot statsfinanserna under nästa
            lågkonjunktur. Moderaterna lägger därför fram en rad förslag som
            alla har syftet att återupprätta omställningstanken i sjukförsäkringen.
            Vi vill bland annat förstärka rehabiliteringskedjan och återinföra
            den bortre tidsgränsen, och vi vill att arbetsförmågan ska undersökas
            regelbundet.
          </note>
          <note>
            Det är väl känt inom forskningen att regler och ersättningsnivåer
            påverkar sjukfrånvaron. Moderaterna föreslår därför att en ny
            karensdag ska införas dag 15. Den ska tillsammans med den första
            karensdagen utformas som ett karensavdrag. Vi föreslår även att
            sjukpenningen ska uppgå till 75 procent av den sjukpenninggrundande
            inkomsten från dag 90 och till 70 procent från dag 365. Vi föreslår
            också avslag på det nya höjda inkomsttaket.
          </note>
          <note>
            Herr talman! Många unga med funktionsnedsättning får inte den
            hjälp de behöver för att aktivera sig. De blir i stället inaktiva
            och hamnar allt längre bort från arbetsmarknaden. De ekonomiska
            trygghetssystem vi har måste alltid uppmuntra fler att gå från
            sjukdom till jobb och utbildning, för att få ett sammanhang, en
            mening och en egen försörjning.
          </note>
          <note>
            Regeringen föreslår dock olika bidragshöjningar i stället. Vi
            säger därför nej till höjningen av garantinivån för sjuk- och
            aktivitetsersättningen och även till höjning en av hel inkomstrelaterad
            sjuk- och aktivitetsersättning. Vi vill även avskaffa den automatiska
            rätten till förtidspension vid förlängd skolgång och den medföljande
            rätten till bostadstillägg.
          </note>
          <note>
            Utifrån utvärderingarna av Försäkringskassans arbete med sjukförsäkringar
            tvingas vi alla konstatera att kontrollerna i rehabiliteringskedjan
            inte genomförs i tillfredsställande utsträckning. Många gånger
            utförs de inte alls, och i två av tre fall är de ofullständiga.
            Detta är allvarliga problem som framför allt drabbar de sjuka,
            som inte får den hjälp och det stöd de har rätt till. Det undergräver
            också förtroendet för sjukförsäkringen och får skadliga samhällsekonomiska
            effekter.
          </note>
          <note>
            Moderaterna lägger därför fram en rad förslag som alla har syftet
            att återupprätta omställningstanken i sjukförsäkringen. Vi vill
            bland annat förstärka dagens rehabiliteringskedja så att den ska
            fungera som det är avsett. Det gäller framför allt att samtliga
            aktörer i sfären runt den sjukskrivne personen ska samarbeta.
            Nu verkar det ofta vara vattentäta skott dem emellan. Försäkringskassan,
            arbetsgivaren, hälso- och sjukvården och Arbetsförmedlingen måste
            samarbeta, och dessutom i ett tidigt skede.
          </note>
          <note>
            Samtidigt ska arbetsförmågan undersökas regelbundet. Försäkringskassan
            bör redan vid dag 45 pröva arbetsförmågan mot andra arbetsuppgifter
            hos arbetsgivaren och vid dag 90 mot hela arbetsmarknaden.
          </note>
          <note>
            Vidare vill vi, som jag tidigare har sagt, införa en särskild
            rehabiliteringskedja för lätta psykiska diagnoser med syfte att
            skapa bättre förutsättningar för återgång till arbete. Insatserna
            för denna grupp ska utföras av erfarna handläggare hos Försäkringskassan,
            vilka ska vara specialiserade på psykisk ohälsa.
          </note>
          <note>
            I motioner lyfter vi även fram vikten av en god arbetsmiljö och
            föreslår därför riktade insatser för den psykosociala arbetsmiljön
            inom yrkesgrupper med hög sjukfrånvaro.
          </note>
          <note>
            Försäkringskassan bör även få i uppdrag att granska vårdgivares
            sjukskrivningsbeteende. Vi anser att Försäkringskassans roll och
            de uppdrag den bör ha som samordnande aktör runt den sjukskrivne
            personen är avgörande i hela rehabiliteringskedjan. Dess organisation
            bör därför förstärkas, varför vi föreslår ökat anslag till Försäkringskassan.
          </note>
          <note>
            Herr talman! Sverige ska vara ett land som präglas av sammanhållning.
            Genom Alliansens och Moderaternas reformförslag kan omställningstanken
            i sjukförsäkringen återupprättas. Människor som drabbas av sjukdom
            ska få all hjälp de behöver för att återvända till arbete och
            egen försörjning. Det skapar förutsättningar för ett bättre Sverige
            där alla människor kan få möjlighet att förverkliga sin potential.
          </note>
          <note>
            Riksdagen beslutade den 22 november 2017 om ramarna för statsbudgetens
            utgiftsområden och om beräkning av statens inkomster. I motionen
            Vi tror på Sverige – Moderaternas budgetmotion för 2018 – presenterades
            Moderaternas budgetförslag och Alliansens riktlinjer för den ekonomiska
            politiken.
          </note>
          <note>
            Jag yrkar bifall till reservation 12 och hänvisar i övrigt till
            vårt särskilda yttrande.
          </note>
          <note type="speaker">
            Anf. 3 JENNIE ÅFELDT (SD):
          </note>
          <note>
            Herr talman! Vi debatterar i dag utgiftsområde 10, Ekonomisk
            trygghet vid sjukdom och funktionsnedsättning.
          </note>
          <note>
            Jag vill börja med att yrka bifall till reservation 2 och även
            till Alliansens motion 3029 om stärkt rehabiliteringskedja, reservation
            12. I vårt särskilda yttrande ger vi våra synpunkter på regeringens
            förslag och redovisar den anslagsfördelning och de förslag som
            Sverigedemokraterna presenterar i motion 2017/18:3611.
          </note>
          <note>
            Herr talman! Inom utgiftsområde 10 hanteras ersättningar vid
            sjukdom och funktionsnedsättning samt administrationen av dessa.
            Det är ett angeläget område om ekonomisk trygghet då den egna
            arbetsförmågan försämras. Ett välfungerande system möjliggör dessutom
            återinträde på arbetsmarknaden, eller i vissa fall ett första
            inträde.
          </note>
          <note>
            Herr talman! Då och då kan vi i medierna läsa om människor som
            kommit under vård till följd av olycka eller sjukdom och som på
            grund av ett svårt sjukdomstillstånd inte har möjlighet att ta
            hand om det praktiska kring detta. Det handlar om att till exempel
            hantera räkningar eller anmäla sitt tillstånd till Försäkringskassan
            eller andra berörda myndigheter. Konsekvensen blir att den sjuke
            inte bara har en ofta lång och krävande återhämtning, utan också
            stora ekonomiska och administrativa bekymmer.
          </note>
          <note>
            Detta handlar om en liten del av alla som blir akut sjuka, och
            i de allra flesta fall finns det anhöriga eller en så kallad god
            man som ombesörjer dylikt. Men så är det inte alltid. När en försäkrad
            har en svår sjukdom eller lider av sviterna efter en olycka bör
            Försäkringskassan ha rätt att utan den försäkrades samtycke inhämta
            uppgifter från hälso- och sjukvården. Re ­ geringen bör se över
            om en sådan möjlighet kan införas för Försäkrings ­ kassan.
          </note>
          <note>
            Herr talman! När det gäller Alliansens motion har vi sverigedemokrater
            en arbetsgrupp som arbetar med frågan om den bortre tidsgränsen.
            Det är en ytterst viktig och stor fråga som förtjänar att behandlas
            med största allvar. Men på grund av händelser som vi inte har
            kunnat förutse är detta viktiga arbete ännu pågående, och vårt
            färdiga förslag på reformer är ännu inte publicerat. Jag vill
            poängtera att Sverigedemokraternas modell för sjukförsäkringen
            inte kommer att vara en återgång till det svartvita utförsäkringssystem
            som fanns tidigare, men inte heller den för skattebetalarna extremt
            dyra modell med evighetssjukskrivningar som finns i dag.
          </note>
          <note>
            Herr talman! Vi sverigedemokrater anser att Försäkringskassans
            kontroll över utbetalningar till vissa EU-medborgare brister,
            eftersom det saknas möjlighet att återkräva bidrag även om dessa
            har grundats på falska handlingar.
          </note>
          <note>
            De flesta borde nog hålla med om att principen om lika inför
            lagen är sund. I dag fungerar det dock inte på det sättet inom
            alla samhällsområden. Reglerna bör därför ändras för att möjliggöra
            återkrav när bidrag betalats ut felaktigt baserat på falska handlingar.
            Vidare bör lagstiftningen ändras generellt för att undvika fusk.
          </note>
          <note>
            I detta anförande instämde Heidi Karlsson (SD).
          </note>
          <note type="speaker">
            Anf. 4 ROSSANA DINAMARCA (V):
          </note>
          <note>
            Herr talman! Många sjuka nekas i dag sjukpenning. Antalet avslag,
            liksom antalet överklaganden, har ökat tydligt de senaste åren.
            Enligt Försäkringskassans statistik har avslagen ökat kraftigt
            sedan 2015. I januari i år var andelen avslag 5,2 procent för
            kvinnor och 4,9 procent för män. Det är mer än en dubblering jämfört
            med 2015.
          </note>
          <note>
            En viktig bidragande orsak är regeringens press på Försäkringskassan
            att verka för ett sänkt sjuktal. Det leder till fler avslag, vilket
            gör att det i statistiken ser ut som att de sjuka blir färre.
            Det har inte gjort människor friskare. Men det leder till en rad
            tragedier då sjuka människor nekas ersättning. Vi har kunnat läsa
            om människor som fått sälja sina möbler eller låna pengar av vänner
            för att klara av sådana basala saker som att köpa mat.
          </note>
          <note>
            Både TCO och LO har varit oerhört kritiska – för att inte säga
            förbannade – och berättat om hur fackmedlemmar och deras läkare
            vittnar om att Försäkringskassan allt oftare ifrågasätter läkarintyg
            och läkarens bedömning att den sjukskrivne saknar möjlighet att
            arbeta.
          </note>
          <note>
            Alla kan bli sjuka och alla har därför intresse av en bra sjukförsäkring.
            Även den som aldrig själv blir långvarigt sjuk tjänar på att de
            som har oturen att drabbas har en rimlig ekonomisk situation och
            när det är möjligt får bra stöd att komma tillbaka till arbete.
            Att tvinga ut sjuka i fattigdom sliter isär samhället och är ett
            ovärdigt sätt att hantera människor.
          </note>
          <note>
            Regeringen och Vänsterpartiet såg till att den bortre tidsgränsen
            i sjukpenningsystemet, den så kallade stupstocken, avskaffades
            i december 2015. Det var en mycket viktig del i att återupprätta
            en anständig sjukförsäkring. Men mycket återstår att göra innan
            vi har en trygg försäkring som garanterar att sjukdom inte också
            betyder fattigdom.
          </note>
          <note>
            Sjukförsäkringen ska vara generös , så att medicinska insatser,
            rehabilitering och arbetsprövning kan pågå på ett individuellt
            anpassat sätt utan att ersättningen påverkas. I stället för dagens
            fasta tidsgränser vill Vänsterpartiet införa rättigheter för den
            sjuke att få stöd tillbaka till arbete.
          </note>
          <note>
            Arbetsgivaren bör tvingas att ta sitt ansvar för rehabilitering.
            Trots att arbetsgivare redan i dag är skyldiga att delta i rehabilitering
            av en arbetstagare sker det alltför sällan, och därför bör det
            vara möjligt att ta ut sank ­ tionsavgifter för de arbetsgivare
            som inte följer reglerna.
          </note>
          <note>
            Herr talman! Kraven för att få sjukersättning är i dag orimligt
            hårda. Efter de skärpningar som har genomförts har Sverige numera
            de hårdaste kraven av alla OECD-länder för att bevilja sjukersättning,
            enligt Arbetsförmågeutredningens slutbetänkande.
          </note>
          <note>
            Försäkringskassan själv gick nyligen ut och föreslog att det
            borde bli enklare att få sjukersättning.
          </note>
          <note>
            Den ekonomiska standarden är betyd ligt lägre för gruppen med
            sjuk ‑ och aktivitetsersättning än för befolkningen i stort. Många
            människor tvingas ut i fattigdom och har svårt att klara sin ekonomi.
          </note>
          <note>
            Ett problem för personer med sjuk- och aktivitetsersättning är
            möjligheterna till ideellt engagemang. Rätten att engagera sig
            ideellt utan att förlora sin ersättning är inte reglerad i lag.
            Det har förekommit att personer med sjukersättning avråds av Försäkringskassan
            att engagera sig ideellt, eftersom det riskerar att inkräkta på
            deras rätt till ersättning. Vänsterpartiet vill att det görs en
            översyn med syfte att i lag säkra rätten för personer med sjuk-
            och aktivitetsersättning att engagera sig ideellt utan att det
            inkräktar på rätten till ersättning från sjukförsäkringen.
          </note>
          <note>
            Avslag på sjukersättning påverkar pensionerna. Många människor
            – särskilt kvinnor och LO-medlemmar – orkar inte arbeta till 65
            års ålder, men dagens hårda regler i sjukersättningen gör att
            de trots sin begränsade arbetsförmåga inte beviljas sjukersättning.
            För att ha något att leva på känner sig många som har hunnit fylla
            61 år och därmed har rätt att ta ut sin ålderspension tvungna
            att göra just det.
          </note>
          <note>
            Ju tidigare en person plockar ut pensionen desto lägre blir den.
            Följden blir att de här personerna livet ut får en lägre pension
            än om de hade tagit ut sin pension först vid 65 års ålder. Dessutom
            blir deras skatt högre än för andra pensionärer eftersom den pension
            som tas ut före det år en fyller 66 år beskattas högre. Sammantaget
            ökar detta risken för fattigdom
          </note>
          <note>
            Med detta vill jag yrka bifall till reservation 14.
          </note>
          <note type="speaker">
            Anf. 5 EMMA CARLSSON LÖFDAHL (L):
          </note>
          <note>
            Herr talman! Sjukförsäkringen ska gå in och hjälpa enskilda individer
            som blir sjuka, en kortare eller längre tid, och saknar arbetsförmåga.
            Sjukförsäkringen ska då ge dem trygghet och en möjlighet till
            försörjning under denna tid.
          </note>
          <note>
            Sjukfrånvaron har nu börjat plana ut, men den har gjort det på
            en hög nivå samtidigt som vi ser att de långa sjukfallen ökar
            och blir längre.
          </note>
          <note>
            Under fem års tid arbetade den parlamentariska socialförsäkringsutredningen
            med bland annat sjukförsäkringen. Ett förslag som utredningen
            kom fram till var att det skulle vara möjligt att ta bort den
            bortre tidsgränsen i sjukförsäkringen om den ersattes med avstämningar
            och insatser.
          </note>
          <note>
            Regeringen verkar bara ha läst halva det förslaget. Man har tagit
            bort den bortre tidsgränsen, men man har inte ersatt den med något
            annat.
          </note>
          <note>
            Låt mig vara väldigt tydlig så att ni inte missförstår mig. Vi
            liberaler tror inte att man blir frisk för att det finns en bortre
            tidsgräns i sjukförsäkringen. Men vi vet att människor mår bra
            av att vara behövda, av att finnas i ett sammanhang och av att
            bli efterfrågade. Den bortre tidsgränsen var en fast avstämningspunkt
            där den sjukskrivne fick en ordentlig utredning – detta för att
            rätt insatser skulle sättas in till den enskilde med målet att
            återgå i arbete. Om utredningen kom fram till att det fortfarande
            saknades arbetsförmåga på grund av sjukdom fanns det en möjlighet
            till en ny sjukskrivningsperiod.
          </note>
          <note>
            Nu ser vi hur fler och fler individer blir sjuka längre och längre.
            Till och med regeringen skriver att detta beror på att man har
            tagit bort den bortre tidsgränsen.
          </note>
          <note>
            Om man har varit sjukskriven en längre tid har man oftast tappat
            tron på sin egen förmåga. Självförtroendet och självkänslan är
            dåliga . Som individ behöver man en knuff och en hjälpande hand
            för att våga tro på sig själv, tro på att man fortfarande har
            kvar sin yrkeskunskap och tro på att man fixar detta. Men nu är
            det många som inte längre får denna hjälp och detta stöd utan
            man låter dem återigen hamna utanför systemet.
          </note>
          <note>
            Vi liberaler vill att alla ska få hjälp och stöd utifrån sina
            enskilda förutsättningar, och därför vill vi återinföra den bortre
            tidsgränsen i sjukförsäkringen.
          </note>
          <note>
            Vi vet också att det även är viktigt med tidiga insatser och
            avstämningspunkter i sjukskrivningen – detta för att så fort som
            möjligt kunna återgå till arbetet igen. I dag har vi, som ni vet,
            en karensdag den första sjukskrivningsdagen. Vi vill också införa
            en karensdag den 15:e sjukskrivningsdagen , så att det blir en
            naturlig avstämningspunkt innan sjukpenningsansvaret går över
            till Försäkringskassan.
          </note>
          <note>
            Herr talman! Jag vill också säga något kort om unga personer
            som behöver förlängd skolgång på grund av sitt funktionshinder.
            I dag får de aktivitetsersättning. Aktivitetsersättning är en
            form av sjukersättning – eller sjukpension, som man tidigare sa
            – som ges till personer under 29 år.
          </note>
          <note>
            Många utredningar och rapporter visar att majoriteten av dem
            som får aktivitetsersättning på grund av förlängd skolgång aldrig
            lämnar systemet utan fortsätter att få aktivitetsersättning och
            sjukersättning resten av livet. De som tidigt i livet blir beroende
            av socialförsäkringssystemet kommer hela livet att ha en lägre
            ekonomisk standard än sina jämnåriga. Vi liberaler vill att de
            som har förlängd skolgång på grund av sitt funktionshinder ska
            få ersättning från studiemedelssystemet och inte från aktivitetsersättningen.
          </note>
          <note>
            Herr talman! Härmed yrkar jag bifall till reservation 12 och
            hänvisar i övrigt till vårt särskilda yttrande.
          </note>
          <note type="speaker">
            Anf. 6 ARON MODIG (KD):
          </note>
          <note>
            Herr talman! När Försäkringskassan kom med sin senaste prognos
            i slutet av oktober innehöll den åtminstone försiktigt positiva
            uppgifter när det gäller kostnadsutvecklingen för sjukpenningen
            och för aktivitets- och sjukersättningen. Myndigheten skrev att
            prognoserna för dessa förmåner kan justeras ned jämfört med tidigare
            prognoser. Jag tycker att det är viktigt att säga detta eftersom
            utvecklingen under flera år har gått åt helt fel håll. Att vi
            nu ser en viss vändning ska dock inte tolkas som att vi inte står
            inför stora utmaningar framöver.
          </note>
          <note>
            Kristdemokraternas utgångspunkt är att sjukförsäkringen ska vara
            trygg för den som saknar arbetsförmåga på grund av sjukdom. Den
            som kan återfå arbetsförmågan helt eller delvis ska samtidigt
            få hjälp och gott stöd för att åter komma i arbete. Allt annat
            utgör ett stort slöseri med både mänskliga och samhälleliga resurser.
          </note>
          <note>
            Det finns tydliga risker med lång sjukfrånvaro. Det gäller en
            ökad risk för dels följdsjukdomar, dels social isolering och psykisk
            ohälsa. Rehabiliteringskedjan med dess tidsgränser och fastställda
            avstämningspunkter har bidragit till en sjukskrivningsprocess
            som präglas av mer aktivitet, tidigare insatser och tydligare
            regler. Därmed säkerställs att sjukskrivna får en kontinuerlig
            kontakt med Försäkringskassan och ett tidigt individuellt stöd.
            Allt detta är mycket viktigt för att den enskilde så snabbt som
            möjligt ska kunna återgå till arbete.
          </note>
          <note>
            Försäkringskassan har på senare tid förstärkt sitt arbete med
            att genomföra individuella avstämningar i samband med tidsgränserna
            i rehabiliteringskedjan. Detta ser Kristdemokraterna som mycket
            positivt. Det här har lett till att fler sjukfall har avslutats
            under det första året. Det är tydligt att rehabiliteringskedjan
            har effekt på sjukskrivningarna, även om det såklart krävs insatser
            från flera håll.
          </note>
          <note>
            Ersättningsnivåerna i sjukförsäkringen ska erbjuda en ekonomisk
            trygghet. Samtidigt måste det finnas ekonomiska incitament att
            komma tillbaka till arbete. Av denna anledning av visar Kristdemokraterna
            reger ­ ing ens förslag om en höjning av taket i sjukförsäkringen.
          </note>
          <note>
            Herr talman! Jag sa inledningsvis att vi på senare tid har sett
            en viss vändning på området. Under året har det så kallade sjukpenningtalet
            äntligen börjat minska. Sjukpenningtalet anger hur många dagar
            med sjukpenning och rehabiliteringspenning som betalas ut per
            försäkrad i Sverige under ett år. Under oktober låg det på 10,2
            dagar.
          </note>
          <note>
            Enligt Försäkringskassans senaste rapport om sjukfrånvarons utveck
            ­ ling är den troligaste förklaringen till att utvecklingen vänt
            just att myndig ­ heten har förstärkt arbetet med sjukskrivningsprocessen.
            Sedan detta in ­ leddes har avslagen på initial ansökan om sjukpenning
            blivit vanligare. De bedömningar som ska göras vid rehabiliteringskedjans
            tidsgränser har gjorts i större utsträckning, och andelen av de
            bedömningar där sjukfallet avslutas har ökat.
          </note>
          <note>
            Sammantaget innebär detta att sjukfallen på senare tid generellt
            har avslutats snabbare under det första sjukskrivningsåret. Så
            länge detta är ett resultat av en fungerande rehabiliteringskedja,
            snarare än av allt snävare bedömningar, är det naturligtvis positivt.
          </note>
          <note>
            Herr talman! Samtidigt som sjukpenningtalet utvecklas i rätt
            riktning har dock de sjukfall som överstiger två år blivit fler
            och i genomsnitt längre än tidigare, vilket är en oroande utveckling.
            Det beror till viss del på att antalet startade sjukfall ökade
            fram till 2015 och att en minskande andel personer med sjukfall
            har beviljats sjukersättning sedan samma år.
          </note>
          <note>
            Den oroande utvecklingen beror emellertid också på att den bortre
            tidsgränsen i sjukförsäkringen har avskaffats och att utflödet
            från de långa sjukfallen i dag är mycket lågt. Enligt Försäkringskassan
            innebär detta att fler och fler personer framöver kommer att ha
            sammanhängande sjukskrivningsperioder på fem år eller längre.
            Den här utvecklingen måste brytas så att fler får chansen att
            komma tillbaka till arbetslivet med allt vad det innebär av sammanhang
            och gemenskap.
          </note>
          <note>
            Herr talman! Med tanke på den utveckling vi ser av de långa sjukfallen
            är det extra märkligt att regeringen förra året valde att ta bort
            den bortre tidsgränsen i sjukförsäkringen och den arbetslivsinriktade
            introduktionen, ALI. Inför denna förändring var flera tunga remissinstanser
            kritiska. Försäkringskassan, Institutet för arbetsmarknads- och
            utbildningspolitisk utvärdering, Arbetsförmedlingen, Inspektionen
            för socialförsäkringen och Saco påtalade alla att förändringarna
            riskerade att leda till ännu fler långa sjukfall.
          </note>
          <note>
            Utöver detta påpekade IFAU och ISF att regeländringarna skulle
            mins ­ ka incitamenten för både myndigheter och enskilda att låta
            kraftfulla resurser sättas in för att möjliggöra återgång till
            arbete.
          </note>
          <note>
            Till detta kan läggas att Expertgruppen för studier i offentlig
            ekonomi under 2015 skrev följande om den bortre tidsgränsen i
            sin rapport Sjukskrivningarnas anatomi :
          </note>
          <note>
            ”För en långsiktigt stabil sjukfrånvaro är en bortre tidsgräns
            en central komponent. Genom den skickas en signal om att en sjukskrivning
            inte kan pågå för evigt vilket skapar drivkrafter för alla inblandade
            aktörer att agera för att hitta en lösning innan den bortre tidsgränsen
            nås. – – – Forskningen inom såväl sjuk- som den angränsande arbetslöshetsförsäkringen
            är tydlig såtillvida att tidsgränser (och kontroll i vidare mening)
            minskar användningen av försäkringen både direkt, via tidsgränsen
            i sig, och indirekt via ökade drivkrafter att avsluta ersättningsperioden
            innan tidsgränsen.”
          </note>
          <note>
            Om man lyssnar till detta är det inte svårt att förstå att Sverige
            väl är det enda land i världen som saknar en bortre tidsgräns
            i sin sjukförsäkring. Kristdemokraterna anser att den bortre tidsgränsen
            och den arbetslivsinriktade introduktionen snarast bör återinföras.
            Det är inte värdigt Sverige att under så lång tid lämna människor
            därhän i sjukförsäkringen utan att verkligen göra allt för att
            ge stöd och drivkrafter så att en återgång i arbete möjliggörs.
          </note>
          <note>
            Herr talman! Många arbetsgivare, framför allt mindre företag,
            har svårt att leva upp till de skyldigheter och förväntningar
            som ställs på dem med nuvarande regler. Inte sällan saknas tillgång
            till adekvat professionell rådgivning i rehabiliteringsfrågor.
            Denna brist försvårar förebyggande insatser på arbetsplatserna,
            tidig upptäckt och en effektiv planering av rehabiliteringsinsatserna.
          </note>
          <note>
            Det bidrag för arbetsplatsnära stöd som arbetsgivare kan söka
            och få sedan 2014 svarar delvis upp mot detta problem. Bidraget
            ska gå till köp av utredande insatser för arbetstagare som har
            eller riskerar att få nedsatt arbetsförmåga.
          </note>
          <note>
            Då Försäkringskassan nyligen gjorde en utvärdering av detta stöd
            framkom dock att huvuddelen av de arbetsgivare som beviljades
            bidrag hade minst 200 anställda. Små företag utgjorde samtidigt
            bara 3 procent av dem som beviljades detta arbetsplatsnära stöd.
          </note>
          <note>
            Regeringen har sedan dess meddelat att det arbetsplatsnära stödet
            från och med nästa år ska utökas och, utöver utredande insatser,
            även omfatta planering, genomförande och uppföljning av anpassnings-
            och rehabiliteringsåtgärder.
          </note>
          <note>
            Kristdemokraterna är positiva till detta. Men vi vill vid sidan
            om ett vidareutvecklat stöd även prova en modell med arbetsplatsrådgivare,
            anställda av Försäkringskassan eller annan lämplig myndighet.
            Dessa ska kunna utgöra ett stöd såväl i arbetsgivarens rehabiliteringsverksamhet
            generellt sett som i enskilda rehabiliteringsfall.
          </note>
          <note>
            Genom detta stöd skulle arbetsgivarnas kunskap om arbetsmiljölagens
            krav på arbetsanpassning och rehabilitering öka liksom deras kunskaper
            om hur rehabilitering går till i praktiken. Då skulle den arbetslivsinriktade
            rehabiliteringen ännu bättre kunna integreras med det förebyggande
            arbetsmiljöarbetet på arbetsplatsen. Eftersom varken någon formell
            ansökan eller egen ekonomisk insats skulle krävas med detta stöd
            skulle det sannolikt också vara betydligt mer attraktivt bland
            mindre arbetsgivare än både den nuvarande och den vidareutvecklade
            modellen av det arbetsplatsnära stödet.
          </note>
          <note>
            Resultatet av pilotprojektet bör följas upp och utvärderas. Om
            slutsatserna i en sådan utvärdering är positiva bör initiativen
            på sikt utvidgas till hela landet.
          </note>
          <note>
            Herr talman! Jag vill avslutningsvis yrka bifall till Alliansens
            gemen ­ samma reservation 12. I övrigt hänvisar jag till Kristdemokraternas
            särskil ­ da yttrande i betänkandet.
          </note>
          <note type="speaker">
            Anf. 7 KERSTIN NILSSON (S):
          </note>
          <note>
            Herr talman! Jag börjar med att yrka bifall till förslaget i
            betänkande t .
          </note>
          <note>
            Det är ganska troligt att många av oss kommer att drabbas av
            ohälsa på grund av sjukdomar eller skador i någon form under våra
            liv. När vi drabbas måste vi veta att samhället bistår oss i att
            bli så friska som möjligt genom vård och omsorg.
          </note>
          <note>
            Naturligtvis har vården en stor del i detta, men en annan viktig
            del är våra sjukförsäkringar. Vilken ekonomisk trygghet ska vi
            ha när arbetsförmågan blir förändrad eller nedsatt på grund av
            sjukdom? Vilken hjälp och vilket stöd ska vi få för att kunna
            komma tillbaka till arbete och egen försörjning? Försäkringen
            måste vara tydlig, begriplig och förutsägbar.
          </note>
          <note>
            Sedan den här regeringen tillträdde har vi från start idogt arbetat
            med att på olika sätt förändra och förbättra sjukförsäkringen.
            Färre sjukskrivningsdagar var och är målet, men inte genom att
            försämra försäkringen eller att sänka sjuktal genom att dra in
            sjukpenning eller ersättning. Nej, vårt arbete har hela tiden
            handlat om att angripa orsakerna till ohälsan, att minimera ohälsan
            och att vidta åtgärder för att människor ska få rehabilitering
            och kunna arbeta trots sin ohälsa. Vi har angripit orsakerna på
            alla fronter.
          </note>
          <note>
            Hösten 2015 presenterades ett brett åtgärdsprogram för ökad hälsa
            och minskad sjukfrånvaro. Detta har vi följt upp med ytterligare
            insatser och åtgärder. Vi har sammanlagt sjösatt ett trettiotal
            åtgärder som riktar sig till inblandade aktörer i sjukskrivningsproc
            essen: Försäkringskassan, hälso ‑ och sjukvården, arbetsgivare
            och individer.
          </note>
          <note>
            Det har skrivits tre avsiktsförklaringar med parterna, ett på
            området stat, ett på området kommuner och landsting och ett på
            det privata området. Alla avsiktsförklaringar är lite olika, men
            samtliga har ett klart och tydligt mål: hälsosamma arbetsplatser
            och minskad sjukskrivning. Det här följer vi ständigt upp i vår
            samling för friska arbetsplatser. När olika aktörer samarbetar
            blir det bättre. Men det är ingen quickfix. Det är inga engångsinsatser,
            utan det är hela tiden pågående processer.
          </note>
          <note>
            Herr talman! Den bästa rehabiliteringen är den som aldrig behövs.
            Därför har många av våra åtgärder inriktats på det förebyggande
            arbetet för en bra och sund arbetsmiljö. Detta har kompletterats
            med olika insatser bland annat på arbetsmiljöområdet. Till exempel
            byggs det upp en ny arbetsmiljömyndighet i ruinerna efter de borgerliga
            årens raserande av det mesta som handlade om arbetsmiljö.
          </note>
          <note>
            Vi ser prognoser som visar att alla de åtgärder vi vidtagit börjar
            få effekt. Vårt mål är naturligtvis att människor som kan arbeta
            också ska arbeta. Om det råder ingen tvekan.
          </note>
          <note>
            För ett och ett halvt år sedan togs den psykosociala arbetsmiljön
            in i arbetsmiljölagen. Det var viktigt, för vi ser att just de
            psykiska sjukdomarna ökat, främst bland kvinnor men nu även bland
            männen. De som drabbas har inte sällan ett psykiskt påfrestande
            arbete eller en stressig arbetssituation.
          </note>
          <note>
            Visst, allt kan inte hänföras till arbetet, men det viktiga är
            ju summan av kardemumman. Livet i övrigt i kombination med ett
            pressande och stressigt arbete kan få bägaren att rinna över.
            Egentligen är det oväsentligt vad som är vad. Det viktiga är ju
            att vi klarar rehabiliteringen och ger det stöd och den hjälp
            som behövs för att man ska komma tillbaka till hälsa och arbete.
          </note>
          <note>
            Herr talman! Jag har nu nämnt lite om vad vi har gjort och ska
            nu gå över till det vi föreslår framöver.
          </note>
          <note>
            Vi har ett förslag om förstärkt rehabilitering för återgång i
            arbete. Kort innebär det att arbetsgivare blir skyldiga att tillsammans
            med den anställde efter 30 dagars sjukskrivning ta fram en plan
            för återgång i arbete. Arbetsgivaren får bättre möjligheter till
            stöd för anpassnings- och rehabåtgärder genom att det arbetsplatsnära
            stödet utvidgas och genom att ett ekonomiskt bidrag ska kunna
            lämnas med upp till 10 000 kronor per arbetstagare. Det är här
            det är så viktigt att det fungerar på arbetsplatserna och att
            arbetsgivaren är med.
          </note>
          <note>
            Vi har redan infört rehabiliteringskoordinatorer, och de finns
            i dag i de flesta landsting. De har visat sig fungera bra som
            ett stöd mellan vård och arbetsgivare för den enskilde. Nu vill
            vi permanenta detta som en yrkeskategori.
          </note>
          <note>
            Vi har sett över hur samverkan mellan Försäkringskassan och hälsovården
            kan utformas bättre och hur dialogerna kan bli bättre. Vi ser
            att försäkringsskyddet har urholkats och behöver stärkas. Därför
            föreslår vi att taket i sjukförsäkringen höjs den 1 juli med ett
            halvt prisbasbelopp.
          </note>
          <note>
            Vi föreslår att Försäkringskassan inte ska få avgöra ett pågående
            ärende om sjukpenning till den enskildes nackdel utan att den
            enskilde har underrättats och haft möjlighet att yttra sig. Enkelt
            uttryckt: Det blir ingen indragen sjukpenning för tid som har
            varit, om det inte är helt klart att ersättningsrätt inte föreligger.
          </note>
          <note>
            Vi har också redan aviserat att vi under 2018 kommer med ett
            förslag om att ersätta karensdagen med ett karensavdrag, något
            som kommer att utjämna de orättvisa skillnaderna i karensen när
            det gäller personer som jobbar dagtid gentemot dem som jobbar
            natt och andra obekväma arbetstider.
          </note>
          <note>
            Vi har mycket på gång. Arbetet för förändringar avstannar inte.
          </note>
          <note>
            Herr talman! Sjukförsäkringen är en inkomstbortfallsförsäkring
            som ska vara trygg och förutsägbar när arbetsförmågan är nedsatt
            på grund av sjukdom. Vi har gjort många förbättringar och vidtagit
            många åtgärder, men vi har tyvärr också blivit varse sådant som
            inte fungerar.
          </note>
          <note>
            Det fanns brister i det regelverk och den lagstiftning som sjösattes
            under den borgerliga regeringen. Bristerna var inte tydliga då,
            men de har blivit tydligare efter hand när vi har tillskjutit
            Försäkringskassan resurser för att de ska klara sina handläggningstider.
          </note>
          <note>
            Försäkringskassan bedömer i dag arbetsförmågan utifrån en fiktiv
            arbetsmarknad med medicinska krav utan hänsyn till vilka konkreta
            arbeten som den enskilde kan klara av. Arbetsförmågebedömningen
            sker inte mot normalt förekommande arbete, utan i stället prövas
            den försäkrades medicinska förutsättningar för arbete.
          </note>
          <note>
            Det här är lite konstigt. Högsta förvaltningsdomstolen har i
            ett avgörande från 2008 definierat normalt förekommande arbete
            som arbete som är vanligt på arbetsmarknaden och där den försäkrades
            arbetsförmåga ska kunna tas till vara i full eller närmast full
            omfattning. Arbetet ska innebära krav på normal prestation och
            ska inte kräva någon anpassning annat än i ringa omfattning, enligt
            domstolen.
          </note>
          <note>
            Enligt mitt förmenande har vi här en myndighet som inte följer
            ett avgörande från Högsta förvaltningsdomstolen, vilket är väldigt
            konstigt. Det finns inte heller några harmoniserade tolkningar
            mellan Försäkringskassan och andra instanser när det gäller arbetsförmågan.
          </note>
          <note>
            Det andra problemet handlar om särskilda skäl. Sedan en lagändring
            i juli 2008 används särskilda skäl knappt eller aldrig. Det får
            mycket konstiga konsekvenser för den enskilde, som tvingas upphöra
            med sin sjukpenning mitt under pågående medicinsk rehabilitering
            i väntan på operation eller behandling. Vi har fått många vittnesmål
            om att detta inte fungerar.
          </note>
          <note>
            Det finns flera motioner i detta betänkande som tar upp dessa
            problem. Frågan är om sjukförsäkringen är så förutsägbar när det
            gäller normalt förekommande arbete och om försäkringen är trygg
            när det inte längre tas hänsyn till särskilda skäl som till exempel
            pågående rehabilitering. Vi delar motionärernas oro över att arbetsförmågan
            bedöms utifrån felaktiga grunder och finner det nödvändigt att
            arbetsförmågebegreppet kopplat till normalt förekommande arbete
            ses över.
          </note>
          <note>
            En översyn av regelverket och tillämpningen måste genomföras
            så snart som möjligt. Bedömningen vid 180-dagarsgränsen bör särskilt
            belysas, och regeringen bör snarast återkomma med förslag på åtgärder
            som gäller bedömningen kopplat till normalt förekommande arbete.
          </note>
          <note>
            Vi ser också ett behov av att man gör en översyn av hur och när
            de här särskilda reglerna kan användas. Det kanske också skulle
            vara möjligt att använda dem när det gäller ålder när en person
            är 63 ½ år eller något sådant.
          </note>
          <note>
            Glädjande nog kan jag säga att det redan pågår ett sådant arbete
            i reger ­ ingen. Jag ser fram emot att det kan presenteras redan
            under våren.
          </note>
          <note>
            Vi socialdemokrater anser inte att någon blir frisk för att man
            skrämmer honom eller henne med fler karensdagar eller utförsäkringar
            som sker enbart ur tidsaspekter.
          </note>
          <note type="speaker">
            Anf. 8 HELENA BONNIER (M) replik:
          </note>
          <note>
            Herr talman! Tack för redogörelsen för hur ni tänker arbeta med
            sjukförsäkringarna. Det är i varje fall en sak som vi gemensamt
            är överens om. Det är att vi vill förbättra för de sjukskrivna
            att komma tillbaka i arbete och få ett drägligt liv. Vi har dock
            helt olika syn på hur det ska gå till.
          </note>
          <note>
            Det finns en stor skiljelinje mellan oss, och det är den bortre
            tidsgränsen. Det är ganska märkligt och ofattbart att ni inte
            ser sammanhanget – att de ökande långa sjukskrivningsperioderna
            som nu kommit sammanfaller med att ni tog bort den bortre tidsgränsen.
          </note>
          <note>
            Det finns så många utredningar som visar på det sammanhanget
            mellan bortre tidsgräns och långa sjukskrivningar. Vi har hört
            flera här, Emma Carlsson Löfdahl och Aron Modig, som också har
            tagit upp bevisen för att det är en drivkraft att ha gränsen.
          </note>
          <note>
            Jag vill därför ställa en rak fråga till dig. Med facit i hand,
            när man ser hur den långa sjukskrivningen ökar dramatiskt, tänker
            ni återinföra den bortre tidsgränsen när ni nu ser resultatet
            av det ni har genomfört?
          </note>
          <note type="speaker">
            Anf. 9 KERSTIN NILSSON (S) replik:
          </note>
          <note>
            Herr talman! Svaret är enkelt: Nej. Anledningen är att vi inte
            anser att den bortre tidsgränsen fyllde en funktion när det handlar
            om att dra in sjukpenning för sjuka personer och personer med
            arbetsoförmåga. Det hjälpte inte.
          </note>
          <note>
            Däremot satsar vi stort på de förebyggande åtgärderna , så att
            vi på sikt kanske kommer att kunna slippa ett flertal av de långa
            sjukfallen. Den bort ­ re tidsgränsen hade inte någon funktion
            i detta. Vi såg att personer utförsäkrades och kom tillbaka, utförsäkrades
            och kom tillbaka, både en, två och tre gånger.
          </note>
          <note type="speaker">
            Anf. 10 HELENA BONNIER (M) replik:
          </note>
          <note>
            Herr talman! Dessa saker talar inte emot varandra. Självfallet
            vill vi alla göra insatser så att det inte blir långa sjukskrivningar,
            och alla insatser som kan göras där är verkligen bra.
          </note>
          <note>
            Försäkringskassan har själv konstaterat att antalet långa sjukfall
            minskade dramatiskt från en månad till nästa när tidsgränsen infördes.
            Det är inte så att människor blev friska. Det var att hela kedjan
            satte igång och arbetade på ett annorlunda sätt.
          </note>
          <note>
            Det fick just den effekten att människor kom tillbaka i arbete.
            De blev inte friskare. Det var bara det att man såg möjligheterna
            på ett nytt sätt. Den effektiviteten innebar också enormt klirr
            i kassan för staten.
          </note>
          <note type="speaker">
            Anf. 11 KERSTIN NILSSON (S) replik:
          </note>
          <note>
            Herr talman! Jag kan konstatera att sedan vi tillträdde har vi
            tillskjutit resurser till Försäkringskassan , så att den kan göra
            sitt arbete i tid. Den hann inte gör det under er tid. Jag undrar
            varför.
          </note>
          <note>
            I dag gör man enligt den senaste rapporten 80 procent av bedömningarna
            i 180-dagarsärenden. På er dit var det 50 procent eller därunder.
            Nu har man mer resurser att göra de tidiga bedömningarna.
          </note>
          <note>
            Det är där vi ska sätta in resurserna från dag ett. Hur ska vi
            kunna hjälpa den enskilde tillbaka till arbete på ett bra sätt
            utan att hota med indragen sjukpenning och utan att göra människan
            fattigare? Den ska ha hjälp och stöd.
          </note>
          <note>
            Vi har sjösatt en mängd åtgärder för att vi ska kunna jobba förebyggande
            före sjukskrivning och ha aktiva åtgärder under sjukskrivning.
            I min och Socialdemokraternas värld finns inte den bortre parentesen
            som ett sätt till rehabilitering och återgång i arbete.
          </note>
          <note type="speaker">
            Anf. 12 RICKARD PERSSON (MP):
          </note>
          <note>
            Herr talman! Sjukförsäkringen utgör en central del av vårt trygghetssystem.
            Det är viktigt att allmänheten har förtroende för försäkringen
            och Försäkringskassan som myndighet.
          </note>
          <note>
            Vi har alla sett och hört debatten om sjukförsäkringen den senaste
            tiden , där medierna har beskrivit fall där människor upplevt
            sig ha kommit i kläm och mist sin ersättning. I ett system där
            man hanterar miljoner ärenden varje år är det ofrånkomligt att
            det för e kommer felaktiga bedömningar och beslut, vilket självklart
            får stora personliga konsekvenser för den individ som drabbas.
          </note>
          <note>
            Det är också så att ofta speglas inte hela bilden i medierna
            av ett komplext system som sjukförsäkringen. I debatten förekommer
            också rena missförstånd. Det gäller till exempel vilken roll de
            försäkringsmedicinska rådgivarna, populärt kallat försäkringsläkarna,
            har. Uppfattningen är att Försäkringskassan ska bedöma om en person
            är sjuk eller inte, vilket inte är fallet. Försäkringskassan ska
            bedöma om en person har arbetsförmåga , trots att den är sjuk
            eller har en funktionsnedsättning.
          </note>
          <note>
            Det är också så att de flesta inte får avslag på sina ersättningskrav.
            Till exempel får 97 procent sin sjukpenning beviljad när de ansöker
            den första sjukperioden. Det beskrivs heller inte i medierna att
            om rehabiliteringskedjan ska fungera måste andra aktörer som till
            exempel Arbetsförmed ­ lingen, sjukvården och inte minst arbetsgivaren
            ta sin del av ansvaret.
          </note>
          <note>
            Emellertid är systemet som nämnts inte perfekt, och det finns
            anledning att se över det och göra berättigade justeringar. Några
            saker har redan nämnts här i debatten.
          </note>
          <note>
            Begreppet ”normalt förekommande arbete” behöver ses över. Det
            är inte rimligt att bedöma arbetsförmågan mot en fiktiv arbetsmarknad
            som bara finns i teorin och inte i verkligheten. Försäkringskassans
            och Arbetsförmedlingens olika uppfattningar om vad som är ett
            normalt förekommande arbete är sedan länge ett känt problem. De
            är inte överens om begreppet.
          </note>
          <note>
            Utskottet uttalar också att den så kallade 180-dagarsbedömningen
            särskilt ska belysas kopplat till nämnda begrepp samt tillämpningen
            av särskilda skäl, till exempel vid pågående medicinsk rehabilitering.
            Det är ytterst angelägna analyser av hur sjukförsäkringen fungerar
            i praktiken. Därutöver behöver vi också ge politiska signaler
            och instruktioner om att rehabiliteringskedjan med relevanta insatser
            ska fungera och att stödet till den enskilde måste bli bättre.
          </note>
          <note>
            Ett antal åtgärder har redan vidtagits för att förbättra sjukförsäkringssystemet
            men också för att motverka sjukskrivningar. Ett omfattande åtgärdsprogram
            mot ohälsa i arbetslivet rullar på. Det finns en överenskommelse
            mellan regeringen och Sveriges Kommuner och Landsting om en kvalitetssäker
            och effektiv sjukskrivnings- och rehabiliteringsprocess, och pengar
            för det har också anslagits.
          </note>
          <note>
            Arbetsgivaren får ett utökat ansvar för långtidssjuka , där en
            plan för återgång i arbete ska upprättas. Denna skyldighet kombineras
            med ett utvidgat statligt stöd för arbetsplatsinriktade rehabiliteringsåtgärder
            där inte minst företagshälsovården får en ökad betydelse. Det
            tycker jag är jättebra. Det är något som Miljöpartiet har drivit
            länge. Jag vill särskilt framhålla att vi nu kommer att permanenta
            rehabiliteringskoordinatorerna ute i vården. Det kommer att stödja
            både själva sjukskrivningsprocessen och rehabiliteringskedjan.
          </note>
          <note>
            Det finns som bekant ett liv utanför storstäderna. Vi stärker
            nu den lokala närvaron genom tio nya servicekontor ute i landet.
            Det är jättebra.
          </note>
          <note>
            Herr talman! Nyligen kom Inspektionen för socialförsäkringar
            med en rapport som visar på komplexiteten i arbetet som Försäkringskassans
            sjukpenningshandläggare har. Det är ett omfattande regelverk som
            handläggaren ska vara uppdaterad på. De ska vara både stödjande
            och ta individuella hänsyn samtidigt som de ska hantera regelverket
            korrekt och enhetligt, där de ska utreda och ibland rent av ifrågasätta
            rätten till ersättning.
          </note>
          <note>
            Därutöver ska handläggaren balansera andra aktörers krav, till
            exempel sjukvården och Arbetsförmedlingen, som har andra uppdrag
            och andra mål med sin verksamhet. Handläggarna arbetar ofta i
            en kontext av begränsade resurser, vilket ställer krav på att
            de ska kunna prioritera mellan olika målsättningar när det inte
            är möjligt att uppfylla alla. Det är klart att allt detta kan
            leda till stress. I rapporten talas det också om handläggarnas
            upplevelser av otillräcklighet.
          </note>
          <note>
            Det jag har beskrivit nu är säkert en förklaring till den relativt
            höga sjukfrånvaron på Försäkringskassan. Myndigheten har svårt
            att för denna personalkategori erbjuda en rimlig arbetssituation,
            en generellt attraktiv psykosocial arbetsmiljö och även attraktiva
            löner som står i paritet med arbetsuppgifterna. Detta leder också
            till en högre personalomsättning än vad som kunde ha varit fallet.
          </note>
          <note>
            Det säger sig självt att det finns en viss orimlighet – även
            om det troligen inte är unikt för just Försäkringskassan utan
            berör den offentliga sektorn mer allmänt – i att personal som
            själv känner sig stressad och där måendet inte alltid är på topp
            ska möta sjuka personer och deras berättelser om ett dåligt mående.
            Även om handläggarna är både professionella och uthålliga finns
            det naturligtvis gränser. Här ligger också utmaningen för myndigheten
            att behålla och rekrytera personal.
          </note>
          <note>
            Aktivitetsersättningen för unga långtidssjuka och funktionsnedsatta
            har flera gånger varit uppe i utskottet, där det konstaterats
            att det finns brister just i fråga om aktiviteter och rehabiliteringsåtgärder
            för unga personer. Jag tycker att de finansiella samordningsförbunden,
            Finsam, ska nyttjas bättre i detta sammanhang. Regeringen har
            också sagt att unga ska prioriteras i Finsam.
          </note>
          <note>
            Den rödgröna regeringen förbättrar de ekonomiska villkoren för
            dem som är sjukskrivna eller har sjuk- och aktivitetsersättning.
            Taket i sjukför ­ säkringen höjs. Garantinivåerna, det vill säga
            golvet, i sjuk- och aktivitets ­ ersättningen höjs. Här blir det
            också en skattereduktion. Bostadstillägget höjs. Det blir bättre
            försäkringsvillkor för företagare som är i uppbygg ­ nadsskedet.
            Särskilt glad är jag och Miljöpartiet över det som vi har drivit
            länge. Från och med juli 2018 blir det nämligen möjligt för studerande
            att vara halvt sjukskrivna. Tidigare har det bara varit möjligt
            för dem att vara helt sjukskrivna. Även studenter som inte uppbär
            studiemedel ska kunna behålla sin sjukpenninggrundande inkomst,
            vilket också stärker trygghe ­ ten vid sjukdom för studenterna.
          </note>
          <note>
            Herr talman! Ingen väljer frivilligt att vara sjuk eller att
            ha en funk ­ tionsnedsättning. Våra trygghetssystem, inte minst
            sjukförsäkringen, mås ­ te vara utformade så att de garanterar
            åtminstone en dräglig levnads ­ nivå i stället för en relativ
            fattigdom. Den rödgröna regeringen har återigen lagt fram en budget
            som tar ytterligare steg mot detta nödvändiga mål.
          </note>
          <note>
            Herr talman! Jag yrkar bifall till förslaget i utskottets betänkande.
          </note>
          <note type="speaker">
            Anf. 13 MARIE OLSSON (S):
          </note>
          <note>
            Herr talman! Sverigedemokraterna har i dag återigen visat att
            de ställer sig på borgerlighetens sida. Ni har yrkat bifall till
            en borgerlig reservation som stöder en bortre tidsgräns. Det är
            vad ni har gjort. Det är bra att ni tydligt visar för befolkningen
            var ni står i denna fråga. Det är ingenting som ni har sagt i
            utskottet tidigare. Men det är bra att det blir tydligt vilka
            alternativen i svensk politik är.
          </note>
          <note>
            Jag skulle vilja fråga er i Sverigedemokraterna – ni har faktiskt
            möjlighet att begära replik efter mitt anförande – om ni är medvetna
            om att ni genom att ni yrkar bifall till borgarnas reservation
            faktiskt står för att införa en bortre tidsgräns igen. Vilka är
            era motiv till detta?
          </note>
          <note>
            Herr talman! Det vi i dag debatterar är ett utgiftsområde som
            består av många olika delar. Vi har nu talat väldigt mycket om
            sjukförsäkring. Jag skulle vilja nämna några delar i betänkandet
            som är lite mindre men ack så viktiga.
          </note>
          <note>
            En åtgärd är förstärkningarna av skyddet av sjukpenninggrundande
            inkomst, SGI. Denna budget innebär skydd av SGI i väntan på Försäkringskassans
            beslut under den period som man faktiskt nu även kan få sjukpenning,
            som Kerstin berättade om.
          </note>
          <note>
            Det pågår också ett arbete med att stärka SGI-skyddet för dem
            som studerar. Vi återkommer med förslag om det till riksdagen.
            Det är viktigt att människor kan känna sig trygga i att gå från
            arbete till studier och att vi på det sättet försöker underlätta
            för omställning och karriärväxling.
          </note>
          <note>
            En annan grupp, som det arbetas vidare med förbättringar för,
            är egenföretagare. Det handlar om tryggheten för dem i att ha
            en sjukpenninggrundande inkomst. Vi behöver förbättra trygghetssystemen
            för egenföretagare. Regeringen kommer att återkomma med förslag
            också på det området.
          </note>
          <note>
            En grupp som vi behöver belysa är gruppen kombinatörer. På landsbygden,
            till exempel Orsa, som jag kommer från, är en stor del av företagarna
            kombinatörer. Det är ett sätt att våga starta företag: att samtidigt
            ha en anställning kvar. Det är en viktig grupp att belysa.
          </note>
          <note>
            Den ekonomiska tryggheten behöver också stärkas för personer
            med aktivitets- och sjukersättning. Vi höjde garantinivåerna i
            juli i år. Det är positivt att det med denna budget kommer ytterligare
            höjningar från juli 2018. Förutom det finns det i budgeten höjt
            bostadstillägg för dem som har aktivitets- och sjukersättning,
            redan från januari 2018.
          </note>
          <note>
            Detta är grupper som ofta lever under ganska knappa ekonomiska
            förhållanden. Därför är varje höjning en oerhört viktig insats
            för de människor som på grund av sina sjukdomar eller funktionshinder
            inte kan delta på arbetsmarknaden fullt ut. Reglerna för möjligheten
            att få sjukersättning är också någonting som det jobbas vidare
            med.
          </note>
          <note>
            Det sista området som jag vill nämna är Finsam, finansiell samordning.
            De finansiella samordningsförbunden runt om i landet utför ett
            oerhört viktigt arbete med att, genom de medel de har, skapa möjligheter
            för fler människor som står långt ifrån arbetsmarknaden att komma
            tillbaka till arbetslivet steg för steg. De bidrar även till att
            skapa strukturer för samverkan mellan myndigheter. Det är glädjande
            att antalet förbund ökar och att fler därigenom får möjlighet
            att ta sina första steg.
          </note>
          <note>
            Herr talman! Avslutningsvis vill jag yrka bifall till förslaget
            i socialförsäkringsutskottets betänkande.
          </note>
          <note type="speaker">
            Anf. 14 ANNIKA LILLEMETS (MP):
          </note>
          <note>
            Herr talman! Många problem har lyfts fram i debatten i dag. Jag
            får en närmast Kafkaliknande känsla av beskrivningarna av den
            snåriga kontrollapparaten för dem av oss som har råkat bli sjuka.
            Jag tycker att man kan bli matt för mindre. Jag tycker också,
            med all respekt, att debatten, som jag har uppfattat den, är snubblande
            nära att landa i det begrepp som organisationsprofessor Mats Alvesson
            kallar funktionell dumhet. Det betyder, enligt professor Alvesson,
            frånvaro av kritisk reflektion och ett tillstånd präglat av enhet
            och konsensus som får medarbetarna i en organisation att undvika
            att ifrågasätta beslut, strukturer och visioner. Alvesson menar
            att detta paradoxalt nog ibland kan bidra till att öka produktiviteten
            i ett företag eller en organisation på kort sikt. Men på lång
            sikt kan det bli dess fall.
          </note>
          <note>
            Jag tänker på låsningen att arbetslinjen, och endast arbetslinjen,
            är lösningen på alla problem och den enda tänkbara vägen. Om jag
            har missuppfattat något blir jag överlycklig om ni rättar mig.
            Men arbetslinjen har kommit till vägs ände. Vi har en situation
            som är helt ovärdig ett samhälle som vårt. Det är ett rikt samhälle,
            där människor faktiskt inte får ersättning när de är sjuka av
            den gemensamma försäkring som vi alla betalar till. Detta är helt
            onödigt. Det är klart att det finns pengar om man så vill för
            att människor ska slippa otrygghet och fattigdom när de redan
            är i ett utsatt läge.
          </note>
          <note>
            Nu tänkte jag tala om basinkomst, som en lösning på detta. Det
            är ett förslag som innehåller nytänkande. Det gäller givetvis
            inte bara i de lägen då man blir sjuk utan även när man blir arbetslös
            och i livet i stort. Motio ­ nen har dock hamnat i det här betänkandet,
            som handlar om sjukförsäkring, och det är därför jag tar upp det
            nu.
          </note>
          <note>
            Vi har en helt ohållbar situation. Många människor i Sverige
            är utanför socialförsäkringarna trots att de har gjort allt som
            samhället kräver av dem och försökt göra sig anställbara, ett
            för övrigt gräsligt uttryck, tycker jag. Prekariatet växer. Människor
            har osäkra anställningar och lever väldigt osäkert i hela sitt
            liv, för de vet ju inte om de har försörjning nästa dag eller
            inte.
          </note>
          <note>
            Vi har automatiseringen. Det behövs allt mindre mänskligt arbete
            på allt fler områden i samhället. Robotarna tar över. Det är naturligtvis
            någonting bra, givet att vi ser till att frukterna av automatiseringen
            kommer alla till godo.
          </note>
          <note>
            Vi har ökande sociala och ekonomiska klyftor och en skenande
            miljöförstöring. Därför måste vi tänka nytt och inte fastna i
            ett slags funktionell dumhet. Det är ingen naturlag att försörjning
            kopplas till just lönearbete. Det är heller inte så att lönearbete
            är hela livet. Lönearbete är bara en del av arbetet, och arbetet
            är bara en del av livet.
          </note>
          <note>
            Villkorslös basinkomst skulle alltså kunna lösa en mängd problem
            i samhället och göra livet bättre för oss alla, skulle jag vilja
            säga. En sådan basinkomst är just trygg och förutsägbar, vilket
            många har lyft upp att sjukförsäkringen ska vara – fast det är
            den ju inte.
          </note>
          <note>
            Det skulle alltså handla om att pengar regelbundet och utan villkor
            betalas ut till varje individ på en nivå som garanterar att basbehoven
            fylls. Var den nivån skulle ligga är naturligtvis någonting som
            kräver mer utredning och diskussion.
          </note>
          <note>
            Vad motiverar då en sådan stor förändring? Det handlar om frihet,
            ekonomisk säkerhet, trygghet, förutsägbarhet, minskad fattigdom
            och social rättvisa.
          </note>
          <note>
            Man kan se villkorslös basinkomst som en rättighet, och det har
            man gjort genom historien ända sedan upplysningstiden. Filosofen
            Thomas Paine menade till exempel att vi har alla rätt till naturens
            frukter och vårt gemensamma kulturarv, eftersom alla som har varit
            före oss har varit med och skapat det. Människan har lika värde,
            och i naturens fall finns den ju bara där till oss alla.
          </note>
          <note>
            Sverige har också undertecknat FN:s konvention om ekonomiska,
            sociala och kulturella rättigheter. En villkorslös basinkomst
            till alla skulle vara ett sätt att uppfylla konventionens krav
            på att alla ska ha rätt att leva ett värdigt liv utifrån landets
            förutsättningar. Det handlar alltså om människors lika värde i
            praktiken och inte bara i ord.
          </note>
          <note>
            Frihet: att få en villkorslös basinkomst skulle befria människor
            från rädsla för fattigdom och från förmynderi, vilket ju verkligen
            är fallet vad gäller sjukförsäkringen. Det skulle också ge frihet
            att utveckla sig personligt, att delta i samhällslivet och att
            vara aktiv i demokratin.
          </note>
          <note>
            Det krävs faktiskt trygghet i att man till exempel vet att man
            kan äta för att man ska kunna engagera sig och komma till sin
            rätt. Man kanske vill starta företag. Man kanske vill vårda anhöriga.
            Man kanske vill delta i föreningslivet. Då måste man ha sina basbehov
            fyllda först.
          </note>
          <note>
            Det skulle också innebära en frihet att säga nej såväl till lönearbete
            på dåliga villkor som till en dålig relation, om man är beroende
            av någon ekonomiskt men inte kan ta sig loss. Varför ska den friheten
            vara förbehållen människor som har ärvt pengar eller vunnit på
            lotteri eller börsen? Varför ska bara de vara fria att styra sitt
            liv och sitt öde?
          </note>
          <note>
            Social rättvisa: Självklart skulle man kunna minska klyftor gällande
            inkomster och förmögenhet om alla fick en grundplåt att leva på.
            Det skulle vara en likabehandling av människor som verkligen skulle
            behövas nu. Vi kan ju alla bli sjuka och arbetslösa.
          </note>
          <note>
            Det här är inte något som gäller dem eller någon annan. Det är
            inte dem och vi, utan det här gäller oss alla. Det är därför basinkomsten
            bör vara universell, precis som barnbidraget. Det är även vara
            ett sätt att myndigförklara människor. Det kunde också vara effektivt
            i och med att man skulle kunna eliminera kontrollapparaten, som
            faktiskt är ganska kostsam.
          </note>
          <note>
            Vad skulle kunna hända? Det här är ingen utopi; det finns ganska
            mycket erfarenhet runt om i världen, exempelvis från Indien, Namibia,
            USA och Kanada.
          </note>
          <note>
            En intressant sak, när vi diskuterar det här betänkandet om e
            konomisk trygghet vid sjukdom och funktionsnedsättning är att
            människor som har fått även en liten summa pengar i handen har
            fått bättre hälsa. I Indien gjorde man försök i ett antal fattiga
            byar där alla fick en liten summa pengar i handen. Människor hade
            då råd att köpa mat, att köpa medicin och att investera i till
            exempel symaskiner för att kunna försörja sig på sikt. De kunde
            även investera i toaletter så att de slapp bli sjuka av smutsigt
            vatten.
          </note>
          <note>
            Då kan vi förstås säga att Indien är ett fattigt land och att
            det inte är jämförbart med Sverige. Men USA är definitivt ett
            västland, och på 70 ‑ talet gjorde man försök i flera städer i
            USA och Kanada med ett liknande system. Ett av resultaten var
            just att människor fick bättre hälsa.
          </note>
          <note>
            Skulle folk sluta jobba? Nej, det gör man inte. Tvärtom, till
            exempel i Indien och Namibia fick man mer kraft att jobba. Man
            började jobba mer när man var mätt, och man kunde också starta
            företag.
          </note>
          <note>
            I USA sågs en liten nedgång av lönearbetet, men det berodde mest
            på att ungdomar som arbetade för att försörja sig när de gick
            i gymnasiet kunde sluta jobba och i stället fokusera på studierna.
            Fler tog examen, och det var ju en väldigt bra effekt. På samma
            sätt lönearbetade småbarnsmammor något mindre och ägnade sig i
            stället åt att ta hand om sina barn.
          </note>
          <note>
            Kommer inte folk att vara ansvarslösa? De fattiga kommer väl
            inte att använda pengarna på någonting bra. Kommer de inte att
            slösa bort dem på alkohol och tobak? Detta är vanliga invändningar,
            men det har visat sig att det är tvärtom: Man använder pengar
            till mat och medicin och inte så mycket till alkohol och tobak
            – kanske för att man är mindre förtvivlad när man inte behöver
            bekymra sig för försörjningen.
          </note>
          <note>
            Det finns ett ganska fantastiskt exempel från Sierra Leone, ett
            urfattigt land, där alkoholiserade, missbrukande småförbrytare
            fick en liten summa pengar. Vad hände? Det visade sig att de inte
            köpte mer alkohol och droger, utan de köpte i stället mat, mediciner
            och kläder. Om de fixar det här skulle kanske vi alla göra det.
          </note>
          <note>
            Det finns ett exempel från Blekinge – jag undrar om det har hänt
            någonting mer på den fronten – där en psykolog som heter Alain
            Topor för några år sedan gjorde ett försök med en grupp långtidssjuka
            människor. De hade psykiska diagnoser och, vad jag förstår, eländiga
            liv. Under nio månader fick de 500 kronor var i månaden att använda
            på precis vad de ville.
          </note>
          <note>
            Det visade sig att de blev friskare och behövde mindre vård,
            därför att många av deras problem nog egentligen berodde på att
            de var fattiga. De var ensamma, men de hade inte råd att bjuda
            sina vänner på en kopp kaffe. De hade i vissa fall dålig kondition,
            men de hade inga träningsskor. Någon sparade och köpte träningsskor
            och kunde börja springa och så vidare.
          </note>
          <note>
            Tänk om det ibland är mycket enklare än vad vi tror! Varför krångla
            till det så förtvivlat? Varför laga och lappa i det här Kafkaliknande
            kontrollsystemet?
          </note>
          <note>
            Om vi vågade göra det här alexanderhugget och faktiskt införa
            en villkorslös basinkomst skulle så mycket gott kunna komma ut
            av det. Givetvis handlar det inte om att ersätta alla socialförsäkringar,
            för har man behov av rehabilitering och andra speciella behov
            måste pengar finnas för det. Men så mycket som skulle kunna lösas
            upp ändå! Så mycket skulle kunna bli bättre om vi kunde ha förtroende
            och lita på att människor förstår sitt eget bästa och vet vad
            de behöver.
          </note>
          <note>
            Jag skulle kunna tala väldigt mycket mer om de försök som har
            gjorts ute i världen och de goda resultat som har visat sig, men
            tiden har redan runnit i väg.
          </note>
          <note>
            Jag vill bara säga att även vi i Sverige har ett ansvar för att
            våga tänka i de här banorna. Ute i världen är det här stort, och
            även i Sverige, utanför riksdagshuset, diskuteras detta. Man har
            börjat med eller planerar olika försök med villkorslös basinkomst
            i Finland, Nederländerna, Kanada och Frankrike. I Skottland säger
            en kommunstyrelseledamot för Labour att det uttryckligen handlar
            om att utrota den rädsla som drabbar människor som är fattiga
            och beroende av något slags social hjälp. Senaten i Kalifornien
            har föreslagit en nationell koldioxidskatt som kan betalas tillbaka
            till invånarna och därmed öka tryggheten.
          </note>
          <note>
            Varför ska inte vi tänka så? I Schweiz var det en folkomröstning
            i juni 2016 om att införa en villkorslös basinkomst på en ganska
            hög nivå. Av den knappa hälft som gick och röstade var det ungefär
            23 procent som röstade för. Det här är intressant. Efteråt ställdes
            frågan om röstresultatet var slutet. Svaret var att man såg det
            som början på en process. Ett samtal och en debatt hade kommit
            igång, och det kommer nog fler folkomröstningar.
          </note>
          <note>
            Det är precis vad jag önskar med den motion som jag och några
            till har väckt. Den behandlas i betänkandet. Vi behöver prata
            om hur en villkorslös basinkomst kan införas till alla i Sverige.
            Det nuvarande systemet fungerar inte. Det handlar i grund och
            botten om människosyn, om vad som är viktigt, vad som är värdefullt,
            vem vi ska lita på, vem som ska ha makt och vem som ska ha frihet.
          </note>
          <note>
            Med detta vill jag passa på och önska alla en god jul. Jag vill
            även rekommendera lite julläsning. Basic Income: A Guide for the
            Open-Minded , Basinkomst: En guide för de öppet sinnade, av professor
            Guy Standing. Det är en bok som jag varmt rekommenderar. Ni kommer
            att bli glada och inspirerade om ni tar er tid att läsa denna,
            vågar jag lova.
          </note>
          <note>
            (TALMANNEN: Jag vill för protokollets skull notera att den använda
            talartiden överskred med 75 procent den anmälda talartiden.)
          </note>
          <note type="speaker">
            Anf. 15 SOLVEIG ZANDER (C):
          </note>
          <note>
            Herr talman! Med regeringens politik i denna fråga växer utanförskapet.
            Men innan jag går in ytterligare på denna fråga, herr talman,
            vill jag yrka bifall till Alliansens reservation 12 om den bortre
            gränsen och Centerpartiets reservation 6. Samtidigt hänvisar jag
            till vårt särskilda yttrande.
          </note>
          <note>
            Alla som kan jobba ska jobba. Så skrev regeringen i sina budgetsatsningar.
            Men i dag blir fler sjukskrivna, samtidigt som ansökningarna om
            sjukersättning avslås som aldrig förr. Regeringen försöker sänka
            sjuktalen genom att neka människor ersättning. Det är inte bara
            oansvarigt utan också omänskligt.
          </note>
          <note>
            Människor glöms bort. De är för sjuka för att arbeta enligt läkarna,
            för friska enligt Försäkringskassan och inte arbetsföra enligt
            Arbetsförmed ­ lingen. De lämnas helt enkelt utanför systemet.
            Det är människor som egentligen skulle kunna arbeta bara de fick
            stöd och hjälp.
          </note>
          <note>
            Försäkringskassan avslår ansökningarna om sjukersättning. Avslagen
            av pågående sjukfall – lyssna nu – är på en högre nivå än vad
            de var 2009. Detta sker i Socialdemokraternas Sverige år 2017.
            Försäkringskassan har regeringens uppdrag, som alla vet, att minska
            kostnaderna för sjukskrivningarna. Läkarnas sjukintyg ifrågasätts,
            och patienterna nekas ersättning på tveksamma grunder. Ofta handlar
            det om diagnosen psykisk ohälsa.
          </note>
          <note>
            Försäkringskassan har i dag en utredningsskyldighet och ett samordningsansvar,
            vilket Försäkringskassan faktiskt inte uppfyller. Enligt Inspektionen
            för socialförsäkringen håller endast en tredjedel av ärendebedömningarna
            vid 90 dagar, det vill säga vid tre månader, tillräcklig kvalitet.
            Man får alltså avslag, och naturligtvis också förlängd sjukskrivning,
            på oriktiga grunder. Båda de anledningarna är katastrof. Tre månader
            är för länge att vara sjukskriven om man kan få hjälp , eller
            om man kan få förlängd sjukskrivning och hjälp.
          </note>
          <note>
            Herr talman! Detta betyder att människor med sjukdom och nedsatt
            arbetsförmåga stängs ute, när samhället i själva verket ska hjälpa
            till så att andelen av befolkningen som arbetar ökar. Därför vill
            jag, och givetvis Centerpartiet, förstärka rehabiliteringen. Det
            är A och O med tidiga insatser, täta uppföljningar och avstämningsmöten
            med den sjukskrivne, arbetsgivaren, Försäkringskassan och läkaren.
            Det förekommer inte i dag. Det förekommer i mycket liten omfattning.
          </note>
          <note>
            Centerpartiet vill också se en kortare första sjukskrivningsperiod.
            Den vanligaste sjukskrivningsperioden i dag är en månad. Den ska
            givetvis kortas. Tre månader, 90 dagar, som jag nämnde nyss är
            alldeles för lång tid. Det behövs därför fler deltids- än heltidssjukskrivningar
            och större flexibilitet vid återgång i arbete.
          </note>
          <note>
            Med flexibilitet menar jag följande. När man ska återgå i arbete
            efter en tids sjukdom är man givetvis lite stressad och orolig.
            Det är inte konstigt. Det viktiga är då att arbetsförmågan hos
            personerna prövas. Det kan variera vecka för vecka. Därför behövs
            lösningar för en successiv återgång i arbete för den som är sjukskriven.
            Personen i fråga måste prövas för hur mycket denne kan arbeta.
            Det är inte möjligt i dag!
          </note>
          <note>
            Det viktigaste är att man ska kunna arbeta i någon form och bryta
            isoleringen från utanförskapet. Att snabbare komma tillbaka till
            arbetet, få in en fot på arbetsmarknaden, är betydligt bättre
            än att ha båda fötterna utanför. Flexibiliteten är viktig.
          </note>
          <note>
            Centerpartiet föreslår också att vi ska införa den bortre gränsen.
            Nu förväntar sig regeringen också i det sammanhanget att de långvariga
            sjukskrivningarna ska bli fler. Var det det man ville uppnå, det
            vill säga att människor ska hamna längre ifrån arbetsmarknaden?
            Där borde man tänka efter och ändra. Det är fel.
          </note>
          <note>
            Den bortre gränsen är oerhört viktig, så att människor inte lämnas
            utan kontakt. De ska få uppföljning, stöd och hjälp. Vid den bortre
            gränsen ska den sjukskrivne prövas mot arbetsmarknaden för att
            finna ett lämpligt arbete på hel- eller deltid. Den som är sjuk
            eller skadad och inte kan arbeta alls ska naturligtvis då ha en
            ersättning eller vård och rehabilitering. Men den bortre gränsen
            är oerhört viktig för att människor inte ska lämnas i tomma intet.
          </note>
          <note>
            Det behövs också en bättre sjukförsäkring för företagare. Där
            finns också dåligt med förslag från regeringens sida. Vi behöver
            medverka till att man kan ha sitt arbete kvar och samtidigt starta
            ett företag. Det är viktigt ur jämställdhetssynpunkt eftersom
            det är så kvinnor gör. De vågar inte starta företag eftersom det
            handlar om vilken sjukpenning de kan få. Detta måste man göra
            något åt. Det är viktigt, anser vi i Centerpartiet.
          </note>
          <note>
            Med dessa förslag får man en tryggare och bättre sjukförsäkring.
            Sjuktalen sänks genom att människor får hjälp tillbaka till arbetslivet.
            Men regeringen säger att man på det utgiftsområdet har nått måluppfyllelsen.
            Ja, men med metoder och medel som är oansvariga och omänskliga
            när människor utförsäkras och nekas sjukersättning.
          </note>
          <note>
            Om man gör som vi i Centerpartiet föreslår kommer också fler
            in i värmen och får ett mänskligare omhändertagande.
          </note>
          <note type="speaker">
            Anf. 16 MARIE OLSSON (S) replik:
          </note>
          <note>
            Herr talman! Solveig Zander säger att med regeringens politik
            växer utanförskapet. Jag skulle vilja säga att det är politisk
            retorik när den är som sämst. Det är betydligt fler i jobb nu
            än när ni styrde Sverige.
          </note>
          <note>
            Det låter på Solveig Zander som att alla avslag nu beror på regeringen.
            Jag tycker att det är lite märklig politisk retorik. I själva
            verket är det ju till stora delar er lagstiftning som vi fortfarande
            lever med inom sjukförsäkringen, och det är någonting som vi behöver
            åtgärda. Det räckte inte att vi tog bort den bortre parentesen.
            Vi behöver ytterligare förbättra den lagstiftning som ni införde
            för att skapa en trygg och förutsägbar försäkring, precis som
            Kerstin Nilsson framförde.
          </note>
          <note>
            Solveig Zander tog upp företagare. Vi har sagt att det kommer
            förslag på förbättringar för företagarna inom trygghetsförsäkringarna.
          </note>
          <note type="speaker">
            Anf. 17 SOLVEIG ZANDER (C) replik:
          </note>
          <note>
            Herr talman! Det är fler i arbete. Jag önskar att jag kunde säga
            att det beror på regeringens sätt att styra sjukförsäkringen.
            Men så är det inte, och det vet vi. Det beror ju på att vi har
            en betydligt bättre arbetsmarknad i dag än vi hade under de sista
            åren av alliansregeringens styre. Det kan ni inte ta åt er äran
            för i det här hänseendet.
          </note>
          <note>
            När det gäller att skylla på att sjukförsäkringen är dålig och
            inte hanteras rätt: Vem är det som styr myndigheten Försäkringskassan?
            Alla vet ju att det är regeringen som styr myndigheten och ska
            medverka till att den hanterar ärendena rätt. Det är självklart.
          </note>
          <note>
            Den sista punkten kommer jag inte riktigt ihåg, måste jag vara
            ärlig och erkänna. Jo, den handlade om företagen. ”Det kommer”,
            säger Socialdemokraterna. Jag har hört mycket som ska komma. Vi
            hade en parlamentarisk socialförsäkringsutredning som hade flera
            konkreta förslag som man hade kunnat ta itu med första dagen när
            man bildade regering. Det gjorde man inte. Många av de förslagen
            är fortfarande ogenomförda, så att ”det kommer” har jag mycket
            svårt att lita på.
          </note>
          <note>
            När ni själva säger om den bortre gränsen att ni tror att fler
            kommer att få en längre sjukskrivning, tycker ni då från regeringens
            sida att ni har lyckats med att stödja och hjälpa människor att
            komma tillbaka till arbetslivet?
          </note>
          <note type="speaker">
            Anf. 18 MARIE OLSSON (S) replik:
          </note>
          <note>
            Herr talman! Det är märkligt att när det går bra för Sverige
            när ni styr är det tack vare er, men när det går bra för Sverige
            när vi styr har vi tydligen ingenting över huvud taget med det
            att göra. Då bygger ingenting på politiken. Märkligt resonemang.
          </note>
          <note>
            När det gäller den bortre parentesen är vårt synsätt detta: Man
            blir inte frisk för att man blir fattig. Sammanhållning skapas
            inte av att man försämrar för dem med låga ersättningar och gör
            skattesänkningar som gynnar dem som tjänar mest. Det skapar i
            stället klyftor. Det skapar ingen sammanhållning. Det skapar ojämlikhet.
            Samhällen med hög ojämlikhet och stora klyftor är inte trygga
            samhällen – tvärtom. Det skapar otrygghet. Vi kan väl konstatera
            att ideologiskt står vi långt ifrån varandra i de här frågorna.
          </note>
          <note>
            När det gäller de förslag som kommer att komma är det utifrån
            just den utredning som har gjorts.
          </note>
          <note type="speaker">
            Anf. 19 SOLVEIG ZANDER (C) replik:
          </note>
          <note>
            Herr talman! Ja, vi står verkligen långt ifrån varandra i det
            här avseendet. Man blir inte frisk av att man inte får några pengar,
            nej. Det var ju precis det jag sa.
          </note>
          <note>
            Det man gör nu är att man avslår ansökningar om sjukersättning,
            om sjukpenning. Det betyder att de som får avslag står utan ersättning,
            och vem i dagens Sverige kan leva utan pengar?
          </note>
          <note>
            Visst handlar det om att man ska få hjälp och stöd. Det är det
            vi vill göra från Centerpartiets sida – vi vill medverka till
            att människor får hjälp och stöd att komma tillbaka till ett arbete.
            Det är då man får inkomster, och det är då man kommer med i gemenskapen.
          </note>
          <note>
            Att höja bidragen, alla de bidrag som ni nu ska höja, betyder
            det att människor kommer tillbaka till arbetet snabbare? Nej,
            definitivt inte! Vi står oerhört långt ifrån varandra i det här
            sammanhanget.
          </note>
          <note>
            När det gäller att slå sig för bröstet och säga att när ni styr
            eller inte styr går det bra eller dåligt vet vi ju alla att konjunkturerna
            går upp och ned. Vi vet att det är betydligt lättare att få arbete
            i dag, när det är högkonjunktur. Men Gud förbjude att det på något
            sätt viker nedåt igen! Det vore förödande.
          </note>
          <note>
            Vi måste på alla sätt jobba på att få människor att medverka
            till att de kommer in i jobb. Det är det som är det viktiga. Då
            står ingen utanför. Att styra åt det hållet kan vilken regering
            som helst göra. Det gjorde vi under Alliansens tid, och det tänker
            Centerpartiet fortsätta göra efter nästa val. Det kan jag lova.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 16.)
          </note>
          <note>
            § 12 Utbildning och universitetsforskning
          </note>
          <note>
            Utbildningsutskottets betänkande 2017/18:UbU1
          </note>
          <note>
            Utgiftsområde 16 Utbildning och universitetsforskning (prop.
            2017/18:1 delvis)
          </note>
          <note>
            föredrogs.
          </note>
          <note type="speaker">
            Anf. 20 ERIK BENGTZBOE (M):
          </note>
          <note>
            Herr talman! Mina vänner och kollegor i denna kammare! I morse
            var det 1 ½ miljon barn som gick upp, borstade tänderna och förhoppningsvis
            åt frukost – om de också bäddade sängen gjorde de nog sina föräldrar
            lyckliga – innan de gick till skolan. Där möttes de av 200 000
            lärare.
          </note>
          <note>
            Tillsammans tar dessa barn och ungdomar och lärare ett av de
            absolut största ansvar man kan ta för sitt eget liv och gemensamt
            för vårt land. De förkovrar sig, de utmanar sina egna färdigheter,
            de kämpar och sliter varje dag för att lära sig mer och växa som
            människor.
          </note>
          <note>
            Herr talman! Skola och utbildning är det absolut viktigaste instrument
            vi har för att skapa rättvisa möjligheter i en värld full av ojämlikhet.
            Alla föds vi med olika förutsättningar. Alla har vi olika bakgrund,
            och vi utvecklar olika intressen och förmågor. Men det är i skolan
            vi möts för att på gemensam grund bygga livschanser. Så möjliggör
            vi inte bara klassresor; så bygger vi också hela vårt land starkare.
            Med kompetens möjliggör vi fler konkurrenskraftiga företag, och
            med tillgång till kompetensutveck ­ ling möjliggör vi livslångt
            lärande och skapar omställningsförmåga.
          </note>
          <note>
            Herr talman! I ett land som fullt ut tror på idén att det är
            vart du är på väg som spelar roll och inte varifrån du kommer,
            som tror att den idén är på riktigt och inte bara en sliten politisk
            klyscha, är det en idé som förpliktar. Att skapa likvärdiga förutsättningar
            för alla kräver att kunskapsuppdraget får stå i fokus.
          </note>
          <note>
            Låt oss här vara tydliga med att vi i Sverige har misslyckats
            med det kompensatoriska uppdraget. När kunskapsuppdraget har fått
            stå tillbaka är det de som har de sämsta förutsättningarna som
            har drabbats värst. De som har goda förutsättningar klarar sig
            helt enkelt bra ändå.
          </note>
          <note>
            Skillnaderna är i dag för stora mellan kommuner, mellan skolor
            och mellan klassrum. Det är en orimlig ordning. Varje förälder
            ska kunna känna sig trygg med att deras barn går till en bra skola
            när de ger sig iväg på morgonen.
          </note>
          <note>
            Herr talman! Svensk utbildningspolitik och svensk skola förtjänar
            högre ambitioner. Vi vet av forskning och beprövad erfarenhet
            att höga förväntningar på elevers förmåga och kunskapsutveckling
            är avgörande för att nå goda resultat i skolan.
          </note>
          <note>
            Svensk utbildning har dock alldeles för länge präglats av ursäkter,
            och det är dags att vi på fullaste allvar har höga förväntningar
            på elevernas utveckling, lärarnas kompetens och våra rektorers
            ledarskap. Men det är också hög tid att svenska folket ställer
            högre förväntningar på vår utbildningspolitik.
          </note>
          <note>
            Sverige har i dag avsevärt mindre undervisningstid än andra jämförbara
            länder. I grundskolan tappar svenska elever ett helt läsår jämfört
            med andra. På vissa av våra gymnasieprogram har vi hälften så
            mycket undervisningstid som man har i andra länder. Svenska elever
            och studenter går långa dagar i skolan men får alldeles för lite
            undervisning. Detta är inte hållbart om vi på sikt vill vara något
            annat än mediokra.
          </note>
          <note>
            Kvalitet i undervisningen är och förblir Moderaternas prioritering
            nummer ett i skolan. För att göra detta möjligt behövs ett större
            fokus på ämneskunskaper och färdigheter. Det centrala kunskapsinnehållet
            måste bli tydligare, och kunskapsuppdraget måste återigen sättas
            i centrum.
          </note>
          <note>
            Herr talman! En förutsättning för detta är att det råder ordning
            och reda i skolan – att svenska lärare och elever har den trygghet
            och arbetsro som faktiskt behövs för att de ska kunna prestera.
          </note>
          <note>
            Sverige är i dag tyvärr världsledande när det gäller sena ankomster
            och dålig ordning, när vi jämför oss med andra länder i bland
            annat PISA. Hälften av eleverna uppger för Skolinspektionen att
            de störs på lektionerna. En fjärdedel av lärarna uppger att de
            har utsatts för hot eller våld.
          </note>
          <note>
            I går mördades en elev på en svensk skola. Ett liv släcktes när
            det precis hunnit börja. En annan elev har för evigt förstört
            sitt eget liv. Detta är en tragedi utan dess like på ett personligt
            plan, men det är också ett problem för hela vårt skolsystem när
            elever och föräldrar inte kan lita på att den trygghet som ska
            finnas i skolan finns där.
          </note>
          <note>
            Reformer behövs för att tydliggöra ansvar och befogenheter. Evidensbaserade
            arbetssätt mot hot, trakasserier och kränkande behandling måste
            in på skolan, och skolan måste på fullaste allvar bli en plats
            som präglas av trygghet och arbetsro.
          </note>
          <note>
            Herr talman! Det kanske viktigaste instrumentet för att utveckla
            svensk skola är våra lärare. Jag skulle vilja påstå att politiken
            länge har överskattat sin egen roll och underskattat lärarnas
            roll för förändring i skolan.
          </note>
          <note>
            Kvalitet är inget som uppstår vare sig i kommunens årsbokslut
            eller i betygsättning. Kvalitet uppstår när skickliga lärare möter
            eleverna i klassrummet, förmedlar sin kunskap och hjälper eleverna
            att utveckla sina egna färdigheter och kunskaper.
          </note>
          <note>
            Svensk politik behöver fokusera mer på att ge lärarna bättre
            förutsättningar. Vi har haft en positiv utveckling det senaste
            decenniet, som måste fortsätta. Lärarutbildningen behöver innehålla
            mer ämneskunskap, mer ledarskap och mer ämnesdidaktik, och undervisningstiden
            för lärarna behöver öka.
          </note>
          <note>
            Vi behöver också se till att de bästa lärarna får chansen att
            jobba i de skolor som har de absolut tuffaste utmaningarna. Det
            är därför hög tid att vi utvecklar karriärtjänstreformen och ser
            till att de lärare som har de absolut starkaste kvalifikationerna
            tar sig an att jobba i utanförskapsområdena.
          </note>
          <note>
            Skolkommissionens förslag om utveckling av professionsprogram
            och kompetensutveckling för lärarna går hand i hand med det som
            också Alliansen tidigare har föreslagit. Det är en välkommen utveckling
            om vi kan få detta på plats så att vi inte behöver förlita oss
            på att det bara är lärarutbildningen som ger kompetensen för en
            hel karriär utan att lärarna också kan fortsätta att utvecklas
            i sin yrkesroll och vill vara kvar i yrkesbanan stället för att
            lämna den.
          </note>
          <note>
            Herr talman! En sak är klar om vi ska lyckas kompensera för den
            bristande likvärdigheten i svensk skola: Staten måste vara beredd
            att ta ett större ansvar för de skolor som underpresterar. Skillnaderna
            är som sagt för stora i dag, inte främst mellan kommuner och mellan
            skolor utan faktiskt mellan klassrum. Detta är inte en ordning
            som kan accepteras.
          </note>
          <note>
            Samverkan för bästa skola, som den rödgröna regeringen har satt
            igång tillsammans med Skolverket, visar tydligt att god kompetens
            finns hos Skolverket för att faktiskt utveckla de skolor som har
            de tuffaste förutsättningarna. Men den kompetensen når inte ut
            dit där den bäst behövs.
          </note>
          <note>
            Därför har Moderaterna föreslagit att vi ska inrätta nationella
            kvalitetskrav för skolan och andra delar av välfärden så att det
            blir möjligt att följa upp i vilka skolor och vilka klassrum man
            lyckas med kunskapsuppdraget och i vilka man inte gör det. Där
            man misslyckas ska kunskapskontrakt tecknas så att åtgärder kan
            sättas in av huvudmannen och staten tillsammans. Den som inte
            vill delta eller som misslyckas och inte levererar det som utlovats
            ska drabbas av kännbara repressalier. Detta ska gälla oavsett
            huvudman.
          </note>
          <note>
            Ska vi ha höga förväntningar på våra elever och våra lärare måste
            vi också ha höga förväntningar på att politiken levererar. Låt
            det en gång för alla vara klart och tydligt: Det är ingen rättighet
            i detta land att driva en dålig skola. Tvärtom har varje barn
            rätt att gå i en bra skola.
          </note>
          <note>
            Herr talman! Låt mig avslutningsvis konstatera att Sverige behöver
            en kunskapsskola – för att klara omställning och konkurrenskraft
            och för att möjliggöra livschanser. Detta kräver en skola med
            högre ambitioner och fokus på kunskap, där elever och lärare har
            arbetsro.
          </note>
          <note>
            Moderaterna och Alliansen är villiga att ta ansvaret och det
            politiska ledarskapet för att möjliggöra detta. Tyvärr har dock
            riksdagen valt att ställa sig bakom regeringens förslag till budget.
            Sveriges elever och studenter får således vänta ytterligare ett
            år på fler reformer för kunskap och ordning och reda i skolan.
          </note>
          <note>
            (Applåder)
          </note>
          <note type="speaker">
            Anf. 21 STEFAN JAKOBSSON (SD):
          </note>
          <note>
            Herr talman! Jag skulle vilja börja där föregående talare slutade.
            Vi hade, vilket talaren kanske inte håller med om, en chans att
            faktiskt fälla regeringens budget. Men de andra partierna valde
            att inte rösta så som vi föreslog, det vill säga på en gemensam
            alliansbudget, och då hamnade vi där vi är i dag.
          </note>
          <note>
            I dag ska vi tala om budget, herr talman, och jag avser att komma
            tillbaka till just punkten om pengar. Men först vill jag tala
            om några andra saker. Det var otroligt trevligt att läsa en artikel
            skriven av Isak Skogstad, före detta ordförande för Lärarnas Riksförbunds
            studerandeförening. Han slaktar nämligen en helig ko som ingen
            vågat slakta: lärarutbildningen.
          </note>
          <note>
            Vi kan ändra och reformera, herr talman, hur många gånger som
            helst, men så länge lärarutbildningen ser ut som den gör, med
            samma utbildare hela tiden, blir slutresultatet detsamma. Det
            finns alldeles för många utbildare som är alldeles för långt från
            verkligheten och skulle behöva komma ut i verksamheten. Eftersom
            skolan i dag är mer eller mindre separerad från samhället, i stället
            för tvärtom, herr talman, blir det väldigt tokigt.
          </note>
          <note>
            Jag ska be herr talmannen tänka väldigt långt tillbaka, till
            den tid när han var en liten parvel och jag själv var ett litet
            barn. Det var ungefär på stenåldern vi var så unga. Då hade vi
            lärare med en väldigt bra utbildning. De var kunniga i sitt ämne
            och hade en bra ledarskapsutbildning, och framför allt var de
            pedagogiskt kunniga.
          </note>
          <note>
            Sedan har lärarutbildningen ändrats gång på gång. Vi har spridit
            lärarutbildningen på fler och fler olika högskolor. När OECD var
            här och tittade föreslog de att vi skulle ta bort ungefär tio
            av de lärarhögskolor vi har i dag därför att de inte håller kvaliteten.
          </note>
          <note>
            Vad var det då som gjorde att den här bästa läraren som herr
            talmannen kanske tänkte på förut när jag talade om skolan – vi
            har alla någon lärare vi tänker på som den bästa – var den bästa?
            Oftast var det att man var ämneskunnig, var en duktig ledare och
            pedagog och var närvarande. Man hade tid, och man orkade vara
            en bra lärare.
          </note>
          <note>
            Finns det många bra lärare i systemet i dag? Ja, herr talman,
            det finns otroligt många bra lärare. Men de orkar inte vara bra
            lärare, och jag ska återkomma till varför.
          </note>
          <note>
            Vad var det som gjorde att denna lärare var bra? Jo, det var
            för att man inte släppte in vem som helst på lärarutbildningen.
            Det var en viss standard. I dag, för andra gången, visar det sig
            att man återigen kan komma in på lärarutbildningen med ett resultat
            på 0,05 från högskoleprovet. Jag anser inte att det är nästa generations
            duktiga lärare som har så lågt resultat på detta kunskapstest.
          </note>
          <note>
            Vad behöver vi göra? Vi kanske ska se till att vi har gemensamma
            tester på alla lärarutbildningar. Om man läser matematik på lärarutbildningen,
            oavsett vilket universitet eller vilken högskola man läser på,
            ska det en gång om året säkerställas att det är samma kvalitet
            på alla utbildningar. Det kan göras med ett enkelt digitalt test.
            Kan alla till exempel Pythagoras sats eller inte? Har de förstått
            det när de går utbildningen?
          </note>
          <note>
            Det ska kanske vara som i Singapore, där man går bredvid någon
            innan man ens över huvud taget söker in på lärarutbildningen.
            Staten betalar under en eller två månader för att man ska kunna
            gå bredvid en duktig och kunnig lärare i denna Singaporemodell,
            som jag kommer att tala mer om senare. Där kan man direkt avgöra
            om en person har vad som krävs för att bli en bra lärare.
          </note>
          <note>
            Jönköpings universitet och Linnéuniversitetet har infört ett
            lämplighetstest. 3–5 procent av alla elever som valde att göra
            lämplighetstestet fick inte gå vidare för att de var direkt olämpliga.
            Vi måste städa lärarutbildningen, och vi måste se till att den
            faktiskt innehåller saker som är viktiga för den. Hur gör vi detta?
            Vi kan börja med att lyssna på företagen. Det är faktiskt företagen
            som ska anställa de elever som kommer ut från utbildningen. Där
            har vi någonting som vi måste jobba otroligt mycket med.
          </note>
          <note>
            Herr talman! Jag tror nämligen att bilen inte blir bättre än
            den utbildning som mekanikern har. Om vi översätter detta till
            skolan tror jag att de flesta förstår vad jag talar om.
          </note>
          <note>
            Jag lovade att återkomma till pengarna, och det ska jag göra
            nu. Är det mer pengar som vi behöver i det svenska skolsystemet?
            Är det fler miljarder som vi behöver stoppa in? Nej, det är det
            inte. Det land som har lyckats bäst i världen med sin skola, nämligen
            Singapore, använder 3,3 procent av sin bruttonationalprodukt till
            skolan. I Sverige använder vi 5,6 procent, nästan dubbelt så mycket
            pengar. Men vi är inte närheten av resultatet i Singapore. Jag
            tror nämligen inte att ett badkar som läcker för att det har en
            massa hål kommer att fyllas om man häller i mer vatten. Jag tror
            att man ska laga hålen först. Hur gör vi detta?
          </note>
          <note>
            Vi har föreslagit Singaporemodellen som en modell som har 18
            olika nivåer, där man fokuserar på ämneskunskap, ledarutbildning
            eller pedagogisk kunskap. I denna Singaporemodell finns det tillräckligt
            många olika nivåer för att alla lärare ska hitta sin plats. Självklart
            finns det olika kunskapsnivåer hos lärare; konstigt vore det annars.
            Här har man möjligheten. Det blir verkligen också en löneskillnad
            på riktigt för dessa personer.
          </note>
          <note>
            Erik Bengtzboe, som är en klok person, nämnde en sak men glömde
            att säga en annan sak. Det är nämligen så att de svenska eleverna
            har 200 fler timmar i skolan än barnen i Singapore. Det handlar
            alltså inte om antalet timmar, utan det handlar om kvaliteten
            på de timmar som man har i klassrummet.
          </note>
          <note>
            Vi har sedan tidigare föreslagit jourklasser och även pliktskola.
            Nu har återigen, och jag håller med föregående talare, en människa
            blivit dödad på grund av att vi inte har någon säkerhet i de svenska
            skolorna i dag. När vi gick skolan på vår tid fanns det också
            problem, men inte på den nivå som i dag. Man knivmördade inte,
            man knivskar inte och man misshandlade inte. Detta fanns inte.
            Framför allt, herr talman, fanns inte dessa problem så långt ned
            i åldrarna – i 12–13-årsåldern – som i dag. Det är stora problem
            kring detta.
          </note>
          <note>
            Vi har föreslagit pliktskola. Någonstans måste vi bestämma oss
            för att de elever som finns i det svenska skolsystemet måste vara
            skyddade när de går i den svenska skolan. Pliktskola innebär helt
            enkelt att man plockar bort den elev som är föremål för förundersökning
            eller som har befunnits skyldig till ett brott till dess att man
            kan hantera denna elev på ett korrekt sätt. Vi kan inte fortsätta
            att offra de elever i klassrummet som faktiskt vill lära sig någonting.
          </note>
          <note>
            Vilka lösningar är det som vi presenterar från Sverigedemokraterna
            i vår budget? Det handlar om kringpersonalen. Vilka är det? Jo,
            det är den personal som kommunerna sedan 1991 har använt som budgetregulator.
            Så fort budgeten har varit lite dålig har man skurit ned på det
            svenska skolsystemet lite till, lite till och lite till. Vi lärare
            är lite dumma i huvudet, så vi gör dessa saker också. Vi tar i,
            sedan tar vi i lite till och så vidare. Till slut slutar vi, byter
            yrke eller sjukskriver oss. Så är lärare som människor. Vi är
            empatiska, och vi vill göra allting. Vi kan inte stå och titta
            på när en elev mår dåligt. Då vänder vi ut och in på oss själva.
            När man har skurit ned på antalet kuratorer, sjuksystrar, skolläkare
            och all personal som finns runt omkring lärarna, då måste lärarna
            göra detta också, därför att vi lärare vill att det ska fungera.
            Vi vänder ut och in på oss själva.
          </note>
          <note>
            Ett förstatligande av många av de saker som i dag ligger på kommunerna
            skulle innebära besparingar både när det gäller pengar och när
            det gäller elever. Hur kommer det sig att vi på 20 år har hamnat
            där vi är i dag, i en skola som har så mycket problem? Jag skulle
            våga gissa, herr talman, att det beror just på nedskärningarna
            av kringpersonalen, som gör att lärarna inte orkar vara bra lärare.
            Vi tappar både kunskap och personer som kan ta hand om elever
            som inte mår bra. Har man ingen att tala med går man inte in i
            klassrummet och pratar, utan då blir man utåtagerande i klassrummet.
          </note>
          <note>
            Vi har också föreslagit förberedelseskola, så att de nyanlända
            som kommer till Sverige faktiskt kan svenska innan de kliver in
            i klassrummet och att de faktiskt kan tillgodogöra sig den utbildning
            som ges i det normala svenska klassrummet. Där behöver man gå
            tills man kognitivt, socialt och kunskapsmässigt när det gäller
            det svenska språket faktiskt kan tillgodogöra sig utbildningen.
          </note>
          <note>
            Det är trevligt att höra att även Moderaterna har tänkt som vi
            när det gäller academy schools, som vi fick med oss från England
            när vi var där – ett statligt övertagande av de skolor som inte
            fungerar; det kvittar om de är privata eller kommunala. Vi måste
            gå in och se till att en skola år efter år inte kan underprestera;
            det går inte. Det skulle vara trevligt att ta en kopp kaffe med
            Erik och prata om detta. Då kanske vi kan ta fram en bra plan
            för detta, även med de andra partierna.
          </note>
          <note>
            Herr talman! Det viktigaste för alla våra lärare, elever och
            kollegor där ute är nämligen långsiktighet. Låt oss här inne bråka
            om småsaker i skolan. Vi hittar säkert på saker som vi kan bråka
            om. Men en långsiktighet när det gäller de viktigaste och de mest
            grundläggande sakerna är vad det svenska skolsystemet behöver,
            inte en massa nya reformer.
          </note>
          <note>
            Vi har även föreslagit att karensdagen ska tas bort för lärare
            och all personal i skolan. Alla som jobbar som lärare vet att
            när man jobbar som lärare är dessa kära barn ganska så snoriga
            vissa tider på året. Om man som lärare får en karensdag när man
            blir sjuk – en lärarlön är inte alltför stor att leva på – går
            man till skolan ändå och jobbar. Då smittar man sina kollegor
            och andra. Jag vet inte hur många lärarkollegor som har kommit
            in i fikarummet och hostat och sagt att de egentligen inte borde
            vara där. Nej, det borde de egentligen inte vara. Men man gör
            det ändå, eftersom man inte vill knuffa över allt ansvar på sina
            kollegor. Men vi föreslår att karensdagen tas bort för lärare
            och all personal i skolan.
          </note>
          <note>
            Hur vill vi att skolan ska se ut? Jag tror väldigt mycket på
            att vi behöver ha ett samhälle som sitter ihop. Vi kan inte som
            i dag låta skolan och det övriga civilsamhället leva var för sig.
            Vi måste se till att koppla ihop dem. Det gör man med små och
            enkla medel som att se till att arbetslivsorienterad undervisning
            bedrivs. Vi ser till att företagen får komma in och berätta för
            skolorna vad de vill. Jag vet inte det. Det är flera år sedan
            jag jobbade som lärare, och jag har inte koll på exakt vad företagen
            vill i dag. Lärarutbildningen innehåller inte heller direkt några
            bra fortutbildningar när det gäller vad lärarna behöver och vad
            eleverna behöver. Just nu är lärarutbildningen mycket flexibel,
            och det är bra, därför att samhället är mycket flexibelt. Med
            tanke på att samhället är så flexibelt som det är vet vi i dag
            inte vad eleverna behöver kunna om tio år. Därför är det så otroligt
            viktigt att vi arbetar tillsammans med näringslivet, dit eleverna
            faktiskt ska.
          </note>
          <note>
            Vad är skolan egentligen? Det är ganska många år av ett sätt
            att försöka lära sig hur man lär sig. Genom att ta till sig dessa
            saker och genom att ha kontakt med samhället vet man helt plötsligt
            varför man studerar.
          </note>
          <note>
            Jag ska ta ett exempel. Jag var på ett studiebesök på ett företag
            med en elev i årskurs 5 eller 6. Helt plötsligt blev elevens ögon
            hur stora som helst. Han kom in på ett företag som han insåg att
            han ville jobba på. Han sa: Magistern, här vill jag jobba.
          </note>
          <note>
            Prata inte med mig, sa jag. Prata med den som äger företaget.
            Det gjorde denna elev. Han gick fram och pratade med den person
            som ägde företaget. Ägaren av företaget talade om för eleven vad
            han skulle göra – att han skulle gå ut årskurs 9 med vissa betyg,
            att han skulle välja en viss gymnasieinriktning, att skulle ta
            körkort och att han skulle sommarjobba på företaget så mycket
            han kunde. Denna elev hade 100 procent motivation under resten
            av sin studietid.
          </note>
          <note>
            Herr talman! Med detta sagt önskar jag alla lärarkollegor, alla
            rektorer, alla elever i Sverige och även mina kollegor i Riksdagshuset
            en skön jul.
          </note>
          <note>
            I detta anförande instämde Crister Spets (SD).
          </note>
          <note type="speaker">
            Anf. 22 ERIK BENGTZBOE (M) replik:
          </note>
          <note>
            Herr talman! Jag får väl ta och tacka Stefan Jakobsson och Sverigedemokraterna
            för fikainbjudan. Jag tror dock inte att det Sveriges skolor behöver
            är fler fikapauser, utan jag tror att det som behövs är fler reformer
            för stärkt kunskap. Jag tror att det är där vi ska ta vår utgångspunkt.
            Om Sverigedemokraterna primärt är intresserade av att fika tror
            jag att det finns andra politiska partier man kan göra det tillsammans
            med och där man har större framgång just på fikafronten.
          </note>
          <note>
            Den svenska skolan behöver reformer för att stärka kunskapsutveck
            ­ lingen. En sådan reform vore att göra grundskolan tioårig genom
            att se till att förskoleklassen faktiskt blev den nya årskurs
            1. Det är någonting denna riksdag har fattat beslut om ett flertal
            gånger tidigare, men där har Sverige ­ demokraterna bytt fot.
            Man har gått på den rödgröna regeringens linje och valt att i
            stället göra förskoleklassen obligatorisk.
          </note>
          <note>
            Förskoleklassen faller därmed utanför de viktiga delarna av läroplanen
            och skollagen, vilket hade varit den stora fördelen med att inkorporera
            den i grundskolan. Då hade även pedagogiken kunnat användas hela
            vägen igenom. Vi vet också från modern forskning att elevernas
            syn på förskoleklassen är att den ger en känsla av att tvi ngas
            börja skolan två gånger. I stället för att fika borde alltså Sverigedemokraterna
            kanske i stället fundera på hur stringent man är i sin politik
            och leverera reformer som faktiskt leder till ökad kunskapsutveckling.
          </note>
          <note>
            Herr talman! Detta väcker också vissa andra frågor om hur Sverigedemokraterna
            egentligen ser på utbildningspolitiken. Man står i talarstolen
            och hävdar att mer pengar inte är lösningen, men den som läser
            Sverigedemokraternas budgetförslag ser att det handlar om mer
            pengar överallt. Det är småsatsningar överallt, på alltifrån att
            rusta upp skolgårdar till att finansiera skoluniformer till Sveriges
            elever. Detta är ett återkommande tema från Sverigedemokraterna,
            i utskott efter utskott och på område efter område: Pengar ska
            kastas på alla problem, helt enkelt. Det tvingar mig att ifrågasätta
            seriositeten i Sverigedemokraternas politik.
          </note>
          <note type="speaker">
            Anf. 23 STEFAN JAKOBSSON (SD) replik:
          </note>
          <note>
            Fru talman! Om man har jobbat som lärare i ett system där det
            under en kort lärarkarriär har genomförts reformer fem gånger
            inser man ganska tidigt att det inte är mer ryckiga reformer vi
            behöver. I stället behöver vi en långsiktig politik.
          </note>
          <note>
            Jag förstår att Erik Bengtzboe tycker att det är kul att göra
            sig lustig över detta med fikapauser, absolut, men det vi som
            politiker behöver göra är att faktiskt sätta oss ned och gemensamt
            komma överens om en långsiktig politik – precis som Finland gjorde.
            Jag tror att det var 1985, fru talman, som Finland bestämde sig
            för att det var dags att sluta bråka om skolan. Alla politiska
            partier satte sig ned, och sedan dess har man genomfört en halv
            reform. Under samma tid har Sverige genomfört fem stora reformer.
            Det är inte fler reformer vi behöver.
          </note>
          <note>
            Huruvida man anser att vi har bytt fot eller inte beror nog på
            om man läser vad vi har skrivit från början. Vi är ju vågmästare
            i Sveriges riksdag, och av den anledningen kan vi ibland försöka
            tvinga fram olika steg från de olika partierna. Eftersom de olika
            partierna konsekvent väljer att inte tala med oss, oavsett hur
            bra politik vi har, och eftersom Moderaterna det senaste året
            har valt att kopiera extremt mycket av vår politik – konstant,
            hela tiden – och springa ifatt oss i olika ämnen är ju frågan:
            Varför inte sätta sig ned och tala om dessa frågor?
          </note>
          <note>
            Nej, vi har inte bytt fot, Erik Bengtzboe. Om du läser exakt
            vad vi har skrivit från början ser du att vi stod i mitten i den
            här frågan. Regeringen låg någonstans långt ute på kanten, och
            Alliansen låg lite närmare oss just då. Därefter har regeringen
            närmat sig oss, och helt plötsligt var regeringens förslag närmare
            vårt originalförslag än vad Alliansens var. Då väljer vi att genomdriva
            den politik som ligger oss närmast om hjärtat och inte det Alliansen
            tycker. Om ni känner er svikna av det är det ert problem, inte
            mitt.
          </note>
          <note type="speaker">
            Anf. 24 ERIK BENGTZBOE (M) replik:
          </note>
          <note>
            Fru talman! Ja, att svensk skola inte behöver ryckiga reformer
            utan långsiktiga spelregler är helt korrekt.
          </note>
          <note>
            Det är just därför det är så anmärkningsvärt att Sverigedemokraterna
            inte ser bjälken i det egna ögat. Ett antal gånger stöder man
            i Sveriges riksdag en linje där förskoleklassen görs till en del
            av grundskolan, vilket innebär att det finns en politisk majoritet
            och att detta därmed skulle vara möjligt. Sedan vänder man, backar
            och förändrar därmed förutsättningarna för alla Sveriges grundskolor.
            Det är inte ett seriöst sätt att bedriva politik.
          </note>
          <note>
            Man kan absolut argumentera för att förändringar ska göras i
            steg, och man kan absolut argumentera för att det går att byta
            fot. Men att byta fot så ofta, så fort och så oseriöst som Sverigedemokraterna
            gör är helt enkelt inte något som bidrar till långsiktighet. Stefan
            Jakobsson säger detta i dag, fru talman. Vad han kommer att säga
            nästa vecka och vart detta då tar vägen får vi helt enkelt se.
          </note>
          <note>
            Fru talman! Låt mig avslutningsvis konstatera den historielöshet
            jag tycker att Stefan Jakobsson gav uttryck för i sitt anförande
            i talarstolen. Han gav sken av att hot, våld och otrygghet är
            ett nytt problem i det svens ­ ka samhället, och det är helt enkelt
            inte korrekt. Det har absolut blivit en otryggare och mindre ordningsam
            situation på Sveriges skolor, men att ge sken av att hot, våld
            och till och med – i absolut värsta fall – dödsfall är något nytt
            är inte seriöst.
          </note>
          <note>
            Det är i stället någonting som tyvärr går hand i hand med Sverigedemokraternas
            övergripande politiska agenda – att misstänkliggöra människor
            som kommer från andra länder och väljer att bosätta sig i Sverige.
          </note>
          <note>
            (Applåder)
          </note>
          <note type="speaker">
            Anf. 25 STEFAN JAKOBSSON (SD) replik:
          </note>
          <note>
            Fru talman! Om Erik Bengtzboe, som ändå är en ganska duktig statistiker,
            hade läst Brås senaste rapport hade han vetat att alla brott utom
            egendomsbrott har ökat i Sverige de senaste tio åren. Jag välkomnar
            alltså att han läser statistiken.
          </note>
          <note>
            Huruvida de människor som begår brotten har olika hårfärg, hudfärg
            eller ursprung har jag inte sagt ett ljud om, och jag tycker att
            det är väldigt tråkigt om vi ska ha den debatten här. Det har
            nämligen visat sig, senast i Aftonbladet och tidigare i Dagens
            Samhälle, att Sverigedemokraterna har fler utlandsfödda företrädare
            än Moderaterna, Centerpartiet, Liberalerna och KD ute i kommuner
            och landsting. På så sätt känns det väldigt konstigt att vi över
            huvud taget ska diskutera detta i debatten. Man kan ljuga med
            hjälp av statistik, men i det här fallet ljuger den faktiskt inte.
          </note>
          <note>
            Vad är det Sverigedemokraterna vill ha? Jo, vi vill ha mer pengar
            på rätt ställe och inte göra som i dag, det vill säga bara ösa
            in pengar i förhoppning om att det ska lösa problemen. Vi satsar
            i stället på specifika saker som vi vet ger effekt i det hela.
          </note>
          <note>
            När det gäller att som sverigedemokrat bli kallad kappvändare
            och få höra att man byter åsikt fort vet jag inte vad jag ska
            säga. Det finns ett lustigt namn på Moderaterna som har med kopieringsapparater
            att göra och betyder att man byter fort, ofta och väldigt mycket
            – framför allt efter partiledarbytet. Jag hoppas att man inom
            Moderaterna själv vet vilken politik man just nu driver. Är det
            någonting Sverigedemokraterna står för är det konservatism, och
            vi står fast vid vår linje. Att det inte passar Alliansen eller
            regeringen är som sagt deras problem, inte vårt.
          </note>
          <note>
            Med det skulle jag vilja önska även Erik Bengtzboe en god jul.
          </note>
          <note>
            Anf. 26 ULRIKA CARLSSON i Skövde (C):
          </note>
          <note>
            Fru talman! Det lackar mot jul. Jag tror att vi alla vet vilken
            hektisk period det är i många skolor, och jag vill uttrycka den
            beundran jag känner för det hårda arbete elever och lärare har
            gjort under det år som har gått. Det handlar om att slutföra många
            av de projekt man har arbetat med och om olika prov, men det handlar
            i många skolor också om att öva inför lucia, julspel och så vidare.
            Det är alltså en period då elever får möjlighet att både diskutera
            kunskapsresultat och faktiskt ägna sig åt en hel del roliga saker,
            och det är viktigt att skolan på olika sätt ser hela eleven.
          </note>
          <note>
            Detta är ett budgetbetänkande där vi har möjlighet att diskutera
            hela skolans område, och därför är det en viktig debatt. Den gäller
            alltifrån förskola till vuxenutbildning, högre utbildning och
            forskning. Jag ser det som oerhört viktigt att vi på olika sätt
            beskriver verkligheten som den är, med de utmaningar som finns
            och med de faktiska förslag som finns från de olika politiska
            partierna.
          </note>
          <note>
            Jag vill redan från början nämna att Centerpartiet har ett särskilt
            yttrande i betänkandet. I och med att budgetramarna är satta sedan
            tidigare och vi inte har samma upplägg som regeringen i vårt budgetförslag
            väljer vi alltså att inte delta i beslutet.
          </note>
          <note>
            Någonting jag uppskattar med regeringens budget men ändå är frustrerad
            över, om vi ska börja i den änden, är de specialdestinerade statsbidragen.
            Det är bra att man skriver att man ska göra någonting åt dem nästa
            år, men det är synd att man i årets budget inte har större förmåga
            att faktiskt motverka den ryckighet som finns i verksamheten på
            olika sätt.
          </note>
          <note>
            Jag möter många kommunpolitiker som är oerhört frustrerade, och
            jag vet att regeringen också känner det. De olika statsbidragen
            söks beroende på hur populära de är, och man får inte möjlighet
            till samma som året innan. Det kan i stället minska med ända uppemot
            90 procent jämfört med vad man tidigare hade till olika satsningar,
            inte minst inom elevhälsoområdet.
          </note>
          <note>
            I det sammanhanget ska jag också säga att man inte enbart kan
            skylla på den ena eller den andra. Från den nationella nivån har
            vi alla, på olika sätt, velat vara kraftfulla i det politiska,
            och specialdestinerade statsbidrag har använts som en sådan kraftfull
            åtgärd. Men när vi nu ser hur det ser ut i verkligheten tycker
            jag att vi har ett gemensamt ansvar för att på olika sätt skapa
            långsiktighet för den svenska skolan så att den även fortsättningsvis
            ska kunna arbeta med det viktiga kvalitetsuppdrag som den har.
          </note>
          <note>
            Det var med glädje vi tog emot den lilla förändring som hade
            skett i Pirls när man tittade på läsförmågan hos eleverna i årskurs
            4 i den svenska skolan. Det är klart att vi vet att det är elever
            och lärare som på olika sätt har förtjänat det positiva omnämnandet
            när det gäller den förbättringen. Men vi som politiker behöver
            också fundera på hur vi fortsättningsvis kan ge ett stöd för att
            arbeta långsiktigt med denna kvalitetsutveckling.
          </note>
          <note>
            Det finns några saker som jag tycker hotar tryggheten att arbeta
            långsiktigt. En sak är det fria skolvalet och den kritik som hela
            tiden finns. Denna riktar sig kanske inte just mot det fria skolvalet
            men mot ett ganska stort antal skolor, såväl mot förskolor som
            mot grundskolor och gymnasieskolor. Jag tänker på frågan om vinster
            i välfärden. Man tar ut en liten fråga, som faktiskt stör arbetet
            i många av dessa skolor på ett sätt som till slut även drabbar
            eleverna.
          </note>
          <note>
            En annan fråga, som har nämnts tidigare i debatten, handlar om
            tioårig grundskola. Jag tycker att det är oerhört synd att man
            från regeringens sida inte vågade ta steget fullt ut och låta
            eleverna börja sko lan en enda gång. I stället har man kvar detta
            mellanår, som i och för sig på ett antal ställen är riktigt bra
            och som inte skapar ett vakuum men väl ett mellansteg.
          </note>
          <note>
            Jag vet att många är nöjda med sina egna barns förskoleklassverksamhet,
            men om vi tittar på den stora bilden märker vi att det tyvärr
            finns alltför många verksamheter som inte håller den kvalitet
            som man skulle förvänta sig av dem. Detta gör att kunskapsutvecklingen
            inte blir så bra som den borde vara.
          </note>
          <note>
            I det senaste replikskiftet hörde vi en liten analys från Stefan
            Jakobsson om vem som hade förflyttat sig mot vem. Sverigedemokraterna
            var på något sätt den så kallade stabiliteten i mitten, medan
            de övriga partierna hade rört sig åt diverse håll. Jag skulle
            gärna diskutera detta vidare med Stefan Jakobsson vid tillfälle
            – nu är han tyvärr inte kvar i rummet.
          </note>
          <note>
            En jätteviktig utmaning, som jag vet att vi har en gemensam syn
            på, handlar om lärarbristen. Vi har inte tillräckligt många legitimerade,
            behöriga lärare, och lärare kanske inte heller undervisar i de
            ämnen de har behörighet för.
          </note>
          <note>
            Här skulle jag önska att det fanns ett större mod att på olika
            sätt fundera på saker och ting. Vad gör vi under de närmaste fem,
            sex eller sju åren när vi nu säger att det fattas 50 000–60 000
            lärare? Vi vet att det kommer att ta ganska lång tid att komma
            till rätta med denna utmaning.
          </note>
          <note>
            Vi har till exempel föreslagit att man frångår lärarlegitimationen.
            Detta beror inte på att vi inte tycker att lärarlegitimation är
            en viktig del av kvalitetsarbetet, utan det beror på att vi på
            olika sätt måste fundera igenom hur vi ska kunna skapa en hållbarhet.
            För de elever som går i skolan just nu kommer de närmaste sex
            sju åren att motsvara större delen av deras skoltid. Vi har därför
            ett särskilt ansvar för att fundera på dessa saker. Då får inte
            det bästa bli det godas fiende, så att vi inte förmår att ta ett
            antal steg på vägen för att stärka detta.
          </note>
          <note>
            Jag ska väl säga att det också görs mycket. Teach for Sweden
            lyftes upp i debatten i går, och vi gör detsamma i dag i samband
            med satsningar i Centerpartiets budget. Från Centerpartiets sida
            kallar vi detta för kompe ­ tensutvecklingsgaranti, och vi ser
            stora likheter med professionsutveck ­ lingsprogrammen i Skolkommissionens
            förslag. Dessa delar är viktiga för oss att kunna jobba vidare
            med.
          </note>
          <note>
            En annan del som jag skulle vilja nämna, som jag ser som ett
            hot som påverkar skolan negativt, är att vi inte på riktigt allvar
            ser till att det är bra kvalitet i utbildningen för nyanlända.
            Vi ger inte fullt ut den tid som behövs.
          </note>
          <note>
            Det låter bra när man säger att man har individuella studieplaner,
            men om dessa i alltför låg grad håller god kvalitet och har tillräcklig
            tidsomfattning innebär de inte någon bra början för unga människor
            som kommer till vårt land och ska lära sig språket och de andra
            saker som behövs för att de ska kunna komma igång med sin utveckling
            på ett bra sätt.
          </note>
          <note>
            Vi har föreslagit någon form av intensivutbildning för att man
            på olika sätt ska kunna stärka detta.
          </note>
          <note>
            Fru talman! Jag skulle vilja nämna det som har varit på tapeten
            på olika sätt och som har varit väldigt aktuellt, även om detta
            kanske är ett slarvigt uttryck. Det gäller metoo-uppropen.
          </note>
          <note>
            Det är klart att dessa för skolans del har varit smärtsamma att
            läsa. Det har varit smärtsamt att som lärare läsa om elevers upplevelser
            – inte minst om elever som berättat för olika lärare och rektorer
            men inte blivit trodda eller tagna på allvar. Jag tror att vi
            alla bär med oss dessa berättelser.
          </note>
          <note>
            Det handlar också om hur lärare har upplevt att de blivit behandlade
            av elever och om behandlingen elever emellan. Där är det oerhört
            viktigt att vi funderar på hur vi ska gå vidare.
          </note>
          <note>
            Häromdagen hade jag ett samtal med Helene Hellmark Knutsson som
            hade med lärarutbildningarna att göra. Jag blev väldigt glad när
            ministern öppnade för att titta på lärarutbildningens olika delar
            när det gäller sex ‑ och samlevnadsundervisning och värderingsfrågor
            samt när det gäller examensmålen. Man lovar inte att göra någonting,
            men det finns en öppning för att stärka det hela så att styrdokumenten
            blir så kraftfulla som de måste vara i detta sammanhang.
          </note>
          <note>
            Det är viktigt att skolan är en trygg miljö. Den fruktansvärda
            nyhet vi nåddes av i går har redan nämnts här, så jag ska inte
            gå närmare in på detta. Det är klart att det är oerhört smärtsamt
            att fundera på allt som det innebär när det till och med blir
            så att en elevs liv tar slut under skoldagen. Inte minst är det
            smärtsamt för de lärare och elever som finns på samma skola, med
            tanke på den otrygghet som uppstår.
          </note>
          <note>
            Här är det viktigt att elever och lärare får det stöd de behöver.
            Tack och lov är det väldigt sällan sådant här sker. Det har ju
            dock hänt förut, och det är viktigt att vi jobbar vidare med denna
            fråga.
          </note>
          <note>
            Fru talman! Jag tänkte nu återkomma till något positivt apropå
            reger ­ ingens politik. Jag vet inte om jag får tillfälle att
            göra det senare under debatten, men jag vill tacka minister Anna
            Ekström för det som togs beslut om i går när det gäller det som
            hela riksdagen har ställt sig bakom i fråga om möjligheten till
            eftergymnasial utbildning för elever som gått särgymnasium eller
            liknande.
          </note>
          <note>
            Detta ser jag som oerhört viktigt. Flera allianspartier har motionerat
            om det, och hela utskottet ställde sig bakom det. Jag vet att
            det här är en fråga som många olika partier har drivit. Det känns
            väldigt positivt att detta nu kommer, och jag ser fram emot möjligheten
            att utveckla det. Jag vet att ministern till exempel har tagit
            del av verksamheten vid SV Kulturcollege i Örebro. Det finns modeller
            som man ganska snabbt skulle kunna använda. Jag tackar som sagt
            för detta!
          </note>
          <note>
            Avslutningsvis, fru talman, skulle jag vilja säga någonting om
            det som är viktigt för Centerpartiet när det gäller utbildning
            till jobb.
          </note>
          <note>
            De satsningar som finns i vår budget omfattar bland annat satsningar
            på ung företagsamhet, för att på olika sätt koppla denna närmare
            näringslivet.
          </note>
          <note>
            Det handlar också om satsningar på yrkeshögskolan. Makten ska
            även i fortsättningen vara så nära dem som beslutar om verksamheten
            som möjligt. Detta ser jag som en oerhört viktigt kvalitetsfaktor.
          </note>
          <note>
            Det handlar vidare om kompetensförsörjning och om att elever
            får den vägledning och det stöd som de behöve r. Därför handlar
            det om studie ‑ och yrkesvägledarna och om satsningar på ledarskap.
          </note>
          <note>
            Min förhoppning är att vi på olika sätt – både genom en kraftfull
            oppo ­ sitionspolitik och, i ett antal frågor, tillsammans med
            regeringen – ska se till att vi förmår att stärka kvaliteten i
            den svenska skolan. Det är för elev ­ ernas skull som vi har dessa
            oerhört viktiga förslag på olika sätt att göra det.
          </note>
          <note>
            Än en gång vill jag säga att vi inte deltar i beslutet men att
            vi har ett särskilt yttrande, där mycket mer av det som är vår
            politik finns beskrivet.
          </note>
          <note>
            Avslutningsvis vill jag passa på att önska talmannen, mina utskottskollegor
            och – framför allt – alla elever och lärare i den svenska skolan
            ett riktigt skönt jullov!
          </note>
          <note>
            (Applåder)
          </note>
          <note type="speaker">
            Anf. 27 CHRISTER NYLANDER (L):
          </note>
          <note>
            Fru talman! Även jag vill inleda med att uttrycka den bedrövelse
            jag känt när jag i samband med metoo läst berättelser från skolan
            och andra delar av samhället samt den bedrövelse jag kände när
            jag tog del av den tragiska händelse som inträffade i går – tyvärr
            har liknande händelser inträffat i svenska skolor vid tidigare
            tillfällen.
          </note>
          <note>
            Skolan ska vara en plats man går till med glädje och kunskapstörst
            – inte med rädsla och förtvivlan.
          </note>
          <note>
            Den här debatten handlar om hela utbildningsväsendet, från förskola
            till forskning.
          </note>
          <note>
            Vi har ett särskilt yttrande, men vi deltar inte i beslutet.
            Låt mig ändå börja någonstans i mitten av hela utbildningssystemet,
            nämligen på siffran 18 600. Så många var de elever som i våras
            fick beskedet att de inte var behöriga till gymnasieskolan. Efter
            de nio år som de hade gått i grundskolan fick de beskedet att
            de inte hade skaffat sig de kunskaper som de behövde för att komma
            vidare till gymnasieskolan.
          </note>
          <note>
            Om man tänker sig att det går 30 elever i varje klass är det
            600 skolklasser fyllda av unga människor som är mitt i livet och
            som hoppas på att i glädje ge sig vidare, antingen till gymnasieskolan
            eller till arbetslivet, och ta del av livet på olika sätt. 600
            klassrum fyllda med elever som inte lyckades med att få grundskolans
            kunskaper med sig tog sig inte in på gymnasieskolan.
          </note>
          <note>
            Andelen behöriga har sjunkit de senaste åren, och det är kanske
            ett av de största bekymmer vi har just nu i svensk politik. Om
            man inte blir behörig i grundskolan – grundskolan heter ju grundskolan
            därför att den ska leverera grunden både kunskapsmässigt och på
            andra sätt – har man väldigt svårt att ta sig vidare till någonting
            annat. Man kommer inte in på gymnasiet, och man har svårt att
            ta sig vidare till arbetslivet. Man har också svårt att på andra
            sätt delta fullt ut i samhällslivet. Det är otroligt bekymmersamt
            att 18 600 elever möts av detta besked, och det bara i år.
          </note>
          <note>
            Fru talman! Vi måste se till att varje människa får en ny chans,
            därefter en ny chans och sedan ännu en ny chans. Det är otroligt
            viktigt att klara de kunskaper som krävs för att komma in på gymnasiet,
            oavsett om man vill gå på gymnasiet eller inte, för grundskolan
            är som sagt grunden för mycket annat.
          </note>
          <note>
            Vi måste se till att fler lyckas tidigt och klarar sig redan
            i grundskolan. Även om vi har skyddsnät som fångar upp senare
            måste vi se till att man verkligen klarar grundskolan. Då krävs
            ett tydligt fokus på kunskap, på arbetsro, på den enskilde elevens
            behov, möjlighet och förmåga och en tydlig signal från hela samhället
            att vi värderar skolan mycket högt.
          </note>
          <note>
            Varje elev måste jobba så hårt som hon eller han kan. Varje vuxen
            människa, särskilt föräldrarna naturligtvis, måste också bidra.
            Alla måste säga: Detta med skolan är väldigt viktigt. Jag är beredd
            att hjälpa till på det sätt jag kan.
          </note>
          <note>
            Det är klart att föräldrarna har ett särskilt ansvar. Men alla
            vuxna människor i samhället måste bidra till att uppvärdera skolan
            och fundera på hur de kan se till att fler lyckas i skolan, därför
            att inget är viktigare för vare sig den enskilde individen eller
            samhället som helhet.
          </note>
          <note>
            Fru talman! Man måste starta tidigt. Därför är det viktigt att
            förskolan fungerar riktigt bra. Svensk förskola är riktigt bra,
            men fler bör gå i förskolan. Förskolan bör mer än i dag sikta
            in sig på att fler ska lära sig mer och få nosa lite grann på
            kunskaper i att läsa och skriva och på matematikens hemligheter.
            Vi behöver en inspektion som ser till att förskolan levererar
            det som man vill att den ska göra enligt läroplanen. Men vi måste
            också ha en skolstart vid sex års ålder, i stället för det mischmasch
            som regeringen nu håller på att införa.
          </note>
          <note>
            Vi behöver en grundskola med mer tid. Det är för lite undervisningstid
            och för få lektioner i svensk skola. Det bör läggas in mer tid
            i framför allt det tidiga skedet, för det är så otroligt avgörande
            att man hänger med redan från början och får grundläggande kunskaper
            i att läsa, skriva och räkna så tidigt som det bara är möjligt.
          </note>
          <note>
            Vi behöver mer ordning och reda i svensk skola, mer fokus på
            kunskap och mer stöd tidigt. Vi vet att ju tidigare man sätter
            in stödet, desto större chans är det att det gör nytta också senare.
          </note>
          <note>
            Vi behöver ha en politik för förbättrad lärarutbildning och som
            gör det svårare att komma in på lärarutbildningen, för det är
            de bäst lämpade som ska dit, inte de som inte kommer in på andra
            program. Vi behöver ha högre antagningskrav till lärarutbildningen,
            högre status, högre lön, fortsatta karriärvägar men också fortbildning.
            Det är lustigt att det för ett så viktigt yrke som lärare, som
            är så fokuserat på kunskapsutveckling, inte finns en ordentlig
            fortbildningsplan. Något som verkligen har halkat efter i svensk
            skola sedan kommunaliseringen är nämligen synen på lärarna och
            deras status men också deras möjligheter till fortbildning.
          </note>
          <note>
            Vi måste vara kreativa när det handlar om att locka fler människor
            till läraryrket. Vi måste vara kreativa på ett sätt som inte skadar
            kvaliteten, för vi ska ha de skickligaste lärarna och rektorerna.
            Rektorn måste få möjlighet att vara rektor, den pedagogiska ledaren.
            Och vi måste se till, fru talman, att nyanlända får en bättre
            chans än vad de får i dag.
          </note>
          <note>
            Det är klart att många av dem som inte lyckats nå grundskolans
            kunskapskrav har kommit sent till Sverige. De som kommit tidigt
            till Sverige lyckas ganska bra. Men de som kommer senare i grundskoleåldern
            har lite svårare att hinna med, och det är inte så konstigt. Om
            jag hade kommit till en spansk grundskola när jag gick i sexan
            hade jag haft ganska svårt att hinna lyckas på de få år som var
            kvar. Därför måste det finnas möjlighet till längre skolgång,
            längre skolplikt och fler timmar men också resurser till ordentlig
            hjälp till de elever som kommer sent till grundskolan.
          </note>
          <note>
            Gymnasiet måste bli mer flexibelt. Det måste vara större chans
            att få gå en lärlingsutbildning för dem som har lättare att lära
            sig på det sättet. Det är en väldigt bra väg vidare i yrkeslivet.
            Men det behövs också tydligare krav på högskolebehörighet. När
            gymnasiet inte levererar får det inte bli så att vi sänker kraven
            på högskolan. Det får inte bli så att vi successivt flyttar problemen
            uppåt i utbildningssystemet.
          </note>
          <note>
            Jag är orolig, fru talman, för svensk högskola. Jag är orolig
            för att de bristande kunskaper som vi ser i grundskolan och gymnasiet
            kommer att innebära att vi får en försämrad kvalitet i högskolan,
            att man möter problem med gymnasiet med att sänka kunskapskraven
            på högskolan och att regeringens fokus på kvantitet inte matchas
            av samma fokus på kvalitet. Det är en politik som lurar alla att
            göra på det sättet.
          </note>
          <note>
            Det är också olyckligt, fru talman, ur högskoleperspektivet att
            reger ­ ingen inte vågar låta svenska högskolor jämföra sig med
            högskolor i likvärdiga länder runt om i Europa. Sverige borde
            vara med i den OECD-studie som görs på högskoleområdet, för vi
            vet vilken viktig effekt PISA, Timss och andra internationella
            studier av grundskolan har varit för svensk skolpolitik. Vi vet
            hur viktigt det har blivit med kunskapsprat och kunskapsfokus.
            Det har faktiskt börjat ge effekt i reformer när vi har mätt oss
            med andra i form av PISA, Timss och andra internationella undersökningar.
            Det behövs också på högskoleområdet. Sverige behöver matcha resten
            av världen när det gäller högskolepolitik, på samma sätt som Alliansen
            hade fokus på att vi skulle matcha resten av världen när det gällde
            grundskolan och gymnasiet och därmed genomförde många reformer
            för att stärka kvalitet och kunskapsfokus.
          </note>
          <note>
            Det är dags, fru talman, att regeringen på allvar prioriterar
            kunskap och kvalitet i hela utbildningsväsendet, från förskola
            till forskning.
          </note>
          <note>
            Skickliga lärare och rektorer, höga förväntningar, studiero i
            klassrummen, tydliga mål och ordentliga utvärderingar tror jag
            och Liberalerna att Sverige behöver mer av. Vi skriver om detta
            i vårt särskilda yttrande. Vi deltar inte i beslutet, eftersom
            vår budget har fallit i ett tidigare beslut.
          </note>
          <note>
            Kunskap är biljetten till att lyckas vidare i livet och skapa
            sig den självständighet som det innebär att ha en reell utbildning
            men också ett bra jobb som man kan försörja sig själv på.
          </note>
          <note>
            Varenda unge, fru talman, oavsett bakgrund, ska ha en chans att
            lära sig väldigt mycket. Det är på så sätt som man kan förverkliga
            sina drömmar.
          </note>
          <note>
            (Applåder)
          </note>
          <note type="speaker">
            Anf. 28 ANNIKA ECLUND (KD):
          </note>
          <note>
            Fru talman! Det finns hur mycket som helst att ta upp från Kristdemokraternas
            budgetmotion om skolan, men jag tänker fokusera på några områden
            som ligger oss och mig extra varmt om hjärtat. Det gäller elevhälsan,
            ett fungerande antimobbningsarbete, kompetensförsörjningen av
            rätt utbildade lärare och skolor med stora utmaningar.
          </note>
          <note>
            Fru talman! Psykisk ohälsa ökar risken för att misslyckas i skolan.
            Det är viktigt att i ett tidigare skede än nu fånga upp barn som
            mår dåligt. Elevhälsans personal, rektor och lärare har ett stort
            och gemensamt ansvar för att fånga upp tidiga tecken på psykisk
            ohälsa och förebygga att den kommer att utvecklas framöver. Men
            var tredje grundskola och nästan varannan gymnasieskola får påpekanden
            från Skolinspektionen om brister som rör elevhälsan.
          </note>
          <note>
            Enligt IVO, Inspektionen för vård och omsorg, förekommer det
            brister bland landets huvudmän när det gäller kännedom om vårdgivaransvaret
            för elevhälsan. Detta har varit ett problem under flera år, även
            om man har försökt att rätta till det. Vi kristdemokrater vill
            därför ge landstingen ett samlat uppdrag för hela barn- och ungdomshälsovården.
            Det innebär att elevhälsan inte längre ska ha skolan som huvudman.
            Skolsköterskor, skolläkare, skolkuratorer och skolpsykologer ska
            givetvis finnas ute i verksamheterna men bör ha samma huvudman
            som övrig vårdpersonal för barn.
          </note>
          <note>
            En samlad barn- och ungdomshälsa ska syfta till att öka tillgängligheten
            på vårdcentralerna, elevhälsan och barn- och ungdomspsykiatrin,
            BUP. Den samlade barn- och ungdomshälsan ska ha ett nära samarbete
            med skolledningar, lärare, specialpedagoger och kommunens socialtjänst.
            Denna satsning ligger dock under utgiftsområde 9, det vill säga
            inom socialutskottets område.
          </note>
          <note>
            Fru talman! Lärare och elever har rätt till en lugn, säker och
            trygg arbetsmiljö. Skolhuvudmännen har huvudansvaret för skolmiljön,
            för att förebygga och förhindra risker för olycksfall eller sjukdom
            och för att skapa en god miljö för lärande.
          </note>
          <note>
            I detta ligger också arbetet mot mobbning. Det borde vara en
            självklarhet att alla elever ska känna sig trygga och uppskattade,
            men så är det inte. Ett ständigt pågående aktivt arbete mot mobbning
            i skolan ska vara en självklarhet.
          </note>
          <note>
            Nyligen presenterade PISA en ny del av rapporten, som koncentrerar
            sig på elevers välbefinnande. Den visar att var sjätte svensk
            15-åring säger sig ha blivit mobbad minst ett par gånger i månaden.
            Så kan vi inte ha det.
          </note>
          <note>
            Här kan vi inte bara gå på känsla, utan det krävs att skolor
            använder sig av metoder för att hantera mobbning som är baserade
            på vetenskap och beprövad erfarenhet.
          </note>
          <note>
            Kristdemokraterna menar att det ska vara obligatoriskt för skolhuvudmännen
            att enbart använda evidensbaserade antimobbningsprogram. Vi vill
            därför att Skolverket ska få i uppdrag att göra en uppföljning
            av den utvärdering av metoder mot mobbning som gjordes 2011. En
            rekommendation om vilka evidensbaserade program man kan använda
            bör tas fram. Berörda myndigheter behöver också kunna verkställa
            och följa upp att detta sker.
          </note>
          <note>
            Fru talman! För att stödja språkutvecklingen och möjligheterna
            att nå kunskapsmålen hos nyanlända och andra elever med svenska
            som andraspråk föreslår vi kristdemokrater en kompetenssatsning
            för svensklärare inom svenska som andraspråk.
          </note>
          <note>
            Skolor med många elever med svenska som andraspråk gynnas också
            av satsningen på karriärlärartjänster som Kristdemokraterna tillsammans
            med övriga allianspartier gjorde. En del av dessa tjänster ska
            riktas till utsatta områden.
          </note>
          <note>
            Asylsökande som är lite äldre försätts ofta i en lång väntan
            på handläggning av sin asylansökan med en lång tid av ovisshet
            och passivitet som följd. Vi ser därför behovet av att redan direkt
            på asylboendena ge undervisning i sfi och samhällsorientering
            till nyanlända som har fyllt 18 år. Detta kan vid beviljat uppehållstillstånd
            kraftigt korta etableringstiden, vilket är bra för både den enskilda
            människan och samhället i stort.
          </note>
          <note>
            Fru talman! Alla barn och unga är olika. De elever som har behov
            av särskilt stöd har det bättre i en miljö med personal som är
            specialiserad på att ge anpassad pedagogik.
          </note>
          <note>
            Därför anser vi att det är bättre att elever som behöver särskilt
            stöd får anpassad undervisning efter sina behov, både vad gäller
            gruppstorlek och lärares kompetens, i stället för att till varje
            pris integreras i den ordinarie klassundervisningen.
          </note>
          <note>
            Vi vill därför låta elever med behov av särskilt stöd få en bättre
            anpassad klassrumsmiljö och undervisning av lärare med rätt utbildning
            i specialpedagogik.
          </note>
          <note>
            Skollagen är tydlig med att alla elever ska få stöd och stimulans
            för att utvecklas så långt som möjligt. För att nå detta mål krävs
            att de elever som har de största behoven får hjälp och stöd av
            lärare som har den bästa kompetensen.
          </note>
          <note>
            Så är det inte alltid i dag. Under lång tid har det varit brist
            på specialpedagoger och speciallärare, och många som jobbar som
            speciallärare har inte behörighet. Samtidigt har införandet av
            lärarlegitimation ökat kraven på att speciallärare har rätt utbildning.
          </note>
          <note>
            Tillgången på utbildade specialpedagoger och speciallärare minskar
            fram till 2030. Kristdemokraterna anslår därför 230 miljoner kronor
            mer än regeringen till ett speciallärarlyft under 2018–2020.
          </note>
          <note>
            Fru talman! Kristdemokraterna vill också skapa fler snabbare
            vägar in i läraryrket för lämpliga personer som har examen i ett
            relevant ämne eller som har yrkeskunskap. I dag är det möjligt
            att nå en lärarexamen genom en kompletterande pedagogisk utbildning
            på 90 högskolepoäng. Men vi menar att det är nödvändigt att förkorta
            den kompletterande pedagogiska utbildningen till enbart 60 högskolepoäng,
            motsvarande ett års heltidsstudier, plus praktik för att personer
            med tidigare erhållna ämneskunskaper snabbare ska kunna få en
            lärarexamen. Vi anser att fler än i dag bör kunna komma i fråga
            för en sådan kompletterande utbildning.
          </note>
          <note>
            För att redan yrkesverksamma personer ska nå behörighet och legitimation
            som lärare finns satsningen Vidareutbildning av lärare som saknar
            lärarexamen, VAL. Utbildningen planeras med hänsyn till varje
            students tidigare utbildning och arbetslivserfarenhet och omfattar
            som mest 120 högskolepoäng.
          </note>
          <note>
            Vi tror att de som saknar lärarutbildning men har provat på jobbet
            som lärare och vill vidareutbilda sig kommer att bli mycket bra
            lärare. Det är viktigt att skolan öppnas för människor som senare
            i livet vill bli lärare. För detta ändamål avsätter vi en rejäl
            summa i vår budget.
          </note>
          <note>
            Kristdemokraterna har ett särskilt yttrande och står alltså inte
            bakom beslutet.
          </note>
          <note>
            Jag önskar fru talmannen och mina kollegor i utbildningsutskottet
            god jul.
          </note>
          <note>
            (Applåder)
          </note>
          <note type="speaker">
            Anf. 29 LENA HALLENGREN (S):
          </note>
          <note>
            Fru talman! Det här är mandatperiodens sista budgetdebatt om
            utgiftsområde 16. Det har gått fort, tycker jag. Mycket har passerat,
            och både politik och politiker har prövats. Jag tänker också på
            den tragiska händelsen i går. Den vilar givetvis över oss alla,
            och tankarna går till de berörda.
          </note>
          <note>
            På skolans område har Timss, PISA och Pirls överraskat oss positivt.
            Det är 20 000 fler som arbetar i skolan i dag, tre av fyra legitimerade
            lärare har fått del av statliga lönesatsningar och skolan har
            fått stora resurstillskott.
          </note>
          <note>
            Att investera i kunskap och jämlikhet är att investera i vår
            gemensamma framtid. För mig som socialdemokrat finns det inget
            viktigare. Vi vet hur viktigt det är att satsa på utbildning,
            på ett samhälle som håller ihop där alla barn och unga känner
            framtidshopp och på en förskola som möter alla barn och föräldrar
            och som ger alla barn en start på ett organiserat pedagogiskt
            lärande och en kunskapsgrund att stå på. Vi vet hur viktigt det
            är med vuxna som ser, som lyssnar och som förstår. Vi vet hur
            viktigt det är att vi har en skola som minskar klyftorna, inte
            ökar dem.
          </note>
          <note>
            Stora satsningar har gjorts i syfte att i grunden börja förändra
            ledning, resurstilldelning och styrning i skolan.
          </note>
          <note>
            Fru talman! Skolkommissionen, sammansatt av forskning, profession,
            näringsliv och huvudmän, avslutade sitt arbete före sommaren.
            De hade då ägnat två år åt att först göra ett gediget analysarbete
            och därefter enas om långsiktiga spelregler för i huvudsak grundskolan
            men med viss bäring även på gymnasieskolan. Kommissionen hade
            fria händer att lägga fram förslag som ökar måluppfyllelsen och
            likvärdigheten.
          </note>
          <note>
            De lyckades, garanterat efter många, långa och säkert svåra diskussio
            ­ ner, leverera en slutrapport, och i allt väsentligt var de eniga.
          </note>
          <note>
            De menar att resursfördelningen måste förändras, att staten behöver
            bidra och att socioekonomiska variabler måste in för mer jämlika
            förutsättningar.
          </note>
          <note>
            Här har regeringen reagerat och agerat snabbt med en kort remisstid
            för att stora resurstillskott med en annan resursfördelning ska
            gälla redan 2018.
          </note>
          <note>
            Fru talman! Tyvärr återfinns inte samma satsning och insikt i
            någon av de borgerliga partiernas budgetmotioner. Jag är faktiskt
            lite överraskad. Varför lyssnar ni inte på forskning och profession?
          </note>
          <note>
            Jag ska på förhand mota argumentet om att pengarna ligger på
            annat utgiftsområde eller kallas något annat. Hela poängen med
            kommissionens förslag är fördelningen och att de som har störst
            utmaningar får mest, att det på tre år växlas upp till 6 miljarder
            och att det är långsiktigt – inte att varje parti torgför sin
            egen idé.
          </note>
          <note>
            För övrigt leder Centerpartiet Alliansens nedskärningar på utbildning,
            inklusive utbildningssatsningar på utgiftsområde 25, med minus
            4,8 miljarder. Kristdemokraterna ligger lite efter med minus 3,1
            miljarder och Moderaterna har minus 2 miljarder.
          </note>
          <note>
            Vid sidan av budgetsatsningen är nog professionsprogrammen det
            som är mest konkret och som dessutom ligger närmast i tid. Björn
            Åstrand gör ett stort arbete parallellt med kommissionen så att
            vi tidigt i vår ska ha förslag på bordet, för kompetensutveckling,
            för tydlighet i karriärvägar, för att sätta förstelärare i ett
            sammanhang och för att försäkra oss om att läraryrket verkligen
            kan vara ett yrke i ständig förändring.
          </note>
          <note>
            Nationell samling ska inte glömmas bort i sammanhanget – ett
            forum där professionen kan resonera och enas kring professionsnära
            frågor som är viktiga och där samsyn krävs men där besluten ska
            fattas i samklang med professionen och dess kunnande.
          </note>
          <note>
            Fru talman! Samverkan för bästa skola är nästa viktiga satsning.
            Den är omfattande rent ekonomiskt men framför allt ett trendbrott
            i hur staten och Skolverket arbetar och i att politiken har tagit
            fingrarna ur syltburken och att åtgärder utgår från den enskilda
            skolans svårigheter.
          </note>
          <note>
            Satsningen innebär att 600 miljoner kronor årligen används till
            över 120 skolor och huvudmän som har fått kritik i Skolinspektionens
            årliga granskning. Tillsammans med Skolverket gör skolan en analys,
            kommer fram till vilka insatser som är mest önskvärda och betydelsefulla
            och får hjälp och stöd av forskning, specifik personal, utbildning,
            planer och pengar – skräddarsytt för den specifika skolan.
          </note>
          <note>
            Jag själv, och säkert många i utskottet, har besökt ett antal
            berörda skolor, och det är idel positiva omdömen som möter en.
            Äntligen bidrar staten till en positiv skolutveckling. Nu lämnas
            man inte längre ensam med tillsynens kritik utan får hjälp och
            stöd i att vända utvecklingen. Det är en satsning som betyder
            mycket för de skolor som har det svårast och tuffast i att skapa
            trygghet och studiero och att nå kunskapsmålen. Detta är för mig
            en politik för en jämlik kunskapsskola.
          </note>
          <note>
            Fru talman! När jag tillsammans med Moderaternas företrädare
            i denna debatt, Erik Bengtzboe, satt i Lärarförbundets morgonsoffa
            så sent som i förra veckan var vi eniga i vårt beröm av satsningen
            på samverkan för bästa skola. Det förvånar mig därför när jag
            kan konstatera att samma satsning helt saknas i Moderaternas budgetalternativ.
            I stället för att använda all den kunskap som finns och vända
            utvecklingen på skolor som fått kritik av Skolinspektionen – förbättra
            skolresultaten, öka tryggheten och ge elever det stöd de behöver
            – återkommer Moderaterna ständigt till att skolor som misslyckas
            ska stängas och till att fler karriärtjänster är lösningen på
            alla utmaningar för alla skolor.
          </note>
          <note>
            Jag tycker att det är svårt att förstå varför Moderaterna stryker
            en, som Bengtzboe själv menade, framgångsrik satsning för att
            öka jämlikheten mellan skolor och dessutom tar bort Skolkommissionens
            förslag om viktat tillskott till skolan. Det är synd att just
            jämlikhetssatsningar helt enkelt inte verkar få plats i Moderaternas
            budgetförslag.
          </note>
          <note>
            Fru talman! Stora tillskott har skett till skolan: till lärarlöner,
            speciallärare, specialpedagoger, läslyft och matematiklyft. Det
            är miljarder till tidiga insatser, ökade resurser till fritidshemmen
            och elevhälsan och – icke att förglömma – 93 000 platser på YH,
            yrkesvux, folkhögskolor, universitet och högskolor. Statsråden
            Anna Ekström och Helene Hellmark Knutsson deltar båda i debatten,
            så jag kommer inte att tala ytterligare om deras respektive områden.
          </note>
          <note>
            Men när nu välfärden prioriteras före skattesänkningar är vi
            angelägna om att skattemedel avsedda för skolan – för elever och
            lärare – stannar i skolan. Det är inte rimligt att lärare betalar
            vinstuttag med lägre löner eller att vinstuttagen sker på bekostnad
            av stöd till eleverna.
          </note>
          <note>
            Vinst som drivkraft på en marknad där huvudmän konkurrerar om
            elever och där betygsinflation kommit att framställa skolan som
            framgångsrik hjälper inte till att åstadkomma en jämlik kunskapsskola.
            Det kommer en proposition i mars, och jag ser fram emot att då
            få debattera och diskutera denna fråga ordentligt.
          </note>
          <note>
            Fru talman! Satsningar på en jämlik kunskapsskola där det råder
            trygghet och studiero, en sammanhållen skola där elever möts,
            där åsikter bryts och där alla ges en andra chans, är motsatsen
            till Sverigedemokraternas politik.
          </note>
          <note>
            Efter sju år i riksdagen har Sverigedemokraterna fortfarande
            inte lyck ­ ats mejsla fram en sammanhängande skolpolitik. Förslag
            som i ord be ­ skrivs som satsningar återfinns inte med faktiska
            resurstillskott i deras budgetmotion. Antingen är förslagen underfinansierade,
            eller ock så har de räknat fel.
          </note>
          <note>
            Tydligt är i alla fall att Sverigedemokraterna vill segregera
            skolsystemet genom nyanlända i förberedelseskolor, stökiga elever
            i jourskolor, misstänkta elever i pliktskolor, yrkeselever i tvååriga
            program och nivågruppering med särskilda betyg för svagpresterande
            elever redan från årskurs 4.
          </note>
          <note>
            SD skär dessutom ned 800 miljoner kronor årligen på lärarlöner,
            9 miljarder på kommunerna och på de lågstadiemiljarder som möjliggör
            mer personal på lågstadiet och i förskoleklassen.
          </note>
          <note>
            Fru talman! Jag vill avsluta med att tala om de metoo-kampanjer
            som vi har tagit del av från skolans värld – skolan, som är en
            spegling av samhället. Trots att det är barn och unga som borde
            vara oförstörda av ned ­ ärvda könsmönster, stereotyper och fördomar
            frodas ojämställdhet, och det förekommer både kränkningar och
            sexuella trakasserier även i skolan. Detta är helt oacceptabelt,
            vilket också förmedlades av Utbildningsdepartementets samtliga
            statsråd när de i tisdags besökte utbildningsutskottet.
          </note>
          <note>
            Låt mig understryka vad statsråden sa, vad Skolverkets generaldirektör
            sagt och vad läroplanen tydligt uttrycker. Skolans uppdrag är
            dubbelt. Det handlar om att eleven ska nå kunskapsmålen, men det
            handlar också om värdegrundsuppdraget. Skolan är ingen neutral
            plats utan har till uppgift att förmedla de normer och värden
            som vårt samhälle vilar på. Det är ett uppdrag som blir uppenbart
            kopplat till den pågående debatten. Värdegrundsarbetet är grundläggande
            för att skapa trygghet och studiero, och i längden avgör det hur
            dagens unga rustas för vuxenliv, familjeliv och arbetsliv och
            för att vara demokratisk a , respektfull a samhällsmedborgare.
          </note>
          <note>
            Grundskolan och gymnasieskolan har därför som mål att varje elev
          </note>
          <note>
             ”kan göra och uttrycka medvetna etiska ställningstaganden grundade
            på kunskaper om mänskliga rättigheter och grundläggande demokratiska
            värderingar samt personliga erfarenheter,
          </note>
          <note>
             respekterar andra människors egenvärde,
          </note>
          <note>
             tar avstånd från att människor utsätts för förtryck och kränkande
            behandling, samt medverkar till att hjälpa andra människor,
          </note>
          <note>
             kan leva sig in i och förstå andra människors situation och
            utvecklar en vilja att handla också med deras bästa för ögonen”.
          </note>
          <note>
            Skollagen och samtliga läroplaner uttrycker tydligt att förskolan
            och skolan har ett uppdrag att motverka traditionella könsmönster
            och att alla som arbetar i förskolan och skolan ska ge möjlighet
            för alla elever och barn att pröva och utveckla förmågor och intressen
            utan begränsningar utifrån kön. Jämställdhet som grundläggande
            demokratiskt värde ska både gestaltas och förmedlas.
          </note>
          <note>
            Fru talman! Att ifrågasätta genuspedagoger, mångfaldsarbete och
            anti ­ mobbningsprojekt är helt enkelt inte att hänga med sin
            tid, utan det är att bortse från mål som riksdagen tydligt har
            satt upp.
          </note>
          <note>
            Värdegrundsarbetet måste uppvärderas, men inte på bekostnad av
            kunskapsuppdraget. Vi måste påminna oss om att de förutsätter
            varandra. Skolans uppdrag att forma normer och värden kräver mer
            resurser, inte mindre, till löner, till mer personal, till elevhälsa
            och till en god arbetsmiljö. Fritidshemmens viktiga pedagogik
            behöver mer uttalat bli en del av skoldagen.
          </note>
          <note>
            Kanske viktigast av allt är att alla elever har rätt att möta
            behöriga lärare som har tid för varje elev – vuxna som förstår.
            Och alla lärare har rätt till en engagerad, tydlig och målmedveten
            chef. För, fru talman, möten mellan människor går inte att regissera.
            De blir just så bra som vi ger dem förutsättningar att bli.
          </note>
          <note>
            (Applåder)
          </note>
          <note>
            I detta anförande instämde Roza Güclü Hedin (S) och Elisabet
            Knutsson (MP).
          </note>
          <note type="speaker">
            Anf. 30 ERIK BENGTZBOE (M) replik:
          </note>
          <note>
            Fru talman! Tack, Lena Hallengren, för anförandet!
          </note>
          <note>
            Jag har ett par korta påpekanden som nog är berättigade att göra
            med tanke på Lena Hallengrens uppenbart förskrivna anförande,
            som kanske inte riktigt tar hänsyn till det som sagts i talarstolen
            tidigare.
          </note>
          <note>
            Moderaternas budgetförslag innehåller lite drygt 6 miljarder
            mer än Socialdemokraternas till skolan under den kommande budgetperioden
            med start i år, trots att vi inte bygger ut tomma platser på högskolan,
            vilket Socialdemokraterna verkar tycka är en form av sport att
            tävla i.
          </note>
          <note>
            Som jag nämnde i mitt anförande är Samverkan för bästa skola
            ett utmärkt exempel på att staten bättre kan stötta och hjälpa
            huvudmännen att komma till rätta med de problem och utmaningar
            de har av olika anledningar. Det är precis detta vi bygger på
            i vårt kunskapskontrakt. Där ser vi till att resurserna inte bara
            fokuseras till de skolor som behöver det mest, vilket även Samverkan
            för bästa skola gör. Vi ser också till att detta blir något som
            vi kan påtvinga skolor som inte levererar och som huvudmännen
            inte har möjlighet att säga nej till. Därigenom samlar vi och
            börjar vi dessutom i större utsträckning fokusera de särskilda
            statsbidragen, vilket Socialdemokraterna och regeringen säger
            att man vill göra någon gång i framtiden men som man faktiskt
            inte tar tag i.
          </note>
          <note>
            Allt detta vet självfallet både Lena Hallengren och Socialdemokraterna,
            men högt tonläge är ändå den svansföring man väljer. Det kan jag
            tycka är tråkigt. Som konstaterades i ett tidigare replikskifte
            är politik mer än att fika. Politik är också mer än retorik. Det
            kanske är så att regeringsbärande partier borde fokusera mer på
            att genomföra reformer än på att stå och skarva och slarva om
            oppositionens politik. Jag tycker faktiskt att denna kammare förtjänar
            bättre.
          </note>
          <note type="speaker">
            Anf. 31 LENA HALLENGREN (S) replik:
          </note>
          <note>
            Fru talman! Tack för repliken, Erik Bengtzboe! Budgeten är känd
            sedan ganska lång tid, så det är både klokt och möjligt att förbereda
            sig inför de här debatterna. Men det är de facto så, Erik Bengtzboe,
            att om du lägger ihop utgiftsområdena 15 och 16 och det som ligger
            på utbildningspolitiken på både utgiftsområde 17 och 25, där det
            är helt klart relevant, återstår ändå minus 2 miljarder med Moderaternas
            politik. Det är ett faktum. Det kan vi möjligen slåss om över
            en fika, vad vet jag.
          </note>
          <note>
            Jag kan inte låta bli att fråga, trots att det är Erik Bengtzboe
            som har begärt replik, vad som är skälet till att ta bort satsningen
            Samverkan för bästa skola? Vad är skälet till att Skolkommissionen
            inte följs upp i Moderaternas budgetalternativ? På vilket sätt
            visar man tilltro till och respekt för professionens gedigna kunskap
            och för det arbete som har bedrivits? I Skolkommissionens sammanhang
            har man gjort det tillsammans med huvudmän, med näringsliv och
            med forskning. Det blir oerhört svårt att föra en politik grundad
            på vad vi vet och att försöka göra detta på ett långsiktigt sätt
            om vi inte har någonting att hålla fast vid.
          </note>
          <note>
            Jag må ha varit lite naiv, men jag hade hoppats och trott att
            Skolkommissionen och dess resonemang skulle vara en utgångspunkt
            för oss alla, naturligtvis med lite olika infallsvinklar. Men
            ni vill alltså drastiskt ta bort pengarna och tycker inte att
            vi behöver denna typ av tillskott och en annan fördelning som
            gör att resurserna fördelas efter behov på vad man ändå får säga
            är ett ganska avancerat sätt.
          </note>
          <note type="speaker">
            Anf. 32 ERIK BENGTZBOE (M) replik:
          </note>
          <note>
            Fru talman! När OECD var i Sverige och gjorde sin stora genomlysning
            efter de problem som man kan konstatera har kantat svensk utbildningspolitik
            under 90-talet och även under början av 2000-talet var man oerhört
            tydlig med att det finns en styrka i det svenska skolpolitiska
            systemet. Det är att man historiskt sett har haft en sammanhållning
            där man har lyckats att samstämmigt från politiken genomföra reformer.
            Det har funnits en stor uppbackning kring hur utbildningspolitiken
            ska utvecklas, och det har funnits en stor uppbackning kring värdet
            av svensk utbildningspolitik och hur man vill att den ska se ut.
          </note>
          <note>
            Jag tycker att det är tråkigt om vi ska lämna detta bakom oss
            för att regeringen i sin iver att släta över bristen på reformer
            väljer att ägna sig åt den typ av plakatpolitik som man ibland
            för fram i den här talarstolen.
          </note>
          <note>
            Lena Hallengren är mycket väl medveten om att vi har stora utmaningar
            med tomma stolar på högskolan. Vi har sett att myndighetskapitalet
            på universiteten har vuxit något enormt. 40 procent av de investeringar
            som regeringen påstår sig ha gjort är pengar som inte har kommit
            till glädje. Lena Hallengren vet mycket väl att när det kommer
            till satsningarna på skola och utbildning ligger Moderaterna före
            Socialdemokraterna när man lägger ihop utgiftsområdena. Vi kan
            plocka fram alla siffror i efterhand om det önskas.
          </note>
          <note>
            Stora delar av det som Skolkommissionen har föreslagit är absolut
            intressant att titta vidare på. Det är också därför regeringen
            har tillsatt utredningar för att fortsatt göra detta framåt. Men
            innan dessa utredningar har landat är det svårt att ge regeringen
            en blankocheck för vad som ska föreslås. Så bedriver man inte
            seriös politik, utan man tar hänsyn till det som faktiskt ligger
            på bordet och inte bara till goda intentioner.
          </note>
          <note type="speaker">
            Anf. 33 LENA HALLENGREN (S) replik:
          </note>
          <note>
            Fru talman! Det handlar inte om att ge något carte blanche –
            absolut inte. Men det som i dag finns i budgeten och som också
            hann remitteras innan den skrevs är ett tillskott till våra skolor
            och kommuner – inte på basis av ett visst antal elever utan utifrån
            de förutsättningar som finns som ett av de steg som Skolkommissionen
            föreslog.
          </note>
          <note>
            Jag tycker att det är väldigt synd att Erik Bengtzboe från Moderaterna
            så benhårt står fast vid att denna satsning inte behövs. Jag tror
            att det vi behöver ta på allvar, på tal om OECD, är just det faktum
            att ojämlikheten ökar. Vi har absolut haft problem också med våra
            kunskapsresultat, och vi tar tag i detta. Men ojämlikheten är
            ingenting vi kan vifta bort, utan det behövs konkreta insatser
            som har syftet att ge mer jämlika förutsättningar för skolor,
            lärare och rektorer att lyckas med sitt gemensamma uppdrag.
          </note>
          <note>
            Jag vill påstå att vi inte gör detta utan Samverkan för bästa
            skola och utan att verkligen seriöst diskutera Skolkommissionen
            och fundera över resursfördelningen.
          </note>
          <note>
            Sedan ser jag naturligtvis fram emot att Erik Bengtzboe lämnar
            över till mig de satsningar som inte går att utläsa av budgeten
            och inte heller av budgetbetänkandet, som tvärtom visar att Moderaterna
            lägger mindre än vad regeringen gör. Jag måste dock säga att jag
            hade kunnat leva också med detta om Moderaterna också hade bidragit
            i de områden där det handlar om att göra skolan mer jämlik, för
            det förtjänar alla elever.
          </note>
          <note type="speaker">
            Anf. 34 ELISABET KNUTSSON (MP):
          </note>
          <note>
            Fru talman! Varje elev ska såklart känna sig trygg i skolan.
            Det som hände i Enskede i går får inte hända. Det är en stor tragedi,
            och mina tankar går till dem som har drabbats av denna stora sorg.
          </note>
          <note>
            Fru talman! Men det finns glädjeämnen också. I höstas var jag
            ute på de båda högstadieskolorna i min hemkommun. Det var i samband
            med kampanjen 100 million Free Safe Educated, en världsomspännande
            kampanj som lyfter frågan om de unga runt om på jorden i dag som
            inte får möjlighet att gå i skolan.
          </note>
          <note>
            En absolut sanning – nästan i alla fall – är att alla barn som
            inte får möjlighet att utbilda sig alltid kommer att leva i fattigdom
            och utsatthet. Om man inte får chansen att gå i skolan är det
            svårt att ta sig bort från gata, soptipp eller andra miljöer som
            inte är positiva. Utbildning är demokratins fundament. Utan kunskap
            kan man inte ställa några krav.
          </note>
          <note>
            Under den dag jag var på högstadieskolorna hade jag ynnesten
            att träffa så många kloka unga människor och samtala om skolan,
            livet och mycket däremellan. Jag fick bra samtal med många vuxna
            i skolan, lärare, assisten ­ ter och rektorer, om hur vårt utbildningsnät
            i Sverige är uppbyggt och tank ­ ar kring det – både bra och dåliga.
            Det blev en sådan där dag som jag har lagt i min mapp där det
            står Strålande, bra och otroligt lärorikt.
          </note>
          <note>
            Det är viktigt att se allt det fantastiska arbete som görs ute
            i skolorna, att prata om det och att lyfta upp det. Vi ska försöka
            ge skolan den positiva input som den också behöver för att kunna
            göra ett bra jobb, för att lärare ska känna sig starka och för
            att unga ska känna sig sedda och känna att det är meningsfullt
            att gå i skolan. De ska känna att det är en bra skola som de går
            i och att de därför säkert lär sig någonting. Om vi alltför ofta
            säger att skolan är dålig är det lite svårare för elever att känna
            att de behöver gå dit.
          </note>
          <note>
            I dag är vi här i kammaren för att debattera skolan, som på många
            sätt är den allra viktigaste posten i statsbudgeten. Utan skola
            och utbildning faller ju på något sätt resten av samhället samman.
            Skolan har en otroligt viktig roll. Den ska hålla ihop ett land
            och ge varje ung individ en bra start i livet. Därför är jag otroligt
            stolt och glad över allt vi hittills har gjort för att utveckla
            och förbättra vårt skolväsen.
          </note>
          <note>
            Regeringen har prioriterat skolan i budget efter budget, och
            vi ser nu resultaten i PISA, Pirls och i betygsstatistiken. Vi
            ser också hur fler söker sig till läraryrket och får högre lön
            för sitt arbete och en ökad personaltäthet i förskola och lågstadium.
          </note>
          <note>
            Det är viktigt att vi gör skolan till en attraktiv arbetsplats
            för fler lärare, som kan återvända och skaffa sig påbyggnad på
            en universitets- eller yrkesutbildning.
          </note>
          <note>
            Det finns fortfarande många stora utmaningar som ligger framför
            oss, och det är långt kvar innan vi kan säga att vi har en skola
            som tillvaratar varje elevs behov. För att kunna göra ytterligare
            förbättringar som bär framåt måste vi göra en grundlig analys
            av de utmaningar vi står inför.
          </note>
          <note>
            Därför är jag glad över att vi har kommit i land med Skolkommis
            ­ sio ­ nen, som har samlat forskning och profession i det mest
            genomgripande reformarbetet för den svenska skolan på flera decennier.
            Genom Skolkom ­ missionen har vi fått ett väl underbyggt underlag
            till hur vi ska arbeta vi ­ dare inom politiken. Bilden av utmaningen
            framåt är glasklar: Ska vi nå fortsatt förbättrade skolresultat
            måste ojämlikheten brytas.
          </note>
          <note>
            Det går inte att överskatta hur viktig skolan är för samhället
            och hur viktig skolan är för varje enskilt barn. Vi har i skolan
            flera fantastiska professioner som jobbar och sliter varje dag
            och som har elevernas kunskapsresa i högsätet. Det är pedagogerna,
            elevvårdsteamet och många andra vuxna som bildar ett nätverk runt
            eleven, ett nätverk som är särskilt viktigt för elever som inte
            har stöd i sitt lärande hemifrån.
          </note>
          <note>
            Som effekt av 90-talskrisen gick lärartätheten i grundskolan
            ned med upp till 20 procent. Den besparingen får vi betala dyrt
            för när ojämlikheten i skolan ökar. Att inte ta till vara varje
            barns möjlighet att lära och utvecklas fullt ut både socialt och
            vad gäller kunskap är i förlängningen att inte ge hen möjlighet
            att få det arbete som både hen och samhället behöver. Med bara
            en förgymnasial utbildning har man betydligt svårare att ta sig
            in på arbetsmarknaden. Men det högsta priset betalar givetvis
            eleven, som får sin framtid bestämd utifrån föräldrarnas utbildningsnivå,
            inte den egna förmågan.
          </note>
          <note>
            Fru talman! Vi försöker återuppbygga jämlikheten i det svenska
            skolsystemet. Var man bor och vilken skola man går på ska inte
            begränsa ens framtid. Det är ens ansträngningar i skolan som ska
            avgöra ens chanser i livet. Vi gör detta med en tydlig, stark
            och långsiktig resursförstärkning i svensk skola, där resurser
            viktas mer till de skolor och elever som behöver dem bäst. För
            de skolor där behovet är som s törst innebär detta upp till 25
            procents ökning av medlen till undervisning och elevhälsa.
          </note>
          <note>
            Stödet kan exempelvis gå till mindre klasser för de yngre eleverna,
            fler anställda inom undervisning och elevhälsa, avlastning för
            lärare, högre lärarlöner eller utökad kompetensutveckling för
            lärare. Med denna förstärkning kommer vi upp i OECD-snittet vad
            gäller de resurser som tillförs skolans kärna: undervisning och
            elevhälsa.
          </note>
          <note>
            Fru talman! Vi kan inte slå oss till ro med att konstatera att
            skolan speglar samhället. Skolan formar också samhället.
          </note>
          <note>
            Som miljöpartist har jag en jämlik skola som en av mina absoluta
            hjärtefrågor. Vi visar nu att vi är beredda att göra den prioritering
            som profes ­ sion och forskning efterlyser, där staten ska återta
            ett ansvar för likvärdighet i skolsystemet.
          </note>
          <note>
            Jag yrkar bifall till förslaget i betänkandet och avslag på motionerna.
          </note>
          <note>
            (Applåder)
          </note>
          <note>
            Anf. 35 ULRIKA CARLSSON i Skövde (C) replik:
          </note>
          <note>
            Fru talman! Jag tackar Elisabet Knutsson för anförandet. Elisabet
            Knutsson tillhör samma parti som utbildningsministern, men han
            finns inte i kammaren, så jag tänkte passa på att ställa en del
            frågor till henne kopplat till Miljöpartiets utbildningspolitik,
            även om det gäller sådant som hon valde att inte ta upp i sitt
            anförande.
          </note>
          <note>
            Vi hade en genomgång i utskottet för inte så jättelänge sedan
            gällande de riktade statsbidragen, som enligt Riksrevisionen på
            olika sätt har bidragit till minskad likvärdighet. Då blir frågan
            hur Elisabet Knutsson tänker när man inte rör de riktade statsbidragen.
            Ni lyfter ju de här satsningarna, som givetvis var viktiga att
            göra. Men när det gäller de riktade statsbidragen: Ni har nu lagt
            fram mandatperiodens sista budget och har haft ett antal budgetar
            på er. Jag tror inte att den här problemställningen har varit
            okänd tidigare heller. Därför skulle jag vilja ställa frågan varför
            Miljöpartiet i regering väljer att låta de specialdestinerade
            statsbidragen vara kvar på det här sättet, när man vet att de
            inte bidrar till att öka likvärdigheten.
          </note>
          <note type="speaker">
            Anf. 36 ELISABET KNUTSSON (MP) replik:
          </note>
          <note>
            Fru talman! Det finns alltid problem med riktade statsbidrag.
            Vi vet att de inte alltid är så träffsäkra. Ibland hamnar de fel.
            Det är alltid ett bekymmer man har – hur snävt ska man göra ett
            riktat statsbidrag? Det är alltid olyckligt när det inte hamnar
            där det är avsett att hamna. Men tyvärr är det inte så att vi
            åker ut med pengapåsen till var och en. Ibland hamnar det fel,
            och det är olyckligt.
          </note>
          <note>
            Anf. 37 ULRIKA CARLSSON i Skövde (C) replik:
          </note>
          <note>
            Fru talman! Jag tackar Elisabet Knutsson för svaret.
          </note>
          <note>
            Jag tänker också på en annan del som har varit väldigt tydlig.
            Under alliansregeringens år hade Miljöpartiet en företrädare i
            utskottet som med emfas hävdade att vi hela tiden sprang åt fel
            håll med Jan Björklund som utbildningsminister. Gustav Fridolin
            sa också ganska tidigt att det inte skulle ta så lång tid att
            ändra på det som hade varit fel.
          </note>
          <note>
            Men när man nu tittar på karriärtjänster i utanförskapsområden
            och annat som regeringen har drivit ser man att det påminner väldigt
            mycket om sådant som alliansregeringen initierade. Det gäller
            bland annat hur man stöttar dem. Jag har tidigare berömt Samverkan
            för bästa skola, men det fanns ju ett embryo till det redan tidigare
            på Skolverket.
          </note>
          <note>
            Är inte egentligen bilden lite felaktig? Har vi inte en ganska
            stor samsyn vad gäller den delen av utvecklingen? Det handlar
            inte minst om hur man stöttar utanförskapsområden, till exempel
            nu med förslaget om karriärtjänster. Miljöpartiets tidigare retorik
            om att vi sprang åt fel håll kanske inte riktigt stämde med verkligheten.
            Det är snarare så att vi har ganska stor samsyn om vad man behöver
            göra för de mest utsatta områdena.
          </note>
          <note type="speaker">
            Anf. 38 ELISABET KNUTSSON (MP) replik:
          </note>
          <note>
            Fru talman! Ja, jag tycker att vi har en samsyn, och den samsynen
            har vi väl utvecklat under mandatperioden.
          </note>
          <note>
            Varje regering lägger fram förslag. Om det sedan kommer en ny
            reger ­ ing finns det ingen anledning för den att sopa undan allt
            som den tidigare regeringen har gjort. Man plockar så att säga
            russinen ur kakan och vidare ­ utvecklar eller förändrar dem på
            ett sådant sätt att de går in i ens egen politik. Om det finns
            ett förslag som man kan omforma skulle det vara dumdristigt att
            sätta sig ned och börja om igen.
          </note>
          <note type="speaker">
            Anf. 39 DANIEL RIAZAT (V):
          </note>
          <note>
            Fru talman! Som flera tidigare talare vill jag ta upp den tragiska
            och sorgliga händelsen i Enskede. Strax före debatten fick reda
            på att det är fråga om en person som jag har träffat ett antal
            gånger. Den elev som blev mördad på skolan i Enskede hette Mahmoud
            och var en av aktivisterna i sittmanifestationen som handlade
            om en human flyktingpolitik och stopp för utvisningarna till Afghanistan.
            Jag vill passa på att sända styrka, kärlek och stöd till hans
            vänner. Tyvärr har han ingen familj i Sverige, men till hans bekanta
            och vänner vill jag i alla fall skicka allt stöd och all kärlek
            jag kan.
          </note>
          <note>
            Jag vill gå in på en annan fråga som har berört och upprört många
            av oss den senaste tiden. Det handlar om hashtaggen #metoo. Den
            kan och ska ses som en revolution, en nödvändig revolution när
            det gäller att synliggöra och bekämpa de strukturella problem
            som finns i fråga om jämställdhet.
          </note>
          <note>
            Vi har hört många historier från skolan och till och med förskolan
            om hur flickor får lära sig att när en pojke jagar eller slår
            en betyder det att pojken tycker om en lite extra mycket; ni vet
            det där man har fått höra om att kärlek alltid börjar med bråk.
            Sexuellt ofredande, när en kille tar en tjej mellan benen eller
            på brösten, förklaras bort med att killen är barnslig, omogen
            eller inte har förstått sin handling. Och det finns alltför många
            fall där män vars övergrepp når rättssalen behandlas på samma
            sätt – som om de inte förstod, som om de var dumma i huvudet.
          </note>
          <note>
            Alla måste gå i skolan. Därför är det viktigt att skolorna tar
            tag i det förebyggande och åtgärdande arbetet mot sexuella trakasserier
            och sexu ­ ellt våld. Skolan är dessutom en av de vanligaste platserna
            där unga tjejer utsätts för sexuella trakasserier. Därför bör
            Skolverket och Skolinspek ­ tio ­ nen jobba mer riktat med arbetet
            mot sexuella trakasserier.
          </note>
          <note>
            Jag är glad att statsråden och utbildningsministern var hos oss
            i veckan och pratade om just de frågorna. Jag upplever att det
            ändå finns en stor samsyn i fråga om att det behöver göras något
            extra.
          </note>
          <note>
            I dag har Skolverket stödmaterial för arbetet med värdegrund.
            Där inkluderas sexuella trakasserier. Frågan är hur effektivt
            det är, när många verksamma inom skolområdet vittnar om att sexuella
            trakasserier är så pass normaliserat som det är. Vi ser ett behov
            av att prioritera det arbetet och att inte inkludera det enbart
            i värdegrundsarbetet som en kränkning bland många.
          </note>
          <note>
            I Friendsrapporten från 2017 beskriver organisationen att de
            har mött flera elever och lärare som är så vana vid sexuella trakasserier
            att de ser det som en del av vardagen och att det helt enkelt
            är så killar och tjejer beter sig mot varandra. Vi vill att Skolverket
            får i uppdrag att ta fram ännu ett stödmaterial, specifikt för
            att motverka förekomsten av sexuella trakasserier, och att Skolinspektionen
            får i uppdrag att kartlägga och utreda skolornas arbete mot sexuella
            trakasserier.
          </note>
          <note>
            Skolan, men även förskolan, har en viktig roll när det gäller
            att bryta dessa destruktiva könsnormer. Det ligger i deras uppdrag
            redan i dag. Dessvärre visar det sig att skolan och förskolan
            snarare konserverar gamla könsrollsmönster i mångt och mycket.
            Därför anser vi att all personal i skola och förskola ska ha genuskompetens
            och genomgå utbildning om sexuella trakasserier.
          </note>
          <note>
            Sex- och samlevnadsundervisningen har i många år visat sig vara
            undermålig, och lärare saknar tillräcklig kompetens. För att undervisningen
            inte bara ska bli teknisk bör ämnet vara integrerat även i andra
            ämnen, såsom naturkunskap, samhällskunskap, svenska samt idrott
            och hälsa. Därför bör lärarutbildningen i dessa ämnen också innehålla
            sex- och samlevnadskunskap.
          </note>
          <note>
            Genom kampanjen metoo har vi fått se strukturerna bakom sexuella
            trakasserier och övergrepp avslöjas. Men den här gången måste
            vi se till att förändringen sker även i klassrummen och i vardagen.
          </note>
          <note>
            Jag vill gå vidare och tala om en av Vänsterpartiets huvudfrågor.
            Det handlar om vinstjakten, det fria skolvalet och huvudmannaskapet
            för den svenska skolan.
          </note>
          <note>
            För exakt en vecka sedan meddelade f riskolan Vittra Sjöstaden,
            en F− 9-skola i Hammarby Sjöstad, att skolan läggs ned. Det är
            en skola som ägs av Academedia, som i sin tur ägs av ett riskkapitalbolag,
            som i sin tur har börsnoterat bolaget. Bolaget är Sveriges mest
            vinstdrivande skolföretag. Och man lägger ned skolan på grund
            av bristande elevunderlag, menar man.
          </note>
          <note>
            Trots enorma vinster inom koncernen tvingas nu elever att söka
            sig till andra skolor inom koncernen i andra områden eller till
            andra skolor, om de vill det. Det här är inte hållbart. Och svensk
            skola har inte alltid sett ut på det här sättet.
          </note>
          <note>
            Vi fick ännu en rapport i veckan, från två lärare som jag själv
            har träffat på en konferens med LO, Lärarnas Riksförbund och Lärarförbundet
            om att ge alla elever samma förutsättning. Det var rubriken. De
            två lärarna är engagerade mot just vinstjakten som deras arbetsgivare
            har bedrivit under lång tid. Lärarna blev avskedade från sina
            arbeten tre dagar efter konferensen, med hänvisning till: ingenting.
            Men alla på skolan – alla elever och all personal – vet och vittnar
            om att det handlar om deras kamp mot vinstjakten, som de för på
            sin fritid. Det är anledningen till att Academedia har sparkat
            lärarna. De har jobbat i 16 respektive 9 år i den svenska skolan,
            om jag inte minns fel, och har kämpat för att alla elever ska
            ha rätt till en jämlik och likvärdig utbildning.
          </note>
          <note>
            Det är inte acceptabelt att Sveriges riksdag och invånare i landet
            går med på att fortsätta ha experimentverkstad med svensk skola,
            att fortsätta med Jan Björklunds experiment med privatiseringar
            och att tillåta bolag att bokstavligen handla med barn på börsen.
            Det är inte acceptabelt att skolor läggs ned på grund av att bolagen
            vill vara ekonomiskt lönsamma. Det är inte okej att man, trots
            enorma vinster, ger sin personal lägre löner i snitt än de kommunala
            skolorna gör. På Academedia handlar det om över 2 500 kronor i
            snitt per månad i lägre lön.
          </note>
          <note>
            I slutänden handlar dessa frågor om vinster, det fria skolvalet
            och huvudmannaskapet om någonting annat. Det handlar om vilken
            s ort s skola och därmed vilken s ort s framtid vi vill ha i vårt
            land. Vill vi ha en framtid där elever från olika socioekonomiska
            bakgrunder inte längre möts i skolan? Eller vill vi ha ett samhälle
            där elever kan mötas oavsett om man är barn till en person som
            tillhör en högre socioekonomisk klass i samhället eller inte?
            Jag väljer det senare. Jag och Vänsterpartiet strävar efter att
            vi ska en skola som ser till att barn med olika bakgrunder möts
            och att man utvecklas tillsammans och utvecklar varandra.
          </note>
          <note>
            I Sverigedemokraternas budget – talespersonen är inte här och
            kan alltså inte svara för sig , m en det brukar inte flyktingar
            vara heller när Sverigedemokraterna talar om dem – är det bland
            annat
          </note>
          <note>
             1,3 miljarder kronor minus när det gäller de anställda på lågstadiet
          </note>
          <note>
             2,7 miljarder kronor minus när det gäller lärarlöner
          </note>
          <note>
             9 miljoner kronor minus till Konstfack
          </note>
          <note>
             10 miljoner kronor minus till Musikhögskolan
          </note>
          <note>
             20 miljoner kronor minus till forskning via Vetenskapsrådet
          </note>
          <note>
             2 miljoner kronor minus till sameskolorna
          </note>
          <note>
             50 miljoner kronor minus till stärkt likvärdighet och kunskapsutveck
            ­ ling.
          </note>
          <note>
            Är det det som Alliansen kan tänka sig att kanske få stöd av
            efter nästa val? Blir en röst på allianspartierna kanske en röst
            på dessa minusposter? I ärlighetens namn har vi inte fått något
            tydligt besked om hur en sådan regering skulle se ut och om Alliansen
            kan tänka sig att få stöd av Sverige ­ demokraterna.
          </note>
          <note>
            Om vi går vidare till Centerpartiets och Moderaternas budgetar
            ser man snabbt en röd tråd. De nedskärningar som Sverigedemokraterna
            gör gör även vissa allianspartier i mångt och mycket i sina egna
            budgetar. Centerpartiet vill minska med bland annat 3,7 miljarder
            kronor inom det här utgiftsområdet. Moderaterna vill minska med
            ungefär 2,6 miljarder kronor.
          </note>
          <note>
            Vänsterpartiet ser det inte riktigt på det sättet. Vår vision
            går ut på att ha en jämlik och likvärdig skola. Även om budgeten
            inte löser alla problem i svensk skola är vi nöjda, stolta och
            glada över att vi tillsammans med regeringen har tagit fram en
            budget som innebär mer satsningar. Den bryter det mönster som
            funnits under många år, som innebar att skattesänkningar prioriterades
            före skolbarnen, att privata aktörer som var ute efter vinst gynnades
            och att vinst gick före lärarna och personalen i skolan.
          </note>
          <note>
            Vi är också stolta över de satsningar som vi har varit med om
            att driva igenom när det handlar om gratis simundervisning för
            ungdomar och om – det som vi debatterade i går – höjd b idragsdel
            i studiemedel med 300 kronor och om övriga bidrag som vi har lyckats
            att få med i budgeten.
          </note>
          <note>
            Med detta sagt vill jag yrka bifall till utskottets förslag till
            beslut.
          </note>
          <note type="speaker">
            Anf. 40 Statsrådet ANNA EKSTRÖM (S):
          </note>
          <note>
            Fru talman! I går firades lucia i många skolor i Sverige. Luciafirandet
            är en ljus tradition i Sverige. Det är tradition och det är glädje.
            Vilken kontrast mot gårdagens oerhört sorgliga händelse! Att dödligt
            våld tar plats i den svenska skolan är avskyvärt. Till alla elever,
            lärare och personal vid Enskede gårds gymnasium vill jag säga
            att vi lider med er och vi sörjer med er. Tillsammans med er vill
            vi kämpa för en trygg skola. Skolsverige står bakom alla som nu
            sörjer vid Enskede gårds gymnasium.
          </note>
          <note>
            Fru talman! Sedan regeringen tillträdde har fler än 200 000 människor
            ett jobb att gå till. Sveriges ekonomi är urstark. Arbetslösheten
            är låg, sysselsättningen är den högsta som har uppmätts av Eurostat.
            Om vi ska titta på sysselsättningen för unga måste vi gå tillbaka
            till 1992 – före räntan på 500 procent – för att hitta lika höga
            sysselsättningstal.
          </note>
          <note>
            Men den starka arbetsmarknaden finns inte för alla. Det är många
            människor som far illa på den svenska arbetsmarknaden. En sådan
            viktig utmaning är de många ungdomar som går ut gymnasiet utan
            en fullständig gymnasieexamen.
          </note>
          <note>
            Samtidigt som 350 000 personer är arbetslösa finns det fler än
            100 000 lediga jobb. Personer utan en slutförd gymnasieexamen
            löper avsevärt större risk för arbetslöshet jämfört med personer
            som har en gymnasie ­ examen. Nästan alla i en årskull börjar
            gymnasiet, men så mycket som 35 procent går ut gymnasiet utan
            en fullständig examen. Till detta ska läggas att gymnasieskolans
            introduktionsprogram har vuxit kraftigt under de senaste åren.
            I årskurs 1 är nu gymnasieskolans introduktionsprogram större
            än samtliga yrkesprogram tillsammans.
          </note>
          <note>
            Christer Nylander talade tidigare här i talarstolen om vikten
            av att säkerställa att fler blir behöriga till gymnasiet. Men
            det är också väldigt viktigt att vi säkerställer att alla kan
            gå ut gymnasiet med en fullständig gymnasieexamen.
          </note>
          <note>
            Av de elever som påbörjade ett introduktionsprogram 2011 var
            det knappt en femtedel som hade en gymnasieexamen fem år senare.
            Därför föreslår vi ett tillskott på 300 miljoner kronor per år
            för att utveckla introduktionsprogrammen, och det finns med i
            den budget som ligger på riksdagens bord.
          </note>
          <note>
            Arbetet med introduktionsprogramsutvecklare för att stärka det
            lokala utvecklingsarbetet är väldigt viktigt. Vi utökar lovskolan
            med särskilda medel för elever på språkintroduktion. Det är några
            exempel på hur vi arbetar för att stärka övergången från introduktionsprogram
            till nationellt program. Det är ett mycket viktigt arbete under
            de kommande åren i Sveriges gymnasieskola.
          </note>
          <note>
            Fru talman! Gymnasieskolans yrkesprogram är basen för industrins
            och välfärdens kompetensförsörjning vid sidan av den viktiga roll
            de har för att säkra ungdomars möjligheter till jobb.
          </note>
          <note>
            Den borgerliga regeringen menade säkert väl när man skickade
            signalen till elever och föräldrar att yrkesprogrammen inte skulle
            leda till högskolestudier, men så fel det blev.
          </note>
          <note>
            Utvecklingen när det gäller yrkesprogrammen är oerhört negativ,
            och vi ser nu effekten för ungdomarna, för arbetsgivarna och för
            arbetsmarknaden. Många företag är i behov av att rekrytera, men
            det största hindret är brist på människor.
          </note>
          <note>
            Jag och säkert många med mig i den här kammaren reser runt mycket
            i landet. De arbetsgivare som jag träffar vittnar om och om igen
            om hur stort behovet av arbetskraft är. Väldigt ofta behövs det
            sådan arbetskraft som är utbildad på gymnasieskolans yrkesprogram.
          </note>
          <note>
            För att öka yrkesprogrammens attraktivitet föreslår regeringen
            att yrkesprogrammen ska ge behörighet till högskolan, och det
            gör vi utan att göra avkall på bredden och djupet i yrkesämnena.
            Jag har nog aldrig varit med om en så samstämmig kör av bifall
            till dessa förslag. Bifallen kommer från organisationerna på arbetsmarknaden.
            Både fackliga organisationer och arbetsgivarorganisationer står
            i kö för att berätta hur viktigt det är att de här förslagen genomförs.
          </note>
          <note>
            Även de som inte hörs lika mycket i debatten – eleverna som går
            eller skulle kunna gå på yrkesprogrammen – har all anledning att
            välkomna dessa förslag. De kommer att ge större möjligheter till
            anställning, till arbete utomlands, till att starta eget eller
            till att läsa vidare på högskolan – möjligheter som vi tycker
            att eleverna på yrkesprogrammen bör kunna ha.
          </note>
          <note>
            Vidare behöver kvaliteten på yrkesprogrammen utvecklas. I budgeten
            ingår ett antal förslag som kommer att ha stor betydelse i verkligheten.
            Vi avsätter nästa år 30 miljoner kronor för att utveckla det arbetsplatsförlagda
            lärandet, ett område där kvalitetsbristerna är omvittnade, inte
            minst i Skolinspektionens många rapporter.
          </note>
          <note>
            Vi arbetar också hårt för att säkra tillgången på yrkeslärare,
            vilket kanske är det största problemet i vår gymnasieskola liksom
            i övriga skolor. Det finns en skriande brist på lärare, och den
            går igen i princip samtliga utbildningsformer. Till detta avsätter
            vi 45 miljoner kronor i nästa års budget. Det är en liten men
            välkommen satsning för att stärka rekryteringen av just yrkeslärare.
          </note>
          <note>
            Fru talman! Förutom dessa mycket viktiga investeringar i gymnasieskolan
            – som vi har gjort i årets budget och där det också ingår att
            vi säkrar tillgångar för att se till att yrkesprogrammen blir
            högskoleförberedande – förstärker vi också Kunskapslyftet rejält.
          </note>
          <note>
            Vi bygger på tidigare investeringar som syftar till att hitta
            nya och bättre vägar till utbildning och jobb och slopa återvändsgränder,
            så att alla ska få en chans till livslångt lärande. Genom Kunskapslyftet
            har vi redan infört en rätt till komvux för att stärka individens
            rättighet att läsa in en gymnasieexamen, någonting som är fullkomligt
            nödvändigt med tanke på att en så stor grupp unga varje år lämnar
            gymnasieskolan utan en fullständig gymnasieexamen.
          </note>
          <note>
            Vi inför också ett nytt rekryterande studiestartsstöd. Det infördes
            förra året, men det kommer nu att bli en mycket större möjlighet
            för ungdomar och lite äldre som står en bra bit ifrån utbildningen
            att ta det här steget att via utbildning komma in på arbetsmarknaden.
          </note>
          <note>
            Inom ramen för ett annat utgiftsområde diskuterade vi i förra
            veckan här i kammaren de mycket stora satsningar som regeringen
            gör på folkbildningen, på folkhögskolor och studieförbund. De
            ger goda möjligheter för ungdomar och äldre som tyvärr står långt
            från arbetsmarknaden att komma närmare och via en inkluderande
            och tillåtande pedagogik komma närmare den utbildning som behövs
            för att man ska kunna klara sig på arbetsmarknaden i Sverige.
          </note>
          <note>
            Men Kunskapslyftet är större än så. Genom Kunskapslyftet ges
            människor en chans att utbilda sig för att utvecklas inom yrket.
            Det handlar om att inte bara kunna få ett jobb utan kunna utvecklas
            inom jobbet, till exempel omskola sig till ett nytt yrke, få behörighet
            till en eftergymnasial utbildning, vidareutbilda sig för bättre
            karriärmöjligheter eller varför inte bilda sig för ett ökat och
            förbättrat deltagande i samhällsdebatten. Samhällsdebatten i dag
            präglas av svartvita enkla lösningar. Då är betydelsen av en sann
            och äkta folkbildning större än någonsin.
          </note>
          <note>
            Via Kunskapslyftet ger vi människor möjlighet att utvecklas och
            stärka sin ställning på arbetsmarknaden, men också att komma igen
            i yrkeslivet.
          </note>
          <note>
            Kunskapslyftet är inte bara ett ord, utan det innebär också avsevärda
            resurser. Räknar vi ihop regeringens sammanlagda satsningar omsluter
            Kunskapslyftet totalt 10 miljarder 2018, och med dagens satsningar
            är vi 2021 uppe i så mycket som 12 miljarder. De satsningar som
            görs är i stor utsträckning permanenta och statligt finansierade
            utbildningsplatser.
          </note>
          <note>
            Jag vill gärna ta riksdagens tid i anspråk för att nämna två
            särskilt viktiga satsningar inom Kunskapslyftet som syftar till
            att råda bot på de kompetensförsörjningsproblem vi har.
          </note>
          <note>
            Den första är den stora satsning som görs på yrkesinriktad vuxenutbildning.
            I år förstärker vi regionalt yrkesvux, som det kallas, med 6 750
            nya platser. En del av dessa har reserverats för att man ska kombinera
            dem med sfi.
          </note>
          <note>
            Dessa pengar ger inte bara nya platser, utan de går också till
            en kvali ­ tetsförstärkning. Det här är satsningar som kommer
            att underlätta rekryter ­ ingen av framtidens snickare, kallskänkor,
            industritekniker, elektriker, undersköterskor och anställda inom
            den växande besöksnäringen.
          </note>
          <note>
            Det råder i dag stor brist på arbetskraft med kvalificerad yrkeskompetens,
            vilket är ett stort problem på arbetsmarknaden. Dessa förslag
            kommer att leda till en förbättrad matchning.
          </note>
          <note>
            Den andra satsning som jag vill nämna är förstås den mycket välkomna
            satsningen på yrkeshögskolan. Det är en utbildningsform som har
            vuxit rejält under senare år, och vi bygger vi nu ut den ytterligare.
            Den ger väldigt goda resultat. Nio av tio är i jobb året efter
            att de har slutfört sin utbildning. En viktig del av framgångsreceptet
            handlar förstås om arbetsgivarnas engagemang i utbildningen.
          </note>
          <note>
            I en tid när utbildning krävs för att man ska få en stark ställning
            på arbetsmarknaden är det med stor stolthet regeringen lägger
            fram en sådan stark utbildningsbudget på riksdagens bord.
          </note>
          <note>
            Fru talman! Också jag – metoo – har med förfäran men inte med
            förvåning tagit del av de upprop som har kommit på skolans område.
            Skolan är en del av samhället och speglar det, men skolan är också
            en arena där vi kan och ska göra skillnad. Skolan har sedan 60-talet
            haft ett starkt uppdrag att motverka traditionella könsmönster.
            De upprop vi nu har sett visar klart och tydligt att vi inte är
            i närheten av att vara framme.
          </note>
          <note>
            Vi vuxna har ett stort ansvar att säkra att inga unga någonsin
            ska utsättas för kränkningar, övergrepp eller sexism i skolan.
            Det ansvaret ska vi ta. De ungdomar, lärare och skolledare som
            har skapat dessa upprop har verkligen gjort sig förtjänta av att
            vi ger dem det stöd vi kan. Vi ska göra allt vi kan för att säkra
            en trygg skola.
          </note>
          <note>
            Jag vill tacka för en trevlig, debattglad och intressant termin
            tillsammans med utbildningsutskottet och tillönska alla kära kollegor
            i utskottet en god jul.
          </note>
          <note>
            (Applåder)
          </note>
          <note type="speaker">
            Anf. 41 CHRISTER NYLANDER (L) replik:
          </note>
          <note>
            Fru talman! Tack, statsrådet, för julhälsningen och för inlägget!
          </note>
          <note>
            Detta är såklart saker och ting som hänger samman: behörighet
            till gymnasiet, förmågan att sedan genomföra gymnasiet, att introduktionsprogrammet
            växer och att kunskapslyft måste byggas ut. Allt detta hänger
            som sagt samman.
          </note>
          <note>
            Ibland kan man fundera över robustheten i ett system och hur
            man prioriterar mellan att göra nya saker och att se till att
            underhålla infrastruk turen. Det är inte utan att man kommer att
            tänka på andra system i samhället där vi har glömt bort att se
            till att infrastrukturen har hög kvalitet och där det sedan fallerar.
          </note>
          <note>
            Avvägningen mellan nya satsningar och kvalitet – behovet av att
            se att det inte bara handlar om nya resurser utan att man också
            ska ha kvalitet i resurserna – är något som jag funderar på när
            det gäller hela utbildningssystemet.
          </note>
          <note>
            I regeringens utbildningsbudget finns en otroligt intressant
            tabell som visar att de elever som går i skolor i utsatta områden
            också är de elever som har lärare och rektorer med kortast erfarenhet.
            Om skolan ska ha en kompensatorisk kraft och om man ska se till
            att det finns möjligheter för alla elever att lyckas, att fler
            blir behöriga till gymnasiet och att fler sedan också klarar gymnasiet
            måste man rikta kvaliteten i resursen dit där den verkligen behövs.
            Vi ser rätt tydligt att så inte är fallet.
          </note>
          <note>
            Att lärarutbildningen byggs ut och fylls av luft i stället för
            av elever med höga kunskapsresultat från gymnasiet kommer också
            att underminera systemet på lång sikt.
          </note>
          <note>
            Jag vill höra statsrådet filosofera något om behovet av att ha
            kvalitet i resurserna, och inte bara att i budgeten tänka på kvantitet
            i resurserna. Vi behöver verkligen se till att systemet håller
            ihop och att vardagen i varje klassrum är av väldigt hög kvalitet.
          </note>
          <note type="speaker">
            Anf. 42 Statsrådet ANNA EKSTRÖM (S) replik:
          </note>
          <note>
            Fru talman! Tack, Christer Nylander, för möjligheten att få filosofera
            lite! Det är en chans man inte tackar nej till.
          </note>
          <note>
            Ofta hör man att den svenska skolan inte lider brist på resurser.
            Det här är ett ofta upprepat ställningstagande.
          </note>
          <note>
            Jag minns mycket väl den intressanta genomgång vi fick från OECD-forskarna
            och den forskargrupp som OECD hade samlat när man granskade den
            svenska skolan efter det katastrofala PISA-resultatet 2012. Jag
            hade trott att vi skulle få höra detta även från dessa forskare,
            men vi fick höra något annat.
          </note>
          <note>
            Vi fick höra att den svenska skolan visserligen har rätt gott
            om resurser men att den inte ens låg i närheten av toppen när
            det gällde resurserna till undervisning och elevhälsa. Det här
            är något som är värt att ta på mycket stort allvar.
          </note>
          <note>
            Jag är övertygad om – och regeringens satsningar visar att detta
            är en övertygelse som delas av hela regeringen – att ska vi få
            bukt med skolans resultatproblem, fortsätta höja kunskapsresultaten
            och därtill stärka likvärdigheten är det kvaliteten i undervisningen
            som måste stärkas. Om kvaliteten i undervisningen ska stärkas
            måste den stärkas i alla klassrum i alla skolor.
          </note>
          <note>
            Det finns ett finskt mantra som säger att varje skola ska vara
            en bra skola. Att detta mantra bör genomsyra hela skolväsendet
            är jag fullkomligt övertygad om. Därför är de satsningar som görs
            för att säkra en långsiktig finansiering av just undervisning
            och elevhälsa väldigt viktiga. Det finns ett avtryck av detta
            i den stora skolsatsning som görs i budgeten. Det här ger en signal
            till skolans huvudmän, kommuner och fristående skolor, om att
            den satsning som regeringen gör är avsedd att vara långsiktig.
          </note>
          <note>
            Kvalitet skapas med resurser, men det skapas med långsiktiga
            resurser som huvudmännen kan lita på finns kvar även efter ett
            regeringsskifte.
          </note>
          <note type="speaker">
            Anf. 43 CHRISTER NYLANDER (L) replik:
          </note>
          <note>
            Fru talman! Kvalitet och resurser hör ibland ihop, men de behöver
            inte göra det. Om vi har problem med matematikundervisningen är
            det inte självklart rätt att sätta in ytterligare människor som
            inte kan något om matematik i ett sådant klassrum. Kvaliteten
            i resurserna måste säkras om man ska få effekt när resurserna
            sätts in.
          </note>
          <note>
            Därför funderar jag rätt mycket över hur vi ser till att rätt
            kvalitet ham ­ nar på rätt ställe så att fler elever lär sig mer.
            Jag funderar också över vad det innebär för resurserna där de
            behövs allra mest när regeringen nu successivt, tydligt och skarpt
            bygger ut alla system samtidigt.
          </note>
          <note>
            Kan det vara så att den kraftiga utbyggnaden av Kunskapslyftet
            innebär att kvalitetsresurser som skulle ha behövts någon annanstans
            i samhället inte kommer att finnas där, till exempel i grundskolan
            eller gymnasiet?
          </note>
          <note>
            Statsrådet har rätt i att Sverige har låg arbetslöshet nu i högkonjunktur.
            Men kan det vara så att när resurserna är väldigt ansträngda i
            samhället så är det svårt att bygga ut utbildningssystemet med
            hög kvalitet? Lurar man dem som går in i utbildningssatsningar
            i stället för att hjälpa dem?
          </note>
          <note>
            Enligt min gamla erfarenhet ska man när det är väldigt hett på
            arbetsmarknaden se till att de som är långt ifrån nya jobb befinner
            sig så nära arbetsmarknaden som möjligt. Men om de inte gör det
            utan i stället går en fortbildnings- eller utbildningssatsning
            som har låg kvalitet blir de inlåsta i den, och då missar de den
            skarpa högkonjunktur som vi har just nu.
          </note>
          <note>
            Det här är otroligt avgörande i konjunkturpolitiken. Eftersom
            Anna Ekström har ansvar för många av de verktyg som finns inom
            konjunkturpolitiken vill jag höra hur denna avvägning sker. Finns
            det en risk att den kraftfulla satsning som görs, med alltifrån
            lärarutbildningen till yrkesvux och andra insatser i Kunskapslyftet,
            innebär att de som nu skulle vara nära arbetsmarknaden, när det
            är som hetast där, missar chansen att få in en fot på nya jobb?
            I så fall blir det ännu svårare för dem att klara sig när lågkonjunkturen
            så småningom kommer.
          </note>
          <note type="speaker">
            Anf. 44 Statsrådet ANNA EKSTRÖM (S) replik:
          </note>
          <note>
            Fru talman! Jag har mycket stor respekt för det som Christer
            Nylander formulerar i frågan. Jag har också noterat att jag inom
            ramen för den diskussion vi hade på folkbildningens område hörde
            ett liknande resonemang från Liberalernas representant i kulturutskottet.
          </note>
          <note>
            Där gick resonemanget ut på att man visserligen tyckte att det
            var rätt med den stora satsning som regeringen gjorde på studieförbund
            och folkhögskolor. Men ändå tillförde man inte några pengar eftersom
            man tyckte att det var fel tajmning.
          </note>
          <note>
            Bekymret är bara, Christer Nylander, att just den satsningen
            på Kunskapslyftet innebär att de som står längst ifrån arbetsmarknaden
            får bättre, större och rikare möjligheter att komma till arbetsmarknaden
            via utbildning.
          </note>
          <note>
            Den satsning som till exempel görs via folkhögskolor är som gjord
            för, och också designad för, att säkerställa att just de som står
            allra längst ifrån får lättare att komma till utbildningen.
          </note>
          <note>
            Den dystra läxa som vi lär oss av dagens arbetsmarknad är att
            vi politiker må säga vad vi vill. Arbetsgivarna har redan bestämt
            att det krävs en fullständig gymnasieutbildning för att människor
            ska ha en stark ställning på arbetsmarknaden.
          </note>
          <note>
            Då blir det upp till oss att säkerställa att alla kan få denna
            gymnasieutbildning och att de som inte får en fullständig gymnasieutbildning
            vid sitt första stora försök får många möjligheter att komma tillbaka
            och göra den. Det är just precis det som Kunskapslyftet handlar
            om.
          </note>
          <note>
            Inom Kunskapslyftet ska vi göra så gott vi kan för att säkra
            kvaliteten. Vi ska lägga stora och goda resurser, vilket det också
            görs, på att säkra kvaliteten i undervisningen.
          </note>
          <note>
            Jag vill här hänvisa till den mycket viktiga satsning som görs
            i budgeten på det som kallas nationella skolutvecklingsprogram
            där man via en gedigen, evidensbaserad och forskningsbeprövad
            kompetensutveckling säkerställer att lärarna kan stärka sin undervisning
            i dagens skola.
          </note>
          <note>
            Jag tycker att satsningarna hänger ihop. Jag är inte orolig över
            att de ska motverka varandra.
          </note>
          <note type="speaker">
            Anf. 45 ANNIKA ECLUND (KD) replik:
          </note>
          <note>
            Fru talman! Jag vill ta upp en sak som jag inte hörde att kunskapsministern
            tog upp i sitt anförande och som jag i stället lyfte fram. Det
            gäller antimobbningsarbetet.
          </note>
          <note>
            Att barn mår bra och känner sig trygga är en förutsättning för
            att de ska kunna lära sig någonting över huvud taget i skolan
            och för den kommande utvecklingen. Jag sa i mitt anförande att
            den senaste PISA-undersökningen talade om att var sjätte svensk
            15-åring har blivit mobbad minst ett par gånger i månaden.
          </note>
          <note>
            Det kan vi inte acceptera. Det ska vara nolltolerans mot mobbning
            och andra kränkande beteenden och trakasserier av olika slag.
            Det krävs att skolorna använder sig av ett systematiskt arbete
            mot mobbning.
          </note>
          <note>
            När Skolverket själv t gjorde utvärderingen 2011 om de antimobbningsprogram
            som används i skolorna visade det sig inte bara att de inte hjälpte
            så mycket utan också att de kunde ha motsatt effekt.
          </note>
          <note>
            Jag är nyfiken på om kunskapsministern tycker att man har åtgärdat
            de här problemen man såg när man utvärderade det 2011. O m man
            inte är nöjd, vilka åtgärder ser kunskapsministern behövs för
            att vi ska kunna få ett fungerande antimobbningsarbete ute på
            skolorna?
          </note>
          <note type="speaker">
            Anf. 46 Statsrådet ANNA EKSTRÖM (S) replik:
          </note>
          <note>
            Fru talman! Tack, Annika Eclund, för den väldigt angelägna frågan!
          </note>
          <note>
            Den tid vi lever i visar med all önskvärd tydlighet hur viktigt
            det är med ett arbete för att säkra trygghet och säkerhet på våra
            skolor. Det är inte bara den rapport som Annika Eclund hänvisar
            till som har gjort ett djupt avtryck på mig. Det gäller också
            de studier som gjorts via Arbetsmiljöverket som visar vilken utsatt
            situation många lärare och ibland också rektorer har på våra skolor.
          </note>
          <note>
            Jag finner ändå en viss tröst i att den svenska skolans antimobbningsarbete
            har blivit väldigt mycket bättre. Den som följer Skolverkets stora
            enkätstudie – i hastigheten tappar jag namnet på den – där man
            återkommande mäter vad elever, föräldrar, lärare och också skolledare
            tycker om skolan, attityderna till skolan, ser att både lärare
            och föräldrar uppfattar att arbetet mot mobbning har blivit bättre.
          </note>
          <note>
            Ska man därmed vara stolt och nöjd? Nej, jag är nog rätt stolt
            över det antimobbningsarbete som görs i svenska skolor, men absolut
            inte nöjd. Man kan inte vara nöjd så länge vi fortfarande har
            de väldigt besvärliga siffror vi har. Men vi ska nog ta fasta
            på det positiva arbete som har gjorts i många skolor under senare
            år och se till att det finns förutsättningar att stärka det.
          </note>
          <note>
            För att göra det krävs det en huvudmannaorganisation – kommuner
            och fristående skolor – som tar sitt arbete med att säkra trygghet
            och kvalitet på skolan på allra största allvar. Det krävs ett
            systematiskt kvalitetsarbete och en utvärdering av det egna arbetet
            som kan gå framåt.
          </note>
          <note>
            Här är de stora insatser som görs inom nationella skolutvecklingsprogram
            och också inom Samverkan för bästa skola väldigt viktiga för att
            ge rektorer och lärare de verktyg de behöver i det här arbetet.
          </note>
          <note type="speaker">
            Anf. 47 ANNIKA ECLUND (KD) replik:
          </note>
          <note>
            Fru talman! Det är lovande att det börjar kännas positivare och
            att man börjar uppleva att antimobbningsarbetet går framåt. Men
            det är så pass viktigt att vi inte bara kan gå på känsla.
          </note>
          <note>
            Kristdemokraterna menar att det ska vara obligatoriskt för skolhuvudmännen
            att enbart använda evidensbaserade antimobbningsprogram. Frågan
            är alldeles för viktig för att man bara ska känna någonting. Vi
            måste använda metoder som är grundade i vetenskap och beprövad
            erfarenhet.
          </note>
          <note>
            I mitt anförande tidigare var mitt förslag att Skolverket bör
            få ett uppdrag att göra en uppföljning av den utvärdering av metoder
            mot mobbning som gjordes 2011 och att det också kan rekommendera
            de program som kan användas och som vilar på vetenskap och beprövad
            erfarenhet. Jag är nyfiken på kunskapsministerns åsikt om det.
          </note>
          <note type="speaker">
            Anf. 48 Statsrådet ANNA EKSTRÖM (S) replik:
          </note>
          <note>
            Fru talman! Jag tänker inte stå här och lova nya uppdrag till
            Skolverket. Det jag kan lova är att regeringen kommer att fortsätta
            det ihärdiga arbete som vi har lagt ned på att säkerställa att
            det finns bra material för skolorna att arbeta med.
          </note>
          <note>
            I det förra replikskiftet med Christer Nylander var vi inne på
            betydelsen av kompetensutveckling för att stärka kvaliteten i
            undervisningen. Den kompetensutveckling som vi har satsat mycket
            på under senare år är de nationella skolutvecklingsprogrammen.
          </note>
          <note>
            Där får lärarna möjlighet att tillsammans i kollegialt samarbete
            med stöd av skolledningen säkerställa att de på ett evidensbaserat
            och på forskningen baserat sätt arbetar med att stärka kvaliteten
            i undervisningen. Kvaliteten i undervisningen är vad antimobbningsarbete
            går ut på. Det ska inte bedrivas som projekt vid sidan av. Det
            ska inte hanteras på temadagar och i särskilda satsningar. Det
            ska genomsyra hela skolans arbete och vara en fråga som är en
            kärnuppgift i undervisningen.
          </note>
          <note>
            Skolutveckling bygger på kvalitet i undervisning. Det bygger
            också på att värdegrundsuppdraget och kunskapsuppdraget förstärker
            varandra och går hand i hand. Jag är övertygad om att vi bäst
            stärker det arbetet genom att säkerställa att lärare och rektorer
            har de verktyg de behöver för att i undervisningen och i skolans
            vardag på ett systematiskt sätt stärka det här arbetet. Det ska
            inte ske via olika tomtebloss som kommer, tänds och försvinner
            igen.
          </note>
          <note>
            Här är de nationella skolutvecklingsprogrammen väldigt viktiga
            men också Samverkan för bästa skola. Vi vet att svaga kunskapsresultat
            och otrygghet ofta går hand i hand. Vi vet också att på de skolor
            där utmaningarna är som störst kanske också behovet av ett antimobbningsarbete
            är extra viktigt att möta. Tack vare Samverkan för bästa skola
            har Skolverket ett stort arbete igång med att stärka kvaliteten
            i undervisningen också när det gäller att motverka mobbning.
          </note>
          <note type="speaker">
            Anf. 49 ERIK BENGTZBOE (M) replik :
          </note>
          <note>
            Fru talman! Låt mig inledningsvis tacka statsrådet för att hon
            tar sig tid, deltar i debatten och visar budgeten, riksdagen och
            de folkvalda den respekt och det allvar de förtjänar. Det är glädjande
            att ni är här i dag under hela denna långa debatt som nu äter
            upp vår lunchtid.
          </note>
          <note>
            Ordning och reda, trygghet och arbetsro är nödvändigt för att
            man ska ha en fungerande lärmiljö. Det gäller inte bara för elever
            utan också för att det ska vara en dräglig och bra arbetsmiljö
            även för lärarna.
          </note>
          <note>
            Enligt OECD har Sverige den föga smickrande positionen som världsledande
            när det gäller raka motsatsen. Vi är världsledande i sen ankomst,
            vi är världsledande i oordning och vi har väldigt hög frånvaro
            för väldigt många av våra elever,
          </note>
          <note>
            I Skolinspektionens enkät uppger hälften av eleverna att de störs
            på lektionerna på ett sådant sätt att det skadar undervisningen.
            E n av fyra lärare uppger att man har utsatts för hot eller våld
            i samband med sin tjänsteutövning. Det är inte en trygg arbetsmiljö
            – där man kan leverera och där man kan fokusera på kunskapsuppdraget
            – när man ständigt behöver vara orolig eller vara på vakt i förhållande
            till sin omgivning.
          </note>
          <note>
            Alliansens och Moderaternas uppfattning är att det behövs reformer
            för att förtydliga befogenheter och ansvar i skolan. Vi behöver
            omdömen i ordning och uppförande. Vi behöver evidensbaserade arbetssätt
            när det gäller hot, trakasserier och kränkande behandlingar, som
            vi hörde Kristdemokraterna redogöra för. Och vi behöver återupprätta
            lärarnas auktoritet så att de kan ha det ledarskap som behövs
            i klassrummet.
          </note>
          <note>
            Jag tänker inte ställa den retoriskt tråkiga frågan om regeringen
            tänker ta detta på allvar, utan jag tänker ställa den ärliga frågan:
            När och hur tänker man ta detta bekymmer på allvar?
          </note>
          <note type="speaker">
            Anf. 50 Statsrådet ANNA EKSTRÖM (S) replik:
          </note>
          <note>
            Fru talman! Tack för frågan, Erik Bengtzboe! Den svenska skolan
            ska präglas av ordning och reda. Hot och våld ska inte ha någon
            plats i svensk skola. De möjligheter som finns för lärare och
            rektorer att säkerställa att hot och våld inte förekommer ska
            användas. Lektioner ska börja i tid. Lek ­ tioner ska sluta i
            tid. Lektioner ska genomföras.
          </note>
          <note>
            Den som bekymrar sig över ordningen och redan i skolan kan med
            fördel studera en granskning som Skolinspektionen presenterade
            för ett antal år sedan. Man hade gjort flygande inspektioner i
            ett antal fristående gymnasieskolor för att se hur det såg ut
            på lektionerna. Det visade sig att en hel del lektioner inte var
            lektioner. En hel del lektioner innebar helt enkelt att ungdomar
            satt i uppehållsrum och höll på med sina mobiltelefoner.
          </note>
          <note>
            I den svenska skolan ska det inte bara vara ordning och reda.
            Det ska faktiskt också vara ett fokus på kunskap och bildning.
            Vi ska från reger ­ ingens, och gärna också från riksdagens, sida
            hela tiden inskärpa och framhålla hur viktigt det är att skolans
            uppdrag är fokuserat på kunskap och bildning, att lektionerna
            används till undervisning, att undervisningen håller en hög kvalitet
            och att undervisningen leder till goda resultat som eleverna kan
            använda sig av i yrkeslivet, i kommande studier och som ansvarskännande
            samhällsmedborgare. Men vi ska också ge de rektorer och lärare
            som verkar i svensk skola den kraft och den självständighet som
            de behöver för att kunna upprätthålla dessa regler. Där inger
            den svenska skolan, som ibland styr mot annat än kunskap och bildning,
            en viss oro.
          </note>
          <note type="speaker">
            Anf. 51 ERIK BENGTZBOE (M) replik:
          </note>
          <note>
            Fru talman! Tack, statsrådet, för svaret! Det är mycket glädjande
            om vi kan få en mer seriös och mer framåtsyftande diskussion när
            det gäller just fokus på kunskapsuppdraget. Det behövs ordning
            och reda i skolan för att man ska kunna uppnå det.
          </note>
          <note>
            Det känns som att statsrådet är på rätt spår när det gäller att
            hitta vägarna framåt. Men det behövs fortfarande konkreta åtgärder
            för att säkerställa att vi får den ordning och reda som behövs
            i klassrummen. Jag ska ge ett par exempel.
          </note>
          <note>
            Lärarnas kompetens på området behöver stärkas. Lärarutbildningen
            innehåller i dag alldeles för lite klassrumskunskap, alldeles
            för lite ämnesdidaktik och alldeles för lite ledarskap för att
            man ska vara väl rustad när man kliver in i klassrummet. Många
            lärarstudenter vittnar om att de inte upplever att den utbildning
            de får, oavsett om de tycker att den är bra eller inte, rustar
            dem för klassrumssituationen.
          </note>
          <note>
            Alliansen har föreslagit förändringar. Från regeringen är beskedet
            än så länge det rakt motsatta: Inga förändringar av lärarutbildningen
            ska göras, och ingen uppdatering behövs.
          </note>
          <note>
            Sedan gäller det att återupprätta lärarnas auktoritet i klassrummet,
            vilket är nödvändigt för att kunna skapa ordning och reda och
            för att kunna ha en effektiv undervisning. Då krävs det att lärarna
            får chansen att verkligen utveckla sitt ledarskap på plats. Det
            handlar om att ta bort onödiga arbetsuppgifter, att ta bort administration
            och att se till att lärarna har kompetensen, som jag var inne
            på tidigare, och att de får fokusera på kunskapsuppdraget. Här
            har det tyvärr gått åt fel håll de senaste åren. Båda lärarfacken
            vittnar om att administrationen ökar.
          </note>
          <note>
            Detta är två tydliga medskick till ministern när hon går på julledighet.
            Det finns två konkreta förslag från Alliansen som man kan få stöd
            för och ta tag i omgående i januari när vi ses igen.
          </note>
          <note type="speaker">
            Anf. 52 Statsrådet ANNA EKSTRÖM (S) replik:
          </note>
          <note>
            Fru talman! Tack, Erik Bengtzboe, för möjligheten att tala om
            behovet av ordning och reda i skolan!
          </note>
          <note>
            Jag minns mycket väl ett möte som jag var på för några år sedan.
            Det gällde ett samarbetsprojekt. Dåvarande Rikspolisstyrelsen
            hade gjort en genomgång av hur man skulle arbeta för att skapa
            trygghet i hela samhället och ville beskriva hur man skulle samarbeta
            med skolan. Det visade sig att det var svårt att få skolan att
            vara med på den typen av samarbete. Skälet var att skolorna var
            rädda om sitt marknadsvärde. De ville inte synas tillsammans med
            polisen. De ville inte tala om att de samarbetade med polisen.
            Det kunde nämligen göra att söktrycket minskade. Det kunde leda
            till att marknadsföringen av skolan blev svårare.
          </note>
          <note>
            Jag har en mycket stor respekt för våra lärare och rektorer som
            ska upprätthålla ordentliga ordningsregler på våra skolor samtidigt
            som de hela tiden sneglar på vad som gör en skola till en populär
            skola. Detta är ett av många exempel på hur det kan gå när skolor
            strävar efter att till exempel vara en skola som lockar många
            elever i stället för att vara en skola som säkerställer att det
            är kunskap och bildning som står i centrum.
          </note>
          <note>
            Erik Bengtzboe föreslår nu omdömen i ordning och reda. Det är
            ett förslag som jag aldrig har hört en lärare eller rektor framställa.
            Erik Bengtzboe talar också om behovet av auktoritet. Självklart
            ska lärare ha auktoritet i klassrummet, men den auktoriteten skrämmer
            man inte fram. Den skapar man genom respekt och genom att lärarna
            har en god förmåga att undervisa. Men det handlar också om att
            lärarna har inte bara f öräldrarnas utan också rektorns och samhällets
            stöd i fråga om att upprätthålla skolans regler. Där är vår marknadsstyrda
            skola – som ibland strävar efter marknadsföring och popularitet
            snarare än efter kunskap, bildning, ordning och reda – ett bekymmer.
          </note>
          <note>
            Anf. 53 ULRIKA CARLSSON i Skövde (C) replik:
          </note>
          <note>
            Fru talman! Jag vill också tacka Anna Ekström för deltagandet
            i debatten. Det var många viktiga frågor som statsrådet lyfte
            i sitt inlägg , men j ag skulle ändå vilja få det förtydligat.
          </note>
          <note>
            Min lokaltidning heter Skaraborgs Allehanda. När jag läste den
            häromdagen blev jag glad. Statsrådet hade tillsammans med Monica
            Green skrivit om hur bra yrkesprogrammen är. Man ville lyfta fram
            vikten av att välja yrkesprogram. Man nämnde att det hela tiden
            har funnits möjlighet att läsa in allmän högskolebehörighet.
          </note>
          <note>
            Därför blev jag lite ledsen och besviken när det i början av
            statsrådets anförande lät som att Björklund skulle ha varit intresserad
            av att man inte skulle ha den möjligheten. Det har varit möjligt
            hela vägen. Jag vill än en gång säga det.
          </note>
          <note>
            Jag skulle vilja fråga statsrådet om några saker som är kopplade
            till gymnasieutbildningen.
          </note>
          <note>
            Studie- och yrkesvägledningen är en oerhört kritisk faktor. Där
            skulle man behöva göra mer. Jag är intresserad av att veta på
            vilket sätt som statsrådet vill lyfta den frågan än mer. Jag vet
            att obligatorisk prao kommer och så vidare. Men det känns som
            att vägledningsfrågorna förtjänar ett större utrymme i den svenska
            skolan. Det är en del i att rusta unga människor för de viktiga
            val som de ska göra framöver.
          </note>
          <note>
            En annan fråga som jag skulle vilja passa på att ställa gäller
            något som kom upp i ett tidigare replikskifte. Det handlar om
            kvalitet och om flera olika delar i fråga om kvalitet. Vad är
            det som gör det så svårt att mäta progression? Skolor skulle kunna
            visa sin kvalitet, även om de inte har de högsta meritvärdena.
            Det känns oerhört viktigt för att det ska bli en rättvisande bild.
          </note>
          <note>
            Den sista frågan handlar om till exempel Volvogymnasiet i Skövde.
            Där är man oerhört orolig över den debatt som är kopplad till
            vinster i välfärden. Man är väldigt besviken på regeringen.
          </note>
          <note type="speaker">
            Anf. 54 Statsrådet ANNA EKSTRÖM (S) replik:
          </note>
          <note>
            Fru talman! Tack, Ulrika Carlsson, för väldigt angelägna frågor!
            Vi börjar med studie- och yrkesvägledningen. Det är svårt att
            tänka sig en tid när studie- och yrkesvägledning har varit mer
            viktig än nu, när vi har en stor grupp elever i den svenska skolan
            som har ett väldigt stort behov av att få veta mer om den svenska
            arbetsmarknaden och om vägarna till den svenska arbetsmarknaden.
          </note>
          <note>
            Ta till exempel de yr kesprogram som vi diskuterar nu. Yrkesprogrammen
            leder fram till yrken där det ofta är en väldigt god arbetsmarknad.
            Det är ofta, inte alltid, anställningsvillkor som står sig ganska
            väl på den svens ­ ka arbetsmarknaden. Det är yrken som leder
            till stora möjligheter till egenföretagande och till jobb utomlands.
            Men samtidigt har vi en stor grupp nyanlända i den svenska skolan
            som kanske inte ser så ljust på dessa yrken som de förtjänar att
            ses. Här har studie- och yrkesvägledningen en väldigt viktig roll.
            Men jag ser också att det finns en viktig roll för studie- och
            yrkesvägledningen i fråga om att säkerställa att de många ungdomar
            som går ut gymnasieskolan med en ofullständig gymnasieexamen verkligen
            får chansen att veta mer om den svenska vuxenutbildningen. Tack
            vare d en finns det ju goda möjligheter att komma igen och komma
            igen en gång till för dem som inte har klarat gymnasieexamen på
            första försöket.
          </note>
          <note>
            Vi har precis i dagarna tillsatt en stor utredning som ska se
            över den svenska studie- och yrkesvägledningen. Jag har stora
            förhoppningar om att vi kan ta ännu fler steg för att säkra kvaliteten
            i den.
          </note>
          <note>
            Låt mig också lägga till att jag ser att de svenska arbetsmarknadsparterna,
            inte minst arbetsgivarna, har ett väldigt stort ansvar för att
            säkra att de svenska eleverna känner till vilka yrken det finns
            och hur fina dessa yrken är liksom för att öppna upp sina arbetsplatser
            för praktik och arbetsplatsförlagt lärande.
          </note>
          <note>
            Anf. 55 ULRIKA CARLSSON i Skövde (C) replik:
          </note>
          <note>
            Fru talman! Tack, statsrådet, för svaret! Det blev lite ont om
            tid för att ställa frågorna på ett riktigt bra sätt.
          </note>
          <note>
            Jag skulle önska att statsrådet någon gång kunde lyfta fram en
            del av de väldigt högkvalitativa fristående gymnasieskolor som
            också är aktiebolag och så vidare, för det blir en sådan slagsida
            i debatten. Ministern nämn ­ de det finska mantrat om att alla
            skolor ska vara bra skolor, och det är ju självklart även för
            alla oss som sitter här inne. Det är ingen som tycker att det
            är okej om 10 procent underpresterar; vi vill ju att skolorna
            ska vara bra.
          </note>
          <note>
            Hur säkerställer vi då att de är bra, och hur säkerställer vi
            att inte minst många av de yrkesgymnasier som finns får förutsättningarna?
            Volvogymnasiet nämnde jag. Utskottet besökte även för ganska många
            år sedan Sandviken, kopplat till Sandvik, och Lichron i Skövde
            är ett annat exempel på en väldigt bra skola. Man ser stora problem
            med den politiska retorik som gömmer mycket av de problem som
            man lyfter fram, och jag skulle önska att statsrådet ändå kunde
            se de delarna.
          </note>
          <note>
            Jag vill även säga något om progression. Vad är det som gör det
            så svårt att värdera de skolor som trots att det inte verkar så
            till exempel i betygsstatistiken faktiskt presterar riktigt bra?
            När man sätter fokus på de viktiga kvalitetsutvecklingsprogram
            som ministern nämnde, till exempel Samverkan för bästa skola,
            tror jag att det är viktigt att man också kan påvisa resultat
            på andra sätt.
          </note>
          <note>
            Jag skulle alltså gärna höra lite mer när det gäller Volvogymnasiet
            i Skövde och förutsättningarna för en fortsatt god utbildning
            som röner ett väldigt högt intresse, och jag vill också höra mer
            om progressionsfrågorna.
          </note>
          <note type="speaker">
            Anf. 56 Statsrådet ANNA EKSTRÖM (S) replik:
          </note>
          <note>
            Fru talman! Det är ingen tvekan om att vi har fristående gymnasieskolor
            av mycket hög kvalitet. Ulrika Carlsson nämnde några. Jag kan
            lägga till det jättefina gymnasiet som jag besökte i Perstorp.
            Vi har också Göteborgsregionens Tekniska Gymnasium och Mälardalens
            Tekniska Gymnasium, som har det högsta söktrycket av alla gymnasieskolor
            i hela Stockholmsområdet.
          </note>
          <note>
            Det finns många väldigt fina gymnasieskolor som drivs fristående,
            ofta i samarbete med stora industrier eller arbetsgivare. Från
            regeringens sida är vi väldigt angelägna om att säkra att vi har
            ett skolsystem där det finns fristående aktörer. Det som är problemet,
            Ulrika Carlsson, är ju den vinstdrift som gör att en del skolor
            prioriterar annat än kunskap och bildning. Där hade jag hoppats
            att vi skulle kunna vara överens om att kunskap och bildning ska
            stå i centrum för skolans verksamhet, inte att jaga efter vinster.
          </note>
          <note>
            Jag vill också passa på att tacka Ulrika Carlsson för det engagemang
            som Centerpartiet visar för utbildningsfrågor i allmänhet och
            kanske folkbildningsfrågor i synnerhet. Häromdagen när vi diskuterade
            folkbildning kunde jag till min glädje se att Centerpartiet ställde
            upp på samtliga de satsningar som görs i budgeten på folkbildningens
            område.
          </note>
          <note>
            Jag vill också passa på att tacka för det goda samarbete här
            i kamma ­ ren som ledde fram till att vi i går i regeringen kunde
            fatta beslut om til l läggs ­ direktiv till Komvuxutredningen,
            där vi säkerställer att utredningen också ska titta på möjligheterna
            för elever som har en intellektuell funktionsned ­ sättning att
            kunna gå vidare till komvux, yrkeshögskola eller liknande.
          </note>
          <note>
            Jag vill här tacka Caroline Helmersson Olsson men också Christina
            Örnebjär och Per Lodenius för det stora arbete de har lagt ned
            i kammaren för att främja dessa elever, som tyvärr inte alltid
            får den uppmärksamhet de förtjänar.
          </note>
          <note type="speaker">
            Anf. 57 BETTY MALMBERG (M):
          </note>
          <note>
            Fru talman! För ordningens skull och som allmän information kan
            jag berätta att vi nu förflyttar oss en liten bit i utbildningssystemet
            till högre utbildning och forskning.
          </note>
          <note>
            Svensk ekonomi går bra. Det är förstås glädjande att vi nu befinner
            oss i en brinnande högkonjunktur. Men säg den glädje som varar
            för evigt. Historien har lärt oss att hög- och lågkonjunkturer
            avlöser varandra, och därför är det viktigt att vi också rustar
            för framtiden.
          </note>
          <note>
            Regeringen agerar dock tvärtom. I stället för att samla i ladorna
            tutar man och kör med en valbudget som heter duga. Man ger lite
            mer till alla, men det innebär också att man under mandatperioden
            kommer att ha höjt skatterna med hela 47 miljarder kronor netto.
            Samtidigt talar regeringen om att man ska stärka svensk konkurrenskraft.
            Det rimmar dock lite illa med de kostnadsökningar som kommer att
            komma och som framför allt riktas mot just arbete och företagande.
          </note>
          <note>
            Sett till det vi nu ska diskutera om hur budgeten påverkar högre
            utbildning och forskning är det sant att regeringen skjuter till
            resurser. Men det hade också varit mycket intressant att få veta
            mer om varför man prioriterar som man gör och hur man tänker sig
            att nå de vackert formulerade målen.
          </note>
          <note>
            Vi ska nämligen minnas att regeringen har sagt att vi ska vara
            en av de ledande kunskapsnationerna och ett av världens främsta
            forskningsländer. Vidare ska vi ha en utbildning och forskning
            som håller hög kvalitet internationellt sett och som bedrivs effektivt.
            Ett tredje mål handlar om att det ska finnas en högklassig forskning
            och utbildning i hela landet.
          </note>
          <note>
            Vad står det då i regeringens egna resultatanalyser om nuläget
            när vi kommer till dessa frågor? När det gäller världsledande
            forskning har vi nog en lång väg kvar att gå. Regeringen konstaterar
            att Sverige trots stora anslagsökningar inom forskning och utveckling
            inte har lyckats höja kvaliteten. Detta mäter man internationellt
            sett genom att titta på de mest citerade forskningsartiklarna.
          </note>
          <note>
            Vi är förvisso ett av de länder som lägger allra mest resurser
            per person, men kvalitativt når vi inte alltid toppen. Detta är
            naturligtvis inte bra, så låt oss därför hoppas att Alliansens
            rekordstora ökning av anslagen och de långsiktiga strategiska
            områden som inrättades redan 2009 kommer att ge resultat på sikt.
            Det känns ändå lite irriterande att konstatera att länder som
            lägger mindre resurser än vi ändå presterar bättre än vad vi gör.
          </note>
          <note>
            Regeringen frångår också i sin budget, tvärtemot många aktörers
            inrådan, Alliansens inriktning på att profilera lärosätena. Här
            sprider man i stället forskningsresurserna, och på det viset spä
            r man naturligtvis ut de forskningsresurser som står till buds.
            Enligt Moderaternas bedömning innebär detta att vi kommer att
            få allt svårare att nå målet om att vara världsledande.
          </note>
          <note>
            Kvaliteten oroar även när vi talar om högre utbildning. Faktum
            är att det nu har gått tre år sedan vi senast genomförde kvalitetsutvärderingar.
            Det är en lång tid. Jag är väl medveten om att man har genomfört
            och prövat en pilot, men det känns likafullt inte bra.
          </note>
          <note>
            Vi moderater är också tveksamma till hur väl det här systemet
            faktiskt kommer att spegla utbildningars vetenskapliga kvalitet.
            När piloten kördes visade det sig nämligen att jämställdhet kommer
            att väga mycket tungt, och om det blir ett negativt utfall i något
            som man kallar för jämställdhetsperspektivet kan det faktiskt
            leda till att en utbildnings kvalitet ifrågasätts helt och hållet,
            trots att den i allmänhet räknas som en av de mest framstående
            utbildnings- och forskningsmiljöerna i Sverige inom sitt område.
          </note>
          <note>
            Nu har jag förstått att de här bedömningsgrunderna kommer att
            revideras, och eftersom man som sagt blir något förvånad och konfunderad
            över det vi hör ska det bli spännande att ta del av fortsättningen.
          </note>
          <note>
            Ett annat mål rör effektiviteten. På det området finns många
            utvärderingar som tyvärr visar att det emellanåt är en låg genomströmning
            i svenskt utbildningsväsen och tyvärr också stora avhopp från
            utbildningar. Det är främst ämneslärarutbildningen som är i fokus.
          </note>
          <note>
            Vad värre är, är det tydliga samband som har påvisats mellan
            nivån på studenternas gymnasiebetyg och risken för avhopp. Förkunskapernas
            betydelse för studieframgång är fakta som borde rendera en genomgripande
            diskussion om vikten av goda förkunskaper. Vi moderater vill höja
            förkunskapskraven, inte minst till lärarutbildningen, men vi ser
            det också som en självklarhet att den person som vill och anser
            sig ha förutsättningar att fullfölja en akademisk utbildning också
            ska ha möjlighet att söka den. Men vi tycker inte heller att det
            är riktigt sjyst mot en enskild som inte har tillräckliga förkunskaper
            att faktiskt antas. Det gäller även om regeringen får för sig
            att åter lägga fram det hårt kritiserade förslaget om breddat
            deltagande.
          </note>
          <note>
            I vår värld kan det aldrig vara universitet och högskolor som
            har det formella uppdraget att lyfta människor till en akademisk
            nivå. Det jobbet måste göras långt tidigare. Det är också därför
            vi i Alliansen och Moderaterna har inriktat våra reformer på att
            höja kvaliteten i alltifrån förskolan hela vägen upp till forsknings-
            och innovationssystemet.
          </note>
          <note>
            Ytterligare en aspekt på effektivitet rör naturligtvis hur lärosätena
            använder de anslag som politiken beslutar om. Riksrevisionen presenterade
            nyligen en rapport om det så kallade myndighetskapitalet vid våra
            lärosäten. Det är sparade pengar. Anmärkningsvärt nog framgick
            det att styvt 5,3 miljarder kronor av det totala kapitalet på
            12 miljarder faktiskt härrörde från utbildningsanslag. Det betyder
            kort sagt att det är utbildningar som av olika skäl aldrig blev
            av. Att regeringen i ett sådant läge gödslar på med fler utbildningsplatser
            känns inte seriöst. Det har vi moderater avstått från att göra.
          </note>
          <note>
            Ytterligare en aspekt på effektivitet är framför allt den bristande
            dialogen mellan lärosäten och arbetsmarknad för att åstadkomma
            en bättre matchning av arbetskraft och kompetensförsörjning. Här
            hoppas vi att regeringen kommer att vidta åtgärder.
          </note>
          <note>
            Sedan var det frågan om stärkt konkurrenskraft. Förutom de ekonomiska
            aspekterna som jag nämnde i början är vår fasta övertygelse att
            den så kallade utbildningspremien måste höjas. OECD konstaterar
            år efter år att Sverige tillhör det absoluta bottenskiktet då
            det gäller att få lön för många års flit och slit på högskolan,
            och det är inte skäligt.
          </note>
          <note>
            Internationalisering är förstås också en viktig del av att stärka
            konkurrenskraften. Här är regeringen alltför passiv framför allt
            när det gäller att dra nytta av de stora världsledande forskningsanläggningar
            som vi har jobbat vidare med. Eventuell kritik viftas undan, trots
            att vi ser hur angränsande länder rustar sig för att attrahera
            och ta emot internationella talanger.
          </note>
          <note>
            Fru talman! Ända sedan 1477 har högre utbildning och forskning
            varit viktiga hörnstenar för att utveckla vårt land. Men vi kan
            inte vila på gamla lagrar, och det räcker definitivt inte att
            författa vackra mål. Sverige måste bli duktigare på att jobba
            strategiskt och systematiskt för att matcha dagens och framtidens
            kompetensbehov. För att verkligen stärka Sveriges konkurrenskraft
            handlar det om att få forskning som kan omsättas i såväl bildning
            som nya företag och idéer.
          </note>
          <note>
            Det finns stora möjligheter att lyckas med detta, men det kräver
            ett bättre ledarskap och en ny regering.
          </note>
          <note>
            (Applåder)
          </note>
          <note type="speaker">
            Anf. 58 ROBERT STENKVIST (SD):
          </note>
          <note>
            Fru talman! Vi i Sverigedemokraterna står bakom vårt särskilda
            yttrande, men vi deltar i övrigt inte i beslutet.
          </note>
          <note>
            Inom högre utbildning och forskning skiljer det sig en del i
            anslagssatsningarna. Jag tycker ändå att skillnaderna mellan de
            olika partierna är ganska små. Däremot skiljer sig politiken mer
            än vad man kan utläsa av de olika anslagsförslagen. Vi är dock
            alla överens om huvuddragen inom den högre utbildningen.
          </note>
          <note>
            Vi vill alla ha en stor, högklassig högskolesektor som självklart
            inbegriper forskning. Jag ska inte upprepa alla stolta deviser
            vi alla har sagt så många gånger, men i grunden förstår alla att
            vårt välstånd är direkt beroende av vårt högskoleväsen och vår
            forskning.
          </note>
          <note>
            Vad är det som skiljer oss åt? Det är ju av intresse här. En
            sak som skiljer oss åt är att vi sverigedemokrater vill slå ihop
            grundanslaget och forskningsanslaget på de konstnärliga högskolorna.
            Om det fungerar bra kan vi gå vidare med övriga högskolor. Det
            är en rätt stor förändring i budgeten, men det ska väl sägas att
            det förmodligen finns både fördelar och nackdelar med skilda anslag.
            Vi tror att högskolorna skulle kunna hantera att få alla pengar
            i ett anslag. Att få ett samlat anslag underlättar för lärosätenas
            planering, och det underlättar administrationen för dem som har
            tjänster inom både forskning och undervisning. Kanske vi kan få
            lite mer fokus på undervisning genom att ha ett enda anslag. Många
            som arbetar med både undervisning och forskning tenderar att lägga
            fokus på forskning, har vi fått höra.
          </note>
          <note>
            Någonstans måste vi börja tänka mer på kvaliteten i undervisningen,
            inte bara kvantitet. Vi kan inte enbart fokusera på så många studerande
            som möjligt på de olika lärosätena. De som går utbildningar måste
            också tillförsäkras en viss lägstastandard.
          </note>
          <note>
            Vårt studiemedelssystem är på sätt och vis kvantitetsdrivande,
            inte i första hand kvalitetsdrivande. Ett nytt studiemedelssystem,
            som regering ­ en har flaggat för, borde mer premiera kvalitet
            än ytterligare kvantitet. Kvantitet har vi redan i Sverige. Där
            ligger vi långt framme.
          </note>
          <note>
            Som det framgår av vår motion på området vill vi minska anslagen
            till de strategiska satsningarna och i motsvarande grad öka basanslagen
            direkt till högskolorna. Vi tror att lärosätena själva kan hantera
            även dessa pengar och bedriva vettig forskning för dem. Sannolikt
            blir det inte mindre forskning ens på de områden som regeringen
            pekar ut som strategiska, och mer pengar går till rena basanslag
            direkt till lärosätena.
          </note>
          <note>
            Vad är det för problem med de strategiska forskningssatsningarna?
            Det behöver egentligen inte vara något problem alls. Principen
            att peka ut vissa områden som prioriterade och öronmärka anslag
            till dem är inte fel. Men om områdena blir för många blir snart
            inget område prioriterat. Dessutom ligger andelen basanslag lägre
            i Sverige än vad den gör i de mest framgångsrika forskningsnationerna.
          </note>
          <note>
            Många forskare har klagat på floran av olika institutioner där
            de är tvungna att söka anslag. Tiden det tar i anspråk att söka
            anslag inverkar enligt de forskarna på det produktiva arbetet.
            Vi borde göra en större översyn av alla de institutioner som i
            dag beviljar anslag och skära ned dem till ett minimum. Här kan
            också forskningspengar i större omfattning än i dag gå direkt
            till lärosätena i stället för att de ska ta omvägen genom en annan
            institution, vilket det till stor del är fråga om i dag. Vår huvudinriktning
            är att se över och gallra ut onödig byråkrati.
          </note>
          <note>
            Jag noterar att SD är det enda parti som yrkar avslag på att
            Malmö högskola blir universitet. Vi får väl se om allt blir så
            mycket vassare när den omvandlingen sker – det är väl till årsskiftet.
            Annars hade det varit möjligt att samarbeta forskningsmässigt
            och administrativt med Lunds universitet, som inte ligger alltför
            långt borta – fyra mil. Men det är klart att det ligger prestige
            i att kallas universitet, framför allt utomlands.
          </note>
          <note>
            I den senaste forskningspropositionen deklarerade regeringen
            sin avsikt att göra samverkan till anslagsgrundande verksamhet.
            Låt mig säga direkt att det är av yttersta vikt att lärosäten
            och enskilda forskare och andra verksamma på våra lärosäten samarbetar
            på alla sätt som kan ge ett mervärde. Men att göra samverkan till
            en bidragsgrundande faktor leder fel. Det blir en målsättning
            i sig. I stället för att samarbeta för att uppnå vissa resultat
            samarbetar man i värsta fall för att erhålla anslag, och det leder
            fel.
          </note>
          <note>
            Genusteorier har fått en alldeles för dominerande roll inom svenskt
            högskoleväsen. Jag har sagt det förut i talarstolen – och fått
            mothugg på den punkten, om jag minns rätt. Jag sa det långt innan
            Ivar Arpi skrev sina artiklar.
          </note>
          <note>
            Nu har vi ju självständiga lärosäten, och de får naturligtvis
            sätta ihop sina kurser precis hur de vill. Frågan är dock om det
            inte bryter mot undervisningsfriheten att tvinga in genuslitteratur
            i kurser som rör helt andra saker. Den ansvarige läraren för en
            kurs borde inte påtvingas litteratur av något råd, litteratur
            som dessutom inte hör hemma i kursen. Ett sådant förfarande har
            inget att göra med jämställdhet mellan män och kvinnor – som vi
            på alla sätt är för; låt mig med kraft framhålla det – utan får
            mer karaktären av religiös överideologi.
          </note>
          <note>
            Fru talman! Vi satsar stora resurser på universitetsforskningen
            och anslår enorma summor forskningspengar till olika institut.
          </note>
          <note>
            En grupp det inte satsas på är fria forskare, som inte passar
            in i de system vi har i dag. Det ligger ju lite i sakens natur.
            Låt mig ändå påminna om att många av de epokgörande uppfinningar
            som gjorts i Sverige har tillkommit genom att fria forskare, alltså
            forskare som inte varit bundna till någon högskola, har arbetat
            med sina egna snilleblixtar.
          </note>
          <note>
            Vinnova borde få i uppdrag att erbjuda stöd till fria forskare.
            Alternativt borde regeringen satsa pengar på Swedish Innovators
            eller någon liknande organisation så att man kan stödja fria forskare.
            Det tror jag att Sverige skulle vinna oerhört mycket på.
          </note>
          <note>
            I detta anförande instämde Crister Spets (SD).
          </note>
          <note type="speaker">
            Anf. 59 DANIEL RIAZAT (V) replik:
          </note>
          <note>
            Fru talman! I och med att jag inte kunde replikera på den första
            sverigedemokratiska ledamotens anförande kommer jag att beröra
            det som Robert Stenkvist har talat om men också lite grann av
            det som har nämnts tidigare.
          </note>
          <note>
            Det jag undrar är: På vilket sätt satsar Sverigedemokraterna
            på svensk utbildning genom att bland annat ta bort 1,3 miljarder
            från de anställda inom lågstadiet? På vilket sätt underlättar
            det för den befintliga personalen att man inte kan anställa, att
            de inte kan få nya kollegor och att barnen kanske inte kommer
            att få den hjälp de behöver? På vilket sätt är det en satsning?
          </note>
          <note>
            På vilket sätt är det en satsning att ta bort 2,7 miljarder kronor
            från lärarlönerna? På vilket sätt är det satsningar att ta bort
            10 miljoner kronor från Musikhögskolan, 20 miljoner kronor från
            forskning via Vetenskapsrådet, 2 miljoner kronor från sameskolorna
            och 50 miljoner som skulle gå till att stärka likvärdigheten och
            kunskapsutvecklingen?
          </note>
          <note>
            På vilket sätt är dessa neddragningar och nedskärningar prioriterade
            för att kunna lösa de utmaningar och problem som vi ser inom svensk
            skola?
          </note>
          <note type="speaker">
            Anf. 60 ROBERT STENKVIST (SD) replik:
          </note>
          <note>
            Fru talman! Jag ska svara på det jag hann anteckna.
          </note>
          <note>
            För att börja med lärarlönerna skär vi ned dem för att vi har
            en egen satsning på karriärlöner och en karriärste ge, och den
            är större än de 2,7 miljarder som vi tar bort. Vi har också en
            satsning på kringpersonal utöver regeringens satsning.
          </note>
          <note>
            När det gäller Vetenskapsrådets neddragning lägger vi i stället
            de pengarna på direkta basanslag. Man kan tycka att det blir mindre
            forskning av det. Man kan också tro att det blir mer forskning
            av att ge pengarna direkt till lärosätena och universiteten, vilket
            vi gör. Vi tror på det. Jag tycker att vi skulle ha gjort en ännu
            större omdirigering av pengar, men vi var lite försiktiga.
          </note>
          <note>
            Konsthögskolornas anslagsminskningar var väldigt små och gällde
            ett särskilt projekt som jag läste om i budgeten, tror jag. Jag
            har faktiskt glömt vad det var för projekt som vi helt enkelt
            tog bort pengarna för. Jag ber om ursäkt för det.
          </note>
          <note type="speaker">
            Anf. 61 DANIEL RIAZAT (V) replik:
          </note>
          <note>
            Fru talman! Det är inte mig du ska be om ursäkt, Robert Stenkvist.
            Det är snarare väljarna du ska be om ursäkt för att du inte har
            koll på det som finns inom ditt ansvarsområde. Jag hoppas att
            det blir någon sorts tankeställare för partier som skulle kunna
            tänka sig att ta över regeringsmakten, bland annat Robert Stenkvists.
          </note>
          <note>
            Det som blir märkligt i den här debatten är att det är svårt
            att debattera en budget som inte är en riktig budget utan snarare
            vad Sverigedemokraterna brukar kalla ett räkneexempel.
          </note>
          <note>
            I det här fallet är det neddragningar inte bara inom de områden
            som jag har nämnt. Det är stora neddragningar – tiotals miljarder
            kronor i neddragningar – på Sveriges kommuner som kommer att få
            förödande konsekvenser.
          </note>
          <note>
            Som tur är får Sverigedemokraterna inte igenom sin budget, men
            det jag undrar är detta: Många väljare röstade på Sverigedemokraterna
            med hänvisning till att ni minsann skulle se till att satsa på
            dem som det inte hade satsats på. Ni ställde såklart också invandring
            och annat mot välfärdssatsningarna. Hur kommer det sig då att
            ni nu, efter att ha tagit plats i riksdagen, inte längre vill
            göra de satsningarna utan ska göra neddragningar?
          </note>
          <note>
            Frågan är: Vilka är det egentligen som är anledningen till att
            välfärden har fått mindre resurser? Är det invandrare och flyktingar,
            eller är det sverigedemokratiska politiker som inte ens har koll
            på vad de har i sin egen budget?
          </note>
          <note type="speaker">
            Anf. 62 ROBERT STENKVIST (SD) replik:
          </note>
          <note>
            Fru talman! Anslagsminskningarna var ju extremt små i sammanhanget.
            Det var verkligen inga stora anslagsminskningar. Varför man gör
            det till en stor sak förstår jag inte.
          </note>
          <note>
            När det gäller budgeten har vi i alla fall en budget. Det är
            det inte alla partier här inne som har.
          </note>
          <note>
            Ja, vi har sagt hela tiden att invandringen är en kostnad för
            samhället. Det är en kostnad man kanske kan ta. Man kan göra den
            större eller mindre. Jag växte upp när flyktingarna från Chile
            kom när Pinochet härjade som värst och tyckte att det var en utmärkt
            satsning. Men i dagens läge är det inte en vettig politik. Det
            är en vansinnespolitik.
          </note>
          <note>
            Vi måste börja hjälpa folk på plats, där vi för samma summa pengar
            kan hjälpa kanske hundra personer i stället för att hjälpa en
            här i Sverige – eller för den delen i Norden eller i Europa. Det
            är den politik vi står för, och vi kommer att upprepa den. Vi
            kommer inte att ändra den någonsin, för vi har rätt på den punkten.
          </note>
          <note>
            Det handlar inte längre om att hjälpa människor. Om vi kunde
            hjälpa människor i flyktingläger som hade nästan samma standard
            som vi har skulle invandringen i alla fall vara en huvudfråga.
            Men då handlar det inte längre om att hjälpa människor. Då handlar
            det om någonting annat.
          </note>
          <note>
            Vi står för vår politik, och vi står för att invandringen innebär
            påfrestningar på välfärden. Det gör den naturligtvis.
          </note>
          <note>
            Jag kommer inte ihåg någon mer fråga.
          </note>
          <note type="speaker">
            Anf. 63 BETTY MALMBERG (M) replik:
          </note>
          <note>
            Fru talman! Spännande, Robert Stenkvist! Du är stolt över att
            ni faktiskt har en budget. Jag får väl instämma i att det är positivt
            att en sådan finns på plats. Jag tror nog att de flesta partier
            har en.
          </note>
          <note>
            Däremot kan man ibland undra hur pass väl genomarbetad er budget
            är och hur pass realistisk den är, men det ska jag lämna därhän
            den här gången.
          </note>
          <note>
            Men när det gäller högre utbildning och forskning och jag tittar
            på det du anför – att ni höjer basanslagen och satsar resurser
            på ökad lärartäthet, framför allt inom naturvetenskap och teknik
            – har jag svårt att se på vilket sätt det framgår av budgeten
            och var de pengarna finns. Det skulle jag gärna vilja att Robert
            Stenkvist kommenterar.
          </note>
          <note>
            En annan fråga rör det Robert Stenkvist sa i sitt anförande,
            att detta med strategiska forskningsområden väl är tämligen ointressant.
            Faktum är att vi som politiker har ett ansvar gentemot våra skattebetalare.
            Svenska staten avsätter varje år 35 miljarder kronor till forskning.
            Precis som Robert Stenkvist sa är det viktiga pengar, men någonstans
            måste vi få en kvittens på hur detta kan hjälpa till att stärka
            forskningen så att vi får fram goda kunskapsunderlag för bildning
            men också har chans till genombrott inom vetenskapen.
          </note>
          <note>
            Därför undrar jag: Om strategiska forskningsområden är ett problem
            för att de är för många, varför satsar då Sverigedemokraterna
            pengar särskilt på metallurgi?
          </note>
          <note type="speaker">
            Anf. 64 ROBERT STENKVIST (SD) replik:
          </note>
          <note>
            Fru talman! Satsningen på metallurgi utgår från en analys vi
            har gjort som visar att detta är av speciellt intresse för Sverige.
            Vi har malm i överflöd, och vi har kunskap som få länder har.
            Vi har gjort analysen att vi verkligen borde satsa extra mycket
            här. Jag håller med om att man reagerar när man läser detta, men
            vi står bakom den analysen.
          </note>
          <note>
            Vi satsar enormt mycket av skattebetalarnas pengar, och att de
            kommer till användning på rätt sätt och verkligen ger valuta är
            en jättesvår fråga. Det är väl ett par år sedan vi diskuterade
            utvärderingssystemet här. Jag ska vara ödmjuk och säga att jag
            tycker att det var svårt att lista ut vilket av de olika systemen
            som egentligen är bäst.
          </note>
          <note>
            Jag har pratat med en del högskolor och lärosäten, och de säger
            att detta med egenutvärdering tar jättemycket resurser men att
            de måste ha det för att uppfylla vissa internationella kriterier.
            Man kan inte bara ha egenutvärdering, utan man måste ha något
            slags utvärdering från UHÄ och så vidare. Det blir system på system,
            och massor av pengar som skulle gå till forskning går till denna
            administration och till utvärderingarna. Men vi måste ändå ha
            en utvärdering. Jag undrar hur mycket pengar och resurser som
            egentligen går till bara utvärdering. Det är också en fråga vi
            måste börja ställa oss.
          </note>
          <note>
            När det gäller budgetanslaget är det ett samlat anslag. Vad jag
            kommer ihåg satsar vi 250 miljoner på ökad lärartäthet. Detta
            är ett samlat anslag, så man ser det inte i budgeten.
          </note>
          <note type="speaker">
            Anf. 65 BETTY MALMBERG (M) replik:
          </note>
          <note>
            Fru talman! Tack, Robert Stenkvist, för svaren! Man ser inte
            anslagen, men det brukar finnas ett särskilt anslag för universitet
            och högskolor, där detta borde kunna ingå. Där ingår till exempel
            Moderaternas anslag; det handlar om att vi vill stärka undervisningstiden
            på bland annat lärarutbildningen. Det rör sig om 400 miljoner
            kronor för nästa år. Vi har också höjt basanslagen till Vetenskapsrådet,
            vilket Robert Stenkvist talade om, med 150 miljoner utöver den
            höjning som regeringen faktiskt gör. Där går det alltså att läsa
            ut från vår sida.
          </note>
          <note>
            När det gäller frågeställningen om de strategiska forskningsområdena
            är det lite intressant att följa Robert Stenkvists resonemang.
            Metallurgi i all ära – jag kan personligen dela den uppfattningen.
            Vi har gott om malm i Sverige, och det är väl självklart att vi
            kan använda den till något mer konstruktivt. LKAB är ju en riktigt
            god producent.
          </note>
          <note>
            Men notera att detta är Sverigedemokraternas egen, hemmasnickrade
            analys. När de strategiska forsknings- och innovationsområdena
            har fastställts har man haft en samlad analys gjord av alla statliga
            forskningsfinansiärer som finns. Man har även tagit del av forskningsrådsberedningar
            och inhämtat remissynpunkter från olika håll. Jag ber om ursäkt,
            men det borde nog finnas en högre trovärdighet i de strategiska
            forskningsområden vi då får fram.
          </note>
          <note type="speaker">
            Anf. 66 ROBERT STENKVIST (SD) replik:
          </note>
          <note>
            Fru talman! Ja, det förvånar mig inte alls. När jag tittar på
            de strategiska forskningsområdena framstår de som rätt självklara
            för Sverige att satsa på. Det är inga konstigheter. Olika experter
            har kommit fram till att detta är de områden vi ska satsa på.
            Men jag tror att en påläst, intresserad lekman skulle komma fram
            till ungefär samma områden – de ter sig rätt självklara.
          </note>
          <note>
            Om vi minskar ned på detta är det absolut inte meningen att det
            ska bli mindre forskning; jag kanske missade det i talarstolen.
            Vi tror att det i alla fall blir lika mycket forskning på dessa
            områden om högskolorna och lärosätena får styra pengarna själva.
            Jag är fullständigt övertygad om det. Men det är naturligtvis
            också en lekmannagissning. Vi sätter tilltro till lärosätena.
          </note>
          <note>
            När det gäller anslagsspecificeringen har du rätt, Betty Malmberg.
            Vi bör ta med detta i framtida budgetar. Tack för det tipset!
          </note>
          <note type="speaker">
            Anf. 67 LENA HALLENGREN (S) replik:
          </note>
          <note>
            Fru talman! Med all respekt för att vi alla i många avseenden
            är lekmän är det ändå meningen att vi ska luta oss mot forskning,
            beprövad erfarenhet, statistik, rapporter och utvärderingar när
            vi fattar våra beslut. Jag vill gärna understryka detta. Vi kan
            inte veta allt av egen erfarenhet; det vore en orimlighet.
          </note>
          <note>
            Jag vill inte på något sätt dyka ned i detaljer. Jag inser att
            Robert Sten ­ kvist är anmäld för den del som handlar om högre
            utbildning och att Stefan Jakobsson, som var här, inte finns kvar
            för möjlighet att ta replik. Men detta är ett samlat utgiftsområde,
            och jag måste få ställa en fråga som inte handlar om detaljer
            utan om det sammanhållna.
          </note>
          <note>
            Robert Stenkvist sa i sitt anförande att vårt välstånd är beroende
            av högre utbildning. Jag instämmer väl, men med ett väldigt kraftigt
            tillägg: Det handlar också om skolan i stort och om långsiktighet.
            Samtidigt föreslår Sverigedemokraterna en asiatisk skolmodell,
            en helt ny lärarutbildning och dessutom det som jag får ganska
            ont i magen av att höra: att segregationen inte ens uttrycks förtäckt
            – man skäms inte ens.
          </note>
          <note>
            Vi ska ha ett skolsystem med så många olika skolgrupper att det
            snart inte går att hålla ordning på dem. Vi ska ha särskilda förberedelseskolor
            för nyanlända. Stökiga elever ska gå i jourskolor. Misstänkta
            elever ska gå i pliktskolor och yrkeselever på tvååriga gymnasier.
            Vi ska ha nivågruppering med särskilda betyg för svaga elever
            redan från årskurs 4. Om Sverigedemokraterna får fortsätta tror
            jag att dessa grupper kommer att bli allt fler.
          </note>
          <note>
            Jag undrar hur Sverigedemokraterna tänker när det gäller långsiktighet.
            Har inte ni sett det som de flesta andra ser? Jag talar om behovet
            av att mötas i skolan och om att med pedagogisk kompetens och
            många olika yrkeskategorier ge elever det allra bästa, som de
            har rätt till.
          </note>
          <note type="speaker">
            Anf. 68 ROBERT STENKVIST (SD) replik:
          </note>
          <note>
            Fru talman! När det gäller lärarutbildningen har det kommit kritik:
            Den behöver reformeras. Det behövs bland annat mer ledarskap.
            Dagens lärare har en annan skola och andra klasser än gårdagens.
            Det behövs mer ledarutbildning, för att nämna bara ett exempel.
          </note>
          <note>
            När det gäller segregering gick jag i Socialdemokraternas skola,
            och där fanns det obsklasser. Det var väl någon form av segregering
            det också, men de behövdes. Elever behövde komma bort från den
            vanliga klassen, för en kortare eller lite längre period.
          </note>
          <note>
            Ja, det kan vara stigmatiserande på något sätt, och det kan vara
            segregerande. Men låt mig ta det från en annan vinkel.
          </note>
          <note>
            Vi har talat jättemycket om fallande skolresultat och om pedagogik
            som bygger på vetenskap och beprövad erfarenhet. Men vi tror att
            en del av dessa fallande skolresultat beror på att det är för
            lite lugn och studiero i klassrummet. Det är ett helt annat problem.
            Då kommer detta med jourskolor in. De är ungefär som den gamla
            tidens obsklasser. De fyllde väl sin funktion, och de hade säkert
            både för- och nackdelar. Men i dag är det värre än när jag växte
            upp och gick i skolan. Då hade vi obsklasser, speciellt i vissa
            områden.
          </note>
          <note>
            Vad ska vi göra för att skapa lugn och studiero? Det går inte
            att bara komma med nya pedagogiska teorier för lärarna. Det kommer
            inte att lösa detta problem. Det är jag fullständigt övertygad
            om.
          </note>
          <note>
            Pliktskolan är tänkt för de uppmärksammade fall då det har skett
            våldtäkter på skolan och offren är tvungna att möta sin gärningsman
            på samma skola. Det är förfärligt.
          </note>
          <note type="speaker">
            Anf. 69 LENA HALLENGREN (S) replik:
          </note>
          <note>
            Fru talman! Det är fruktansvärt att det händer så hemska saker,
            som till och med blir rättsfall, där elever utsätts för utredningar
            och kanske blir dömda; det blir påföljder. Det handlar inte minst
            om allvaret gentemot den som är drabbad.
          </note>
          <note>
            Men jag fascineras av den fantasi som verkar vara obegränsad
            hos Sverigedemokraterna i fråga om hur den skola ska se ut där
            dessa elever ska samlas. Jag begriper inte vad Sverigedemokraterna
            ser framför sig. Jag ser framför mig en skola som skolar i kriminalitet.
            Vad blir resultatet av att föra samman dessa elever, som dessutom
            är misstänkta ? Får de väl en påföljd kommer de att få en annan
            skolgång, kan jag säga. De kommer att få en helt annan situation.
            Därför behöver nog inte Sverigedemokraterna uppfinna ett alternativ
            till HVB-hem, till omhändertagande och så vidare. Det finns redan
            Sis-skolor och så vidare.
          </note>
          <note>
            Låt mig också komma in på en annan fråga. Jag hoppas att många
            lyssnar på debatten och inser det orimliga i den politik som Sverigedemokraterna
            bedriver. Det är fullt möjligt att samla elever som har särskilda
            behov i olika ämnen vid olika tillfällen. Man kan besöka vilken
            skola som helst för att se hur det ser ut.
          </note>
          <note>
            Jag vill fråga om något som inte minst Robert Stenkvist själv
            ofta återkommer till och som handlar om genus och genusteorier.
            Vi brukar tala om genuspedagoger när vi debatterar förskola och
            skola. Detta brukar Sverigedemokraterna inte se på med blida ögon.
            Vi ska låta barn vara barn.
          </note>
          <note>
            Då undrar jag: På vilket sätt ska vi bryta könsroller? Har Sverigedemokraterna
            tagit intryck av hela metoo-kampanjen och det faktum att tjejer,
            flickor och kvinnor inte bara är underordnade och inte bara har
            halva lönen utan dessutom utsätts för situationer som är oerhört
            anmärkningsvärda? Jag undrar om Sverigedemokraterna inte står
            bakom skollagen, där det sägs att man har ett uppdrag att motverka
            traditionella könsmönster och att alla som arbetar i förskola
            och skola ska ge möjlighet för alla barn och elever att pröva
            och utveckla förmågor och intressen utan begränsningar utifrån
            kön.
          </note>
          <note type="speaker">
            Anf. 70 ROBERT STENKVIST (SD) replik:
          </note>
          <note>
            Fru talman! Det beror på vad man menar med att bryta könsroller.
            Om pojkar vill leka med bilar ska de få göra det, tycker vi. Om
            flickor vill leka med dockor ska de få göra det, tycker vi. Där
            vill vi inte bryta könsroller. Om flickor vill leka med bilar
            ska de absolut få göra det. Om pojkar vill leka med dockor ska
            de absolut få göra det. Det är min ståndpunkt. Jag vet inte om
            det är att bryta könsroller.
          </note>
          <note>
            När det gäller metoo-rörelsen ska sexuella trakasserier absolut
            inte få förekomma i skolor. Det är under all kritik när till och
            med någon lärare är inblandad i detta. Det är fullständigt oacceptabelt.
          </note>
          <note>
            Men man måste göra någonting åt detta också. Jag har jobbat i
            skolan, och jag har själv i praktiken arbetat mot detta. Jag tycker
            att vi står och pratar väldigt mycket här. Och det har visat sig
            att de som historiskt har pratat mest om detta själva är förövare.
            Plötsligt kommer det fram att de som pratar mest om feminism och
            så vidare själva är förövare. Vi kan inte bara stå här och prata.
            Vi måste också komma fram till vad vi konkret ska göra åt problemen.
          </note>
          <note>
            Det görs Twitterupprop mot sexuella trakasserier. J ag är ledsen,
            men jag tror inte att det kommer att lösa problemen inom skolan.
            Detta är saker som lärare och all skolpersonal måste ta tag i,
            och de måste kanske få lite mer verktyg.
          </note>
          <note>
            Om en elev upprepade gånger grovt förgriper sig på någon annan
            genom sexuella trakasserier måste man kanske flytta den eleven,
            kanske till en jourklass – inte direkt, men i värsta fall när
            allt annat har prövats. Dessa jourklasser är gårdagens obsklasser.
          </note>
          <note type="speaker">
            Anf. 71 FREDRIK CHRISTENSSON (C):
          </note>
          <note>
            Fru talman! Sverige lägger varje år många miljarder på den högre
            utbildningen. Det är inte bara vi från statens sida som lägger
            mycket resurser på den högre utbildningen. Hundratusentals studenter
            lägger varje år både tid och pengar på akademisk utbildning. Därför
            är det oerhört viktigt att de utbildningar som finns tillgängliga
            är bra och relevanta, så att människor faktiskt kan uppnå sina
            drömmar. Det är viktigt för samhället att få fler människor in
            på arbetsmarknaden. Det är också viktigt för företagarna att kunna
            klara kompetensförsörjningen.
          </note>
          <note>
            Fler utbildningsplatser är framför allt det som har varit svaret
            från regeringen, trots att Sverige redan i dag ligger i topp bland
            de länder i OECD som har flest högutbildade.
          </note>
          <note>
            Regeringen har också ökat beskattningen för de människor som
            har utbildat sig, som har högre löner eller som arbetar över huvud
            taget och har gjort det mindre lönsamt att utbilda sig i Sverige.
            Det gör att Sverige har en jumboplats i OECD när det gäller att
            utbildning lönar sig.
          </note>
          <note>
            Centerpartiet ser en annan väg framåt. Vi vill prioritera kvaliteten
            inom den högre utbildningen. Vi vill lyfta fram arbetsmarknadens
            efterfrågan på kompetens, och vi vill också se till att det blir
            mer lönsamt att utbilda sig. Det är nödvändigt för att lyckas
            med den stora utmaning som vi ser framför oss.
          </note>
          <note>
            Där anser vi att det finns ett behov av ett antal reformer på
            området. För det första vill vi att kvaliteten inom den högre
            utbildningen stärks. I dag är det många utbildningar som varken
            lever upp till studenternas eller arbetsmarknadens efterfrågan
            och krav. För en utbildning i världsklass krävs det att vi stärker
            kvaliteten och att vi premierar kvalitet framför antalet godkända
            studenter. Den högre utbildningen behöver även bli bättre kopplad
            till arbetsmarknaden genom till exempel bättre möjligheter till
            praktik. För detta är det helt avgörande att vi har ett starkt
            kvalitetssystem, gärna externt, för att i så stor utsträckning
            som möjligt få en mer likvärdig och god utbildning.
          </note>
          <note>
            För det andra behöver vi också se till att erbjuda utbildningar
            som fak ­ tiskt efterfrågas av arbetsmarknaden. Yrkeshögskolorna
            i Sverige får i dag relativt sett lite pengar jämfört med sina
            akademiska motsvarigheter. För Centerpartiet är det därför en
            prioriterad fråga att stärka yrkeshögskolan. Vi har därför i vår
            budget föreslagit att det ska bli fler platser i yrkeshög ­ skolan.
            Det är också viktigt att förbättra möjligheterna för yrkeshögskolan
            genom att möjliggöra påbyggnadskurser och även att skapa förutsättningar
            för fler förberedande kurser, förlängda tillstånd och så vidare.
            Yrkeshög ­ skolan är nämligen mycket duktig på att förse företagen
            med den arbets ­ kraft som efterfrågas på arbetsmarknaden.
          </note>
          <note>
            Fru talman! En viktig fråga för Centerpartiet är också att blivande
            studenter får en god möjlighet att faktiskt göra medvetna val
            när de ska välja sina studier. Centerpartiet vill att alla lärosäten
            ska utvärderas på ett transparent sätt, så att blivande studenter
            kan jämföra till exempel arbetsmarknadsstatistik eller kvaliteten
            på utbildningen. Då är det också viktigt att ta med de tidigare
            studenternas erfarenheter av och åsikter om olika program, kurser
            och lärosäten, så att blivande studenter kan göra så goda och
            medvetna val som möjligt. Det tror jag också skulle vara viktigt
            för att minska antalet avhopp och därmed stärka möjligheterna
            för att fler påbörjar rätt utbildning från början.
          </note>
          <note>
            I dag är fyra av tio utbildningar olönsamma på så sätt att man
            förlorar pengar på att välja att läsa en högskoleutbildning jämfört
            med att inte göra det och i stället arbeta. Regeringen har dessutom
            försämrat denna utbildningspremie och gjort det ännu mindre lönsamt
            att utbilda sig – och att arbeta. Centerpartiet vill göra precis
            tvärtom. Vi vill göra det mer lönsamt att arbeta, mer lönsamt
            att utbilda sig och mer lönsamt att vidareutbilda eller omskola
            sig. Därför har vi i vårt budgetalternativ ett förslag som inte
            bara sänker skatten för låg- och medelinkomsttagare utan också
            sänker marginalskatterna, så att det blir mer lönsamt att utbilda
            sig.
          </note>
          <note>
            Fru talman! Internationaliseringen är också en viktig fråga för
            Centerpartiets del. Vi ser behovet av mer utbyte mellan länder,
            av att möjliggöra för forskare och studenter att söka sig till
            Sverige och av att möjliggöra för svenska studenter och forskare
            att söka sig till andra länder. Möjligheten för oss att faktiskt
            stärka kvaliteten är en oerhört viktig fråga när det gäller konkurrenskraft,
            och då behöver det internationella utbytet stärkas. De problem
            och hinder vi har sett måste tas bort för att internationella
            forskares och studenters möjligheter i Sverige inte ska begränsas.
            Dessutom behöver förutsättningarna för att tillgodoräkna sig utbildningar
            man har läst i ett annat land bli bättre för svenska studenter
            som har sökt sig utomlands.
          </note>
          <note>
            Fru talman! Jag vill också passa på att ta upp forskningspolitiken.
            Det är ju lätt att vi här hamnar i en diskussion och debatt angående
            de statliga forskningsmedlen. De är oerhört viktiga, men jag vill
            trycka på det problem vi just nu ser. En stor del av de resurser
            som i dag läggs på forskning i Sverige utgörs inte av de statliga
            pengar vi fattar beslut om här, utan en stor del av forskningsresurserna
            kommer från företagen. Om man jämför med andra länder ser man
            tyvärr att de privata investeringarna i forskning och utveckling
            har minskat i Sverige, samtidigt som de ökar i andra länder. Detta
            är en viktig utmaning att ha med sig.
          </note>
          <note>
            Tyvärr lyser förslagen från regeringens sida med sin frånvaro
            när det gäller hur man ska öka attraktiviteten för privata företag
            att investera i forskning och utveckling. Det är en väldigt viktig
            fråga när det gäller global konkurrenskraft och att få företag
            att söka sig till Sverige och lägga sina investeringar här. Vi
            finns ju på en global marknad, och då behövs det kraftfulla incitament
            för att faktiskt få investeringarna i forskning och utveckling
            hit. Det bidrar nämligen både till vår utveckling och till fler
            jobb. Där är det viktigt med konkurrenskraftiga skatter, och det
            är viktigt med konkurrenskraftiga regelverk. Det är också viktigt
            att vi tillgängliggör de data som finns.
          </note>
          <note>
            Fru talman! Vi går mot juletider, så jag tänkte avsluta med att
            lyfta fram några delar som jag tycker att regeringen har gjort
            bra. Jag vill börja med det regeringen har presenterat när det
            gäller sommarkurser. Jag tycker att det är ett bra steg att man
            äntligen har presenterat förslag för att få fler sommarkurser;
            det är viktigt för att vi ska kunna öka genomströmningen i systemet
            och ge människor som vill hålla en högre studietakt förutsättningar
            att göra det. Det är även bra för arbetsmarknaden i dess helhet.
            Det är alltså bra att man äntligen har presenterat ett förslag
            på detta område från regeringens sida. Det är också bra att regeringen
            har tillsatt en utredning om resurstilldelningssystemet.
          </note>
          <note>
            Sverige behöver dock reformer inom den högre utbildningen för
            att stärka kvaliteten, för att möta arbetsmarknadens efterfrågan
            och för att göra det mer lönsamt att utbilda sig i Sverige. Detta
            kräver ett nytt ledarskap i Sverige.
          </note>
          <note>
            (Applåder)
          </note>
          <note>
            (forts. § 14)
          </note>
          <note>
            Ajournering
          </note>
          <note>
            Kammaren beslutade kl. 13.53 på förslag av förste vice talmannen
            att ajournera sammanträdet till kl. 14.00, då frågestunden skulle
            börja.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 14.00.
          </note>
          <note>
            § 13 Frågestund
          </note>
          <note type="speaker">
            Anf. 72 TALMANNEN:
          </note>
          <note>
            Frågor besvaras i dag av närings- och innovationsminister Mikael
            Damberg, statsrådet Helene Hellmark Knutsson, socialminister Annika
            Strandhäll och statsrådet Tomas Eneroth. Hjärtligt välkomna!
          </note>
          <note>
            En fråga ska vara av övergripande och allmänpolitiskt slag eller
            avse ett ämne som faller inom statsrådets ansvarsområde och rör
            dennes tjänste ­ utövning. Närings- och innovationsminister Mikael
            Damberg besvarar såväl allmänpolitiska frågor som frågor inom
            sitt eget ansvarsområde.
          </note>
          <note>
            Åtgärder för att minska vårdköerna
          </note>
          <note type="speaker">
            Anf. 73 CAMILLA WALTERSSON GRÖNVALL (M):
          </note>
          <note>
            Herr talman! I Sverige har vårdköerna fördubblats på bara tre
            år. Under den rödgröna regeringen har situationen försämrats dramatiskt.
            Det innebär att över 100 000 människor i dag står i vårdköer.
            Sverige har i dag Europas allra längsta väntetider inom vården.
            Därtill ser vi stora regionala skillnader. Enligt de senaste uppföljningarna
            får 94 procent av patienterna i moderatstyrda Halland sin operation
            utförd inom utlovad tid, medan motsvarande i röda Västerbotten
            och Västernorrland är att bara drygt hälften får det.
          </note>
          <note>
            Vilka nya konkreta åtgärder avser statsrådet och regeringen att
            vidta för att minska köerna? Patienterna ska inte sitta i väntrummet.
            De måste få vård i rätt tid.
          </note>
          <note type="speaker">
            Anf. 74 Socialminister ANNIKA STRANDHÄLL (S):
          </note>
          <note>
            Herr talman! Redan 2013, det vill säga innan vi tillträdde i
            regeringsställning, såg vi hur köerna började öka. Vad det i grund
            och botten handlar om är att alliansregeringen nästan med kirurgisk
            precision underlät att investera i att bygga ut utbildningsplatser
            för ny personal till hälso- och sjukvården och att satsa på personalen.
          </note>
          <note>
            Jag satt så sent som i går i en sjukvårdsdialog med hela den
            norra regio ­ nen, som beskriver den dramatiska personalbrist
            och kompetensbrist som man ser och som man försöker lösa nu. Detta
            är orsaken till att köerna ökar. Därför är det också så viktigt
            att regeringen tog bort kömiljarden. Vi införde en professionsmiljard
            och gör under nästa år de största satsning ­ arna i modern tid
            på hälso- och sjukvården. Två extra miljarder är vikta till bemanning
            i hälso- och sjukvården. En extra miljard går direkt till förloss
            ­ ningsvården, och den får användas såväl till att anställa som
            till att kompe ­ tensutveckla den befintliga personalen.
          </note>
          <note type="speaker">
            Anf. 75 CAMILLA WALTERSSON GRÖNVALL (M):
          </note>
          <note>
            Herr talman! Jag vill börja med att påminna statsrådet om att
            vi när alliansregeringen tog över 2006 hade en mycket starkt försämrad
            situation liknande den vi är på väg mot. Därefter åstadkom Alliansen
            en halvering, och vi kommer att göra det igen. Kömiljarden har
            vi tagit konsekvensen av, och vi utvecklar den till att bland
            annat innefatta röntgen- och laboratorietester.
          </note>
          <note>
            Men i dag är det statsrådet som har ansvaret. Utvecklingen borde
            gå åt andra hållet. Jag upprepar frågan: Vilka nya konkreta åtgärder
            avser statsrådet att vidta?
          </note>
          <note type="speaker">
            Anf. 76 Socialminister ANNIKA STRANDHÄLL (S):
          </note>
          <note>
            Herr talman! Jag är glad, Camilla Waltersson Grönvall, att återigen
            få prata om regeringens historiskt stora satsningar på hälso-
            och sjukvården för nästa år. Vi satsar 5 ½ miljard, varav 3 miljarder
            är direkt vikta till att anställa mer personal, kompetensutveckla
            och förbättra arbetsvillkoren.
          </note>
          <note>
            Sanningen, Camilla Waltersson Grönvall, är att köerna började
            öka redan på er tid. Ni hade en kömiljard som fick den befintliga
            personalen att springa fortare, med konsekvensen att väldigt många
            är sjukskrivna i dag.
          </note>
          <note>
            Kontroll av statligt stöd till antidemokratiska organisationer
          </note>
          <note type="speaker">
            Anf. 77 SARA-LENA BJÄLKÖ (SD):
          </note>
          <note>
            Herr talman! Min fråga riktar sig till Mikael Damberg.
          </note>
          <note>
            De senaste åren har det rapporterats om en växande antisemitism
            i våra utanförskapsområden. Det har framkommit att vissa organisationer
            som fått stöd för trossamfundsverksamhet bjudit in föreläsare
            med antisemitiska budskap. Det är oacceptabelt att dessa organisationer
            får statligt stöd.
          </note>
          <note>
            I vår budget har vi anslagit medel till civilsamhällets stödbeslutande
            myndigheter för att de bättre ska kunna granska de organisationer
            som får stöd. Kommer regeringen att fortsätta säga nej till våra
            förslag om kontroller, tillsyn och frysande av bidrag till organisationer
            som motverkar vårt demokratiska samhälle och vår sammanhållning?
          </note>
          <note type="speaker">
            Anf. 78 Närings- och innovationsminister MIKAEL DAMBERG (S):
          </note>
          <note>
            Herr talman! Antisemitism och främlingsfientlighet är ett gift
            som sprider sig i vårt samhälle i dag. De nazistiska och andra
            organisationer som pekar ut judar och angriper judiska platser
            och symboler måste vi stå upp mot. Vi är ett demokratiskt samhälle
            som inte kan acceptera det här sättet att agera.
          </note>
          <note>
            När det handlar om organisationer och föreningar har vi en väldigt
            tydlig position: Inga statliga medel ska gå till organisationer
            som är odemokratiska eller agerar i strid med våra demokratiska
            värden. En utredning som ska vara avslutad i början av nästa år
            ser nu också över demokrativillkor i statens stöd till trossamfund.
          </note>
          <note>
            Det här är en viktig fråga att driva. Men politiska partier i
            den här församlingen har också ett eget ansvar att inte sprida
            främlingsfientlighet och inte bidra till polarisering i samhället.
            Där har Sverigedemokraterna ett väldigt stort ansvar för den politiska
            debatt vi har.
          </note>
          <note type="speaker">
            Anf. 79 SARA-LENA BJÄLKÖ (SD):
          </note>
          <note>
            Herr talman! Ministern verkar bli arg.
          </note>
          <note>
            Nyligen yttrades följande på en antidemokratisk demonstration
            i Malmö: Vi har utlyst intifada från Malmö. Vi vill ha vår frihet
            tillbaka, och vi ska skjuta alla judar.
          </note>
          <note>
            Antisemitismen i Malmö har tillåtits växa en längre tid. Är ministern
            beredd att kartlägga organisationer och samfund som uppbär statsbidrag
            och sprider antisemitism samt strypa deras bidrag och säkra judars
            trygghet i Sverige?
          </note>
          <note type="speaker">
            Anf. 80 Närings- och innovationsminister MIKAEL DAMBERG (S):
          </note>
          <note>
            Herr talman! Hets mot folkgrupp är förbjudet och bör både åtgärdas
            och lagföras om det är möjligt. Jag hoppas att Polismyndigheten
            lyckas med det, eftersom Sverige är ett demokratiskt samhälle
            som har gränser för vad som får yttras.
          </note>
          <note>
            Vi kommer att stå upp för ett land som är öppet för alla och
            där allas demokratiska och religiösa rättigheter respekteras,
            men då är det också viktigt att vi som partier vågar agera mot
            rasism och främlingsfientlighet. Det kommer Socialdemokraterna
            och den regering vi har just nu att fortsätta göra, även i strid
            med Sverigedemokraterna.
          </note>
          <note>
            Förbättrad infrastruktur för sjöfarten
          </note>
          <note type="speaker">
            Anf. 81 NINA LUNDSTRÖM (L):
          </note>
          <note>
            Herr talman! Min fråga går till statsrådet Tomas Eneroth.
          </note>
          <note>
            Sjöfarten är otroligt viktig för Sverige. Det är också ett smart
            sätt att frakta gods. Att frakta gods till sjöss är både klokt
            och långsiktigt hållbart. Exempelvis i den här regionen, Stockholms-
            och Mälardalsregionen, är nio av tio varor fraktade sjövägen.
          </note>
          <note>
            Men det finns många hinder. Det handlar bland annat om infrastrukturen
            till och från hamnarna. Det handlar också om de avgifter som nu
            har lanserats.
          </note>
          <note>
            Då är frågan: Hur kan man förstärka infrastrukturen? Jag noterar
            exempelvis att Nynäshamn kämpar med att få fram infrastruktur,
            såsom Södertörnsleden, och att Gotland behöver en bättre anknytning.
            Vad kan ministern göra åt det?
          </note>
          <note type="speaker">
            Anf. 82 Statsrådet TOMAS ENEROTH (S):
          </note>
          <note>
            Herr talman! Jag tackar för frågan. Jag delar uppfattningen att
            sjöfarten är underutnyttjad. Vi måste använda sjöfarten otroligt
            mycket mer i Sverige, dels av klimatskäl, dels för att det rent
            logistiskt visar sig vara en alldeles utmärkt resurs när det gäller
            att stärka Sveriges förmåga att motsvara de förväntningar som
            finns. Det handlar både om att klara klimatomställningen och om
            att vara ett offensivt exportland.
          </note>
          <note>
            Vi arbetar nu i Regeringskansliet med en godsstrategi som kommer
            att peka ut viktiga insatser tillsammans med den nationella planen,
            som visar på de investeringar vi ska göra i infrastrukturen. Jag
            kommer i närtid att bjuda in alla Sveriges hamnar till ett möte.
            Det är första gången på jag vet inte hur länge som detta görs.
            Jag ska föra en diskussion med företrädarna för hamnarna om viktiga
            prioriteringar framöver. Sjöfarten är en underutnyttjad resurs,
            och det finns behov av både investeringar och ökad optimering
            av de resurser som finns till förfogande. Vi ska stärka sjöfarten,
            och vi ska stärka hamnarna.
          </note>
          <note type="speaker">
            Anf. 83 NINA LUNDSTRÖM (L):
          </note>
          <note>
            Herr talman! Jag noterar ändå att det, som det ser ut just nu,
            saknas två väldigt viktiga delar i den infrastrukturplanering
            som ska sträcka sig från 2018 till 2029: Gotland saknas helt,
            och Södertörnsleden verkar inte bli av. Det här är två viktiga
            frågor som rör just sjötransporterna och godstransporterna.
          </note>
          <note>
            Då infinner sig frågan om hur man ska rätta till detta. Där har
            ministern ett stort ansvar. Vilka åtgärder vill ministern vidta?
          </note>
          <note type="speaker">
            Anf. 84 Statsrådet TOMAS ENEROTH (S):
          </note>
          <note>
            Herr talman! Det som ligger ute nu är Trafikverkets förslag.
            Remissrundan är precis avslutad. Jag har lyssnat in många synpunkter
            från såväl Gotland och Stockholmsregionen som från andra delar.
            Jag känner att det finns ett starkt engagemang och intresse för
            att framöver utveckla insatserna vad gäller såväl farlederna som
            hamnarna.
          </note>
          <note>
            Detta kommer att bli en viktig del när vi från regeringens sida
            väljer vilka prioriteringar som ska göras, både när det gäller
            infrastrukturen och vilka andra insatser vi kan göra för att stärka
            svensk sjöfart.
          </note>
          <note>
            Reformerat stöd till personer med funktionsnedsättning
          </note>
          <note type="speaker">
            Anf. 85 SOLVEIG ZANDER (C):
          </note>
          <note>
            Herr talman! Min fråga riktas till socialministern och gäller
            det kommande förslaget om reformerade stöd till barn och vuxna
            med funktionsnedsättning.
          </note>
          <note>
            I måndags träffade jag synskadade. De menar att detta förslag
            är rent förkastligt för dem, eftersom det föreslås att man ska
            ha en renodlad merkostnadsersättning. Synskadade har haft en schablonersättning
            som har fungerat väldigt väl för dem. De har framfört sina åsikter
            om det komman ­ de förslaget till ministern.
          </note>
          <note>
            Min fråga är ganska enkel och konkret: Vad tänker ministern göra
            för att tillmötesgå de synskadade och deras förslag till förändring
            och förbättring?
          </note>
          <note type="speaker">
            Anf. 86 Socialminister ANNIKA STRANDHÄLL (S):
          </note>
          <note>
            Herr talman! Det är viktigt att komma ihåg att det reformerade
            stödet till vissa av våra funktionshindrade är någonting som påbörjades
            2006 och som sedan arbetades med under hela alliansregeringens
            tid.
          </note>
          <note>
            Under tiden vi har arbetat fram detta förslag har vi haft nära
            samverkan med samtliga funktionshindersorganisationer i Sverige.
            Vi var också väldigt tydliga när vi presenterade förslaget för
            drygt en månad sedan.
          </note>
          <note>
            När det gäller en renodlad merkostnadsersättning för personer
            med synskador är det en modernisering av regelverket. Alla andra
            kategorier som har någon form av funktionsnedsättning har redan
            i dag en sådan renodlad merkostnadsersättning. Detta är någonting
            som också stöds kraftfullt av till exempel Funktionsrätt Sverige,
            just för att man ska se till individens behov och inte ha denna
            typ av extremt gammalmodiga schablon ­ ersättningar.
          </note>
          <note type="speaker">
            Anf. 87 SOLVEIG ZANDER (C):
          </note>
          <note>
            Herr talman! Ministern har fel. Man har inte talat med de synskadade
            förrän i den tolfte timmen, skulle jag vilja säga. Detta har de
            också påtalat.
          </note>
          <note>
            Det finns skäl till att de synskadade har haft en schablonersättning.
            Det har inte varit lika lätt för människor med denna funktionsnedsättning
            att kunna berätta vilka olika utgifter de har som de behöver merkostnadsersättning
            för.
          </note>
          <note>
            Därför frågar jag igen: Tänker ministern ta deras synpunkter
            på allvar och försöka att rätta sig efter dem?
          </note>
          <note type="speaker">
            Anf. 88 Socialminister ANNIKA STRANDHÄLL (S):
          </note>
          <note>
            Herr talman! Detta är som sagt ett förslag som det nu har arbetats
            på ända sedan 2006, även under hela alliansregeringens period.
            Man har haft referensgrupper där Synskadades Riksförbund har ingått.
            Jag informerade dem och de andra funktionshindersorganisationerna
            i mitten av oktober.
          </note>
          <note>
            De har haft alla möjligheter att framföra sina synpunkter, även
            i remitteringsförfarandet. Vi har också beaktat dem i det förslag
            som vi nu går fram med, som har ett starkt stöd av alla andra.
          </note>
          <note>
            Etableringsanställningar
          </note>
          <note type="speaker">
            Anf. 89 ÅSA WESTLUND (S):
          </note>
          <note>
            Herr talman! Min fråga går till statsrådet Mikael Damberg.
          </note>
          <note>
            Fack och arbetsgivare har träffat en överenskommelse om etableringsanställningar.
            Detta är ett viktigt steg för att göra det lättare för nyanlända
            och långtidsarbetslösa att få ett jobb.
          </note>
          <note>
            Enligt förslaget om etableringsanställningar ska jobben vara
            på heltid och normalt leda till tillsvidareanställning. Jobbet
            ska innehålla utbildning på betald arbetstid, och lönen ska följa
            kollektivavtalen.
          </note>
          <note>
            Men de borgerliga partierna håller fast vid sitt förslag om att
            lagstifta fram lägre löner, trots att de lovat att dra tillbaka
            det förslaget om arbetsmarknadens parter tog fram en motsvarande
            lösning för att underlätta etablering på arbetsmarknaden.
          </note>
          <note>
            Min fråga till statsrådet är därför: Vilka fördelar för den svenska
            konkurrenskraften ser han med den modell för etableringsanställningar
            som arbetsmarknadens parter presenterat i förhållande till andra
            förslag?
          </note>
          <note type="speaker">
            Anf. 90 Närings- och innovationsminister MIKAEL DAMBERG (S):
          </note>
          <note>
            Herr talman! Tack, Åsa Westlund, för frågan!
          </note>
          <note>
            Vi ser en stark arbetsmarknad i dag. Det växer fram väldigt många
            nya jobb – Arbetsförmedlingen räknar med att det under de närmaste
            åren kommer att skapas 250 000 nya jobb i Sverige.
          </note>
          <note>
            Men den stora bristen och det stora problemet på svensk arbetsmarknad
            är kompetensbrist och att vi inte lyckas med matchningen. Vi måste
            ge människor bättre chanser att komma in på praktik eller få utbildning
            för att kunna ta de jobb som svensk arbetsmarknad kräver.
          </note>
          <note>
            Vi hade en diskussion om etableringsjobben där parterna nu har
            enats om en principöverenskommelse. Jag hörde moderatledaren säga
            att de skulle driva sitt förslag om inte parterna kom fram till
            sitt.
          </note>
          <note>
            Jag skulle varna för en modell där man går emot parterna på detta
            område. En sådan modell skulle leda till politisk cirkus rörande
            lagstiftning om lönenivåer samt till fler konflikter på svensk
            arbetsmarknad. Det vore inte bra för Sverige.
          </note>
          <note type="speaker">
            Anf. 91 ÅSA WESTLUND (S):
          </note>
          <note>
            Herr talman! Tack, Mikael Damberg, för svaret!
          </note>
          <note>
            Skulle ministern kunna utveckla det hela lite? Jag har själv
            en bakgrund i Europaparlamentet och vet hur diskussionerna brukar
            gå om lägre löner kontra den svenska modellen. Vi brukar ha lite
            svårt att förklara fördelarna.
          </note>
          <note>
            Hur ser ministern att den svenska modellen skulle påverkas om
            vi skulle lagstifta fram lägre löner i Sverige? Och hur skulle
            det påverka vår svenska konkurrenskraft på världsmarknaden?
          </note>
          <note type="speaker">
            Anf. 92 Närings- och innovationsminister MIKAEL DAMBERG (S):
          </note>
          <note>
            Herr talman! Sverige har unikt få konfliktdagar på arbetsmarknaden.
            Arbetsgivare vill inte ha en massa konflikter – det är den första
            delen
          </note>
          <note>
            Den andra delen är att vi inte vill ha valrörelser som handlar
            om lönenivåer. Sverige skulle då ha en helt unik debatt i en valrörelse,
            för många andra europeiska länder har debatter om att höja minimilönerna.
            Sverige skulle få en debatt om att vi i parlamentet skulle sänka
            lönerna på svensk arbetsmarknad och blåsa till strid mot svensk
            fackföreningsrörelse.
          </note>
          <note>
            Jag tror att detta vore en farlig väg att gå. Jag tror att den
            skulle leda till fler konflikter, till sämre löner och till en
            sämre lönebildning i Sverige.
          </note>
          <note>
            (Applåder)
          </note>
          <note>
            Utredningen om organdonation
          </note>
          <note type="speaker">
            Anf. 93 PENILLA GUNTHER (KD):
          </note>
          <note>
            Herr talman! Jag vänder mig till statsrådet Strandhäll.
          </note>
          <note>
            Man kan önska sig väldigt många saker här i världen, speciellt
            före jul. Men det som över 800 svenskar i dag önskar sig över
            allt annat är att få ett nytt organ. Över 800 svenskar står på
            väntelistan för att få ett nytt organ. När jag fick ett nytt hjärta
            för tio år sedan var det ungefär 500–600, så behovet har alltså
            inte minskat.
          </note>
          <note>
            Vi har nu sedan två år en färdig utredning för att främja möjligheten
            för alla de människor som faktiskt vill donera organ, enligt alla
            opinionsundersökningar i Sverige.
          </note>
          <note>
            Då undrar jag: Varför är statsrådet emot att denna utredning
            får ta plats och tid och emot att ta vara på de förslag som finns
            i utredningen för att låta människor donera organ så att fler
            slipper dö? Hittills i år har 27 personer dött.
          </note>
          <note type="speaker">
            Anf. 94 Socialminister ANNIKA STRANDHÄLL (S):
          </note>
          <note>
            Herr talman! Det finns naturligtvis ingen som är emot att vi
            ska få upp antalet personer som är villiga att donera sina organ.
            Det är också därför denna utredning har arbetat.
          </note>
          <note>
            Tyvärr är det så att vi kan konstatera att de juridiska delarna
            i utredningen inte höll, vilket vi också har meddelat. Jag vet
            att detta även har meddelats från Socialdepartementet i särskild
            dialog med socialutskottet.
          </note>
          <note>
            Därmed inte sagt att vi inte kommer att gå vidare och på olika
            sätt stimulera att fler organ doneras. Vi kommer bland annat att
            ge Socialstyrelsen ett särskilt uppdrag.
          </note>
          <note>
            Glädjande nog kan vi se att både antalet personer som är villiga
            att donera sina organ och antalet organdonationer i Sverige ökar.
            Mycket mer behöver dock göras, framför allt med tanke på att vi
            vet att många fler är villiga att donera sina organ än vad vi
            ser i verkligheten i dag.
          </note>
          <note>
            Vi måste naturligtvis hitta vägar framåt, men vi måste också
            göra det på ett rättssäkert sätt.
          </note>
          <note type="speaker">
            Anf. 95 PENILLA GUNTHER (KD):
          </note>
          <note>
            Herr talman! Då måste jag ställa följdfrågan: Vilka andra experter
            eller jurister skulle man kunna ta in som skulle kunna göra en
            helt annan bedömning än vad denna gedigna utredning redan har
            gjort? Den frågan fick jag inte heller svar på från statssekreteraren
            när hon var i socialutskottet.
          </note>
          <note>
            Dessutom kan jag konstatera att Donationsrådet inte ens har blivit
            informerat från Socialdepartementet om vad man tänker göra.
          </note>
          <note type="speaker">
            Anf. 96 Socialminister ANNIKA STRANDHÄLL (S):
          </note>
          <note>
            Herr talman! Vi har varit ute offentligt, och som sagt har statssekreteraren
            varit i socialutskottet och gjort en särskild genomgång av skälen
            till att vi inte går vidare med den utredning som nu ligger på
            bordet.
          </note>
          <note>
            Jag är säker på att Penilla Gunther väl känner till att de juridiska
            delarna, som hade varit helt avgörande för en framgång för de
            förslag som fanns i utredningen, inte höll. Därmed inte sagt att
            vi inte skulle vara villiga att titta vidare på detta och tillsätta
            ytterligare en utredning. Men i avvaktan på det ska vi också lägga
            uppdrag till exempelvis Socialstyrelsen.
          </note>
          <note>
            Insatser mot otrygghet kopplad till biltrafik
          </note>
          <note type="speaker">
            Anf. 97 RASMUS LING (MP):
          </note>
          <note>
            Herr talman! I början av månaden presenterade polisen en trygghetsundersökning
            för Malmö. Glädjande nog visade den att brottsligheten sjunker,
            men dessvärre är den upplevda tryggheten sämre.
          </note>
          <note>
            En av de stora orsakerna till otryggheten handlar om biltrafiken,
            om alltför höga hastigheter och obesiktade bilar. Att det är olagliga
            b ilar, oskattade och icke besikt ade, är ett jättestort problem.
            Även om det har vidtagits åtgärder för att komma till rätta med
            så kallade bilmålvakter finns det fortfarande problem.
          </note>
          <note>
            Jag skulle därför vilja fråga statsrådet med ansvar för infrastruktur
            vilka åtgärder regeringen avser att vidta för att vi ska komma
            till rätta med otrygghetsproblematiken med höga hastigheter och
            olagliga bilar på våra vägar.
          </note>
          <note type="speaker">
            Anf. 98 Statsrådet TOMAS ENEROTH (S):
          </note>
          <note>
            Herr talman! Tack, Rasmus Ling, för frågan! Jag delar verkligen
            uppfattningen att detta är ett problem, ett växande problem. Det
            var ett av skälen till att vi från regeringens sida i budgetpropositionen
            lade 25 miljoner för att kunna hjälpa kommunerna att till exempel
            forsla bort de bilar utan registrerade ägare som finns i dag eller
            att komma till rätta med bilmålvakter.
          </note>
          <note>
            Vi har för avsikt att gå vidare med insatser för att stoppa denna
            utveck ­ ling. Det pågår just nu en översyn av lagen, och jag
            tror dessvärre att det är nödvändigt.
          </note>
          <note>
            Vid sidan av det som vi i övrigt gör för att få ett bättre trafikbeteende
            – hastighetsövervakning, mindre alkohol i trafiken genom alkobommar
            och händerna på ratten genom förbud av handhavande av mobiltelefon
            i bilen – måste vi se till att vi kan lagföra och på ett bättre
            sätt stävja en utveckling där de som framför bilar som de inte
            äger inte känner något ansvar för detta. Därför är de 25 miljonerna
            otroligt viktiga.
          </note>
          <note type="speaker">
            Anf. 99 RASMUS LING (MP):
          </note>
          <note>
            Herr talman! Tack så jättemycket för svaret! Det krävs ett strategiskt
            och fokuserat arbete för att vi ska fortsätta komma framåt i de
            här viktiga frågorna. Jag är glad att höra Tomas Eneroth säga
            att regeringen planerar vidare insatser.
          </note>
          <note>
            Är man också beredd att ge Transportstyrelsen ett tydligare uppdrag
            att ta itu med problemet kring bilmålvakter?
          </note>
          <note type="speaker">
            Anf. 100 Statsrådet TOMAS ENEROTH (S):
          </note>
          <note>
            Herr talman! Ja, om det skulle visa sig behövas har jag inga
            bekymmer med det, för detta är ett växande bekymmer. Därför är
            det så nödvändigt att vi använder de verktyg som finns till förfogande.
            Resurserna är en del, och kommunerna har nu möjlighet att använda
            de utökade medlen i budgetpropositionen. Men sedan handlar det
            naturligtvis om att ha en adekvat lagstiftning. Där pågår en översyn.
            Skulle det visa sig att Transportstyrelsen behöver bättre verktyg
            är jag givetvis beredd att medverka till detta.
          </note>
          <note>
            Satsning på förlossningsvården i Stockholms läns landsting
          </note>
          <note type="speaker">
            Anf. 101 KARIN RÅGSJÖ (V):
          </note>
          <note>
            Herr talman! Min fråga går till statsrådet Annika Strandhäll.
          </note>
          <note>
            Som statsrådet vet är Nya Karolinska sjukhuset och hela hälso-
            och sjukvården i Stockholms läns landsting i gungning, kan man
            nog säga. Nya Karolinska har väldigt många problem: stora fel
            på byggnaden, extrema konsultarvoden, ett it-fel som har orsakat
            dödsfall och så vidare.
          </note>
          <note>
            Dessutom visar det sig nu att det kraftigt minskade antalet förlossningsplatser
            på Nya Karolinska sjukhuset, ungefär 1 000 på årsbasis, kommer
            att förvärra det kaos som redan råder i Stockholms läns landsting.
            De stora satsningar som vi nu har gjort tillsammans på 1 miljard
            riskerar att urgröpas här, tror jag.
          </note>
          <note>
            Vad kan statsrådet göra för att få Stockholms läns landsting
            att använda vår satsning till förlossningsvården och exempelvis
            inte till konsultarvoden?
          </note>
          <note type="speaker">
            Anf. 102 Socialminister ANNIKA STRANDHÄLL (S):
          </note>
          <note>
            Herr talman! Tack, Karin Rågsjö, för beskrivningen! Jag följer
            naturligtvis också utvecklingen i medierna när det gäller både
            NKS och de andra delarna.
          </note>
          <note>
            Som Karin Rågsjö väl känner till är det Alliansen som sedan över
            tio år är ansvarig för hälso- och sjukvården i Stockholm och byggnationen
            av NKS. Det är nog för övrigt en fråga som vi behöver titta på
            i särskild ordning. Men naturligtvis är jag oerhört angelägen
            om att de stora satsningar som vi nu gör på förlossningsvården
            går till det som de är avsedda för, det vill säga att anställa
            mer personal och att förbättra arbetsmiljön och arbetsvillkoren
            för barnmorskor och personal inom förlossningsvården.
          </note>
          <note>
            Jag har nyligen haft en sjukvårdsdialog med bland annat företrädare
            för Stockholms läns landsting där vi särskilt har diskuterat förlossningsfrågan,
            och jag har i särskild ordning understrukit vad de här pengarna
            är avsedda för. Sedan kommer vi naturligtvis att behöva följa
            upp detta noga. Men vi förhandlar också med SKL om detaljerna
            i innehållet.
          </note>
          <note type="speaker">
            Anf. 103 KARIN RÅGSJÖ (V):
          </note>
          <note>
            Herr talman! Statsrådet Strandhäll! Det är oerhört viktigt att
            följa upp att de här pengarna går till just anställningar, specifikt
            när det gäller landsting som säger att pengarna är helt meningslösa,
            för det finns sådana landsting. Det är vansinnigt viktigt.
          </note>
          <note>
            Jag är glad för att statsrådet följer frågan.
          </note>
          <note type="speaker">
            Anf. 104 Socialminister ANNIKA STRANDHÄLL (S):
          </note>
          <note>
            Herr talman! Tack, Karin Rågsjö! Ja, det är otroligt viktigt.
            Vi vet att alldeles för många blivande föräldrar i dag känner
            en oro över sin kommande förlossning. Inte minst har vi sett exempel
            från Stockholm på just detta.
          </note>
          <note>
            Det är därför som de här medlen med kirurgisk precision ska gå
            till att just öka tryggheten för föräldrar och förbättra situationen
            för personalen i förlossningsvården.
          </note>
          <note>
            Jag kommer att följa detta mycket noga.
          </note>
          <note>
            Socialdemokraternas vallöften om lärarutbildningen
          </note>
          <note type="speaker">
            Anf. 105 MARIA STOCKHAUS (M):
          </note>
          <note>
            Herr talman! Jag har ägnat en stund åt att titta på det valmanifest
            som Socialdemokraterna gick till val på 2014. I valmanifestet
            finns ett löfte om att höja kraven på lärarutbildningen. Kraven
            för att komma in på lärarutbildningen skulle höjas, och tempot
            i lärarutbildningen skulle höjas. Kraven på studenterna skulle
            höjas , o ch det skulle öppnas fler vägar till att bli lärare
            genom exempelvis Teach for Sweden.
          </note>
          <note>
            Att läsa det socialdemokratiska valmanifestet från 2014 är nästan
            som att läsa en skolpolitisk motion från Moderaterna. Men det
            som är alarmerande är att inget av löftena egentligen har genomförts.
          </note>
          <note>
            Min fråga till ministern för högre utbildning och forskning är
            därför: När kommer de socialdemokratiska vallöftena om lärarutbildningen
            att infrias?
          </note>
          <note type="speaker">
            Anf. 106 Statsrådet HELENE HELLMARK KNUTSSON (S):
          </note>
          <note>
            Herr talman! Tack så mycket, Maria Stockhaus, för fråga n !
          </note>
          <note>
            Vi är i full färd med att bygga ut lärarutbildningen för att
            möta det stora behovet av nya lärare som vi ärvde från alliansregeringen.
            Vi ärvde två stora utmaningar: sjunkande kunskapsresultat och
            stigande lärarbrist. Nu har vi jobbat sedan dag ett med att försöka
            möta dessa. Till skillnad mot Moderaterna ser vi nu till att det
            blir fler utbildningsplatser. Vi ser också till att det blir fler
            vägar in till lärarutbildningen, och vi jobbar successivt med
            att stärka kvaliteten.
          </note>
          <note>
            Just nu pågår också den första stora nationella utvärderingen
            av hela lärarutbildningen. Den kommer att vara väldigt viktig
            för framtiden.
          </note>
          <note>
            När det gäller tillträdet till den högre utbildningen har vi
            tagit emot en utredning som nu har varit ute på remiss och som
            kommer att leda till en proposition i riksdagen i vår.
          </note>
          <note type="speaker">
            Anf. 107 MARIA STOCKHAUS (M):
          </note>
          <note>
            Herr talman! Tack, statsrådet, för svaret!
          </note>
          <note>
            Nu ställde jag inte frågan om utökat antal platser. Vi har tidigare
            debatterat i kammaren att UKÄ har underkänt det som en metod för
            att få fler lärare och bedömer att det snarare kommer att leda
            till fler avhopp.
          </note>
          <note>
            Av de löften som Socialdemokraterna gick till val på 2014 kan
            jag inte se att något har infriats. Nu är det knappt ett år kvar
            till nästa val. Vad tänker Socialdemokraterna göra när det gäller
            lärarutbildningen under resten av mandatperioden?
          </note>
          <note type="speaker">
            Anf. 108 Statsrådet HELENE HELLMARK KNUTSSON (S):
          </note>
          <note>
            Herr talman! Tack så mycket för följdfrågan! Som sagt har det
            sedan dag ett pågått ett arbete med att uppfylla de löften som
            vi gav. Vi har bland annat tillfört ungefär 900 miljoner kronor
            till kvalitetsökning av lärarutbildningen. Vi har tillfört 90
            miljoner för forskarutbildning på lärarutbildningen för att få
            en starkare forskningsanknytning. Vi har också fått en första
            utvärdering från UKÄ om övningsskolor, som också visar på goda
            resultat.
          </note>
          <note>
            Situationen i vården under jul- och nyårshelgerna
          </note>
          <note type="speaker">
            Anf. 109 CHRISTINA ÖSTBERG (SD):
          </note>
          <note>
            Herr talman! Jag vill ställa min fråga till socialminister Annika
            Strandhäll.
          </note>
          <note>
            Vi har en julhelg att se fram emot, men alla ser inte fram emot
            denna helg. Jag tänker på patienter och vårdpersonal. Många är
            oroliga för det vårdkaos som brukar infalla under vintern. Redan
            nu går flera landsting ut och varnar. Trots beordrad övertid och
            inhyrd personal kommer tusentals behandlingar och operationer
            att skjutas upp under jul och nyår.
          </note>
          <note>
            I Stockholm är läget allvarligt. Johan Styrud, ordförande i Stockholms
            läkarförening säger: ”I jul och nyår stängs ytterligare flera
            hundra vårdplatser och vi måste ställa in massor av planerad vård.
            Utan vårdplatser tvingas vi skicka hem 80–90 åringar som knappt
            kan gå.”
          </note>
          <note>
            Vårdkaoset är inte bara ett Stockholmsproblem. Situationen ser
            likadan ut i resten av landet.
          </note>
          <note>
            Vilka åtgärder tänker socialministern vidta för att patienter
            och vårdpersonal inte ska behöva fira jul i ett vårdkaos?
          </note>
          <note type="speaker">
            Anf. 110 Socialminister ANNIKA STRANDHÄLL (S):
          </note>
          <note>
            Herr talman! Som jag sa tidigare tog vi över i ett läge då köerna
            hade ökat ganska länge. Vad gäller situationen i Stockholm har
            man sedan över tio år ett alliansstyre där.
          </note>
          <note>
            Regeringen har ökat utbildningsplatserna till undersköterska,
            specialistsjuksköterska och barnmorska. Flera av dessa utbildningar
            levererar nya medarbetare under nästa år. Från och med nästa år
            bygger vi också ut läkarutbildningen.
          </note>
          <note>
            Vi har höjt de generella statsbidragen till landstingen, och
            från och med nästa år gör vi också de största satsningarna i modern
            tid på hälso- och sjukvården.
          </note>
          <note>
            Tillgänglighetsfrågan är i allra högsta grad en personalfråga.
            Det handlar om att få bättre förutsättningar att kunna anställa
            fler och kunna förbättra villkoren för dem som arbetar.
          </note>
          <note>
            Dessa satsningar gör regeringen nu, och vi är beredda att fortsätta
            med dem under nästa mandatperiod, precis som vi har aviserat i
            vår budget. Det handlar om fortsatta generella höjningar av statsbidragen
            för att investera i en hälso- och sjukvård som möter en ganska
            allvarlig demografiskt situa ­ tion med fler äldre.
          </note>
          <note type="speaker">
            Anf. 111 CHRISTINA ÖSTBERG (SD):
          </note>
          <note>
            Herr talman! Förra veckan bjöd Jimmie Åkesson in de övriga partiledarna
            för att tillsammans med de sjukvårdspolitiska talespersonerna
            diskutera det allvarliga läget för svensk sjukvård och vad man
            tillsammans kan göra för att så snabbt som möjligt vända den negativa
            utvecklingen.
          </note>
          <note>
            Vi är i ett läge då vi behöver lägga all politisk prestige åt
            sidan. Tyvärr tackade fem partier nej, och två partier bemödade
            sig inte ens att svara. Vad anser socialministern om det?
          </note>
          <note type="speaker">
            Anf. 112 Socialminister ANNIKA STRANDHÄLL (S):
          </note>
          <note>
            Herr talman! Det beror på den totala brist på trovärdighet som
            Sverige ­ demokraterna har i denna fråga. Ni har inte fört någon
            egen politik på detta område över huvud taget, och dessutom är
            ni beredda att stödja en skatte ­ sänkarregering med en moderat
            statsminister.
          </note>
          <note>
            Kom inte och tala med mig, som är företrädare för en regering
            som gör de största satsningarna i modern tid på hälso- och sjukvården,
            om att vi ska diskutera denna fråga med er , för ni har ingen
            trovärdighet!
          </note>
          <note>
            (Applåder)
          </note>
          <note>
            Fungerande infrastruktur under vintermånaderna
          </note>
          <note type="speaker">
            Anf. 113 JASENKO OMANOVIC (S):
          </note>
          <note>
            Herr talman! Vintern är här, och det är mindre än tio dagar till
            julafton. Alla julklappar ska fram, och tomten behöver hjälp av
            åkerinäringen – jag hoppas att det inte är några barn som tittar
            på denna frågestund. Många svenskar ska dessutom ut och resa under
            jul. Infrastrukturen är avgörande för många under dessa dagar
            och under hela vintern.
          </note>
          <note>
            Därför är min fråga till statsrådet: Vad kan regeringen göra
            för att säkra en bra infrastruktur, inte bara under juldagarna
            utan under alla vintrar framöver?
          </note>
          <note type="speaker">
            Anf. 114 Statsrådet TOMAS ENEROTH (S):
          </note>
          <note>
            Herr talman! Jag tackar Jasenko Omanovic för frågan.
          </note>
          <note>
            Det finns mycket att göra. Under våren kommer vi att lägga fram
            rekordstora investeringar i svensk infrastruktur. Det är totalt
            över 700 miljarder som vi investerar för att stärka infrastrukturen.
          </note>
          <note>
            När det gäller vinterväglaget ska vi komma ihåg att för att vi
            ska kunna köra tryggt på våra vägar och för att paketen ska komma
            fram måste fordonen ha en sådan utrustning som gör att de kommer
            fram. Därför går vi fram med lagkrav på vinterdäck på alla hjul
            på lastbilar och lastbilars släp.
          </note>
          <note>
            Jag är förvånad över att detta inte har införts tidigare, för
            det är viktigt för trafiksäkerheten för alla trafikanter, såväl
            lastbilschaufförer som andra.
          </note>
          <note>
            Det här en viktig lagstiftning, och det är ett bra sätt att se
            till att alla kan färdas tryggare på vinterväglaget framöver.
          </note>
          <note type="speaker">
            Anf. 115 JASENKO OMANOVIC (S):
          </note>
          <note>
            Herr talman! Det här är en mycket viktig fråga för hela samhällsfunk
            ­ tionen under vintern. Från E6 i söder till E10 i norr behöver
            vi vägar, och även järnvägar, som fungerar under hela vintern,
            för annars fungerar inte våra planer, oavsett om man är företagare
            eller privatperson.
          </note>
          <note type="speaker">
            Anf. 116 Statsrådet TOMAS ENEROTH (S):
          </note>
          <note>
            Herr talman! Det är alldeles sant. Därför är det viktigt att
            vi har utrymme för både investeringar och underhåll, att vi har
            en säkrare fordonspark med rätt utrustade däck, att vi ställer
            tydliga krav och att vi har resurser för en bra vinterväghållning.
            Här tar regeringen flera initiativ som kommer att leda till bättre
            framkomlighet.
          </note>
          <note>
            Bättre förutsättningar för ett längre arbetsliv
          </note>
          <note type="speaker">
            Anf. 117 BARBRO WESTERHOLM (L):
          </note>
          <note>
            Herr talman! Min fråga riktar sig till socialminister Annika
            Strandhäll.
          </note>
          <note>
            I dag nåddes vi av det glädjande beskedet att en enig pensionsgrupp
            har beslutat att rätten att stanna kvar i arbetslivet för den
            som vill och kan höjs från 67 till 69 år.
          </note>
          <note>
            Samtidigt lägger man fram en successiv höjning av åldern för
            att få gå i pension, från 61 till 64 år. Detta oroar en del som
            känner att de inte kommer att orka arbeta så högt upp i åldrarna.
          </note>
          <note>
            Vad har regeringen för planer för att möjliggöra för människor
            att orka arbeta högre upp i åldrarna?
          </note>
          <note type="speaker">
            Anf. 118 Socialminister ANNIKA STRANDHÄLL (S):
          </note>
          <note>
            Herr talman! Jag tackar Barbro Westerholm för frågan.
          </note>
          <note>
            Det är i sanningen en glädje att kunna gå fram med denna pensionsöverenskommelse
            som på lång sikt kommer att se till att vi får både höjda och
            tryggare pensioner.
          </note>
          <note>
            Detta behöver göras med en stor varsamhet, och därför kommer
            det att ske mellan oss sex partier som står bakom pensionsöverenskommelsen
            under de kommande tio åren.
          </note>
          <note>
            I tillägg till detta har vi redan genomfört flera arbetsmiljöförbättringar.
            Bland annat får vi en ny arbetsmiljömyndighet på plats från och
            med nästa år. Vi kommer också under de kommande åren, och det
            är vi överens om i överenskommelsen, att lägga fram fler förbättringar
            av arbetsmiljön och även möjligheter till omställning under arbetslivet.
          </note>
          <note>
            I dag är den genomsnittliga pensionsåldern 64,8 år, så många
            arbetar redan så länge. Men för dem som inte orkar kommer det
            att finnas skydd i form av att till exempel trygghetssystemen
            följer med i denna förändring.
          </note>
          <note type="speaker">
            Anf. 119 BARBRO WESTERHOLM (L):
          </note>
          <note>
            Herr talman! Jag tackar för svaret.
          </note>
          <note>
            Arbetsmiljölagen är en ramlag och därför vag och luddig i sin
            målsättning. Den behöver förtydligas genom direktiv, riktlinjer
            och så vidare. Det är en viktig del i detta arbete, för det signalerar
            sedan till olika myndigheter, kommuner, landsting och arbetsgivare
            i näringslivet vad de behöver göra.
          </note>
          <note type="speaker">
            Anf. 120 Socialminister ANNIKA STRANDHÄLL (S):
          </note>
          <note>
            Herr talman! Något som är glädjande är att vi under denna mandatperiod
            har infört en ny för e skrift och ett arbete om social och organisatorisk
            arbetsmiljö. Den största orsaken till sjukskrivning i dag är stress,
            så därför behöver vi bli bättre på den psykosociala arbetsmiljön
            och utveckla detta arbete de kommande åren.
          </note>
          <note>
            I överenskommelsen finns också en delegation för äldre arbetskraft
            som ska bidra till att fler ska se värdet och nyttan av våra seniorer
            på arbetsmarknaden. Det gläder mig mycket, för ni behövs.
          </note>
          <note>
            Sjöräddningens bemanning
          </note>
          <note type="speaker">
            Anf. 121 MIKAEL OSCARSSON (KD):
          </note>
          <note>
            Herr talman! Jag riktar min fråga till statsrådet Eneroth.
          </note>
          <note>
            För en månad sedan var det ett krisläge vid Gotska Sandön. En
            fiskebåt med en person i hade hamnat i sjönöd. Han var rökförgiftad,
            det var två meter höga vågor och det blåste nordanvind. Han ringde
            sjöräddningen för att få hjälp. Men när man larmade var helikoptern
            inte igång som det var sagt hos Sjöfartsverket i Visby. I stället
            fick man vända sig till Ronneby. Det som skulle ha tagit kort
            tid tog två timmar.
          </note>
          <note>
            Det var personalbrist. Det visade sig också att det inte var
            nog med det: Sedan den 5 december står man helt utan bemanning
            i Visby. Detta får konsekvenser också för Försvarsmakten.
          </note>
          <note>
            Hur ser statsrådet på att en så viktig sak som sjöräddningen
            fungerar så dåligt?
          </note>
          <note type="speaker">
            Anf. 122 Statsrådet TOMAS ENEROTH (S):
          </note>
          <note>
            Herr talman! Jag delar inte uppfattningen att sjöräddningen fungerar
            dåligt. Vi har en fantastisk sjöräddning med såväl frivilliga
            som profes ­ sio ­ nella krafter som gör otroliga insatser för
            att både rädda och hjälpa nöd ­ ställda på ett mycket bra sätt.
          </note>
          <note>
            När jag fick höra om händelsen och bemanningsproblemen på Gotland
            tillkallade jag Sjöfartsverkets generaldirektör, för det är de
            som handhar denna fråga. Jag informerade mig om läget, och jag
            har blivit försäkrad om att man med fyrabassystemet ska klara
            de inställelsetider man har. Men målet är naturligtvis att kunna
            gå upp i det fembassystem som finns.
          </note>
          <note>
            Inte minst det sista kanske är nödvändigt på sikt, med tanke
            på att vi nu har en regering som storsatsar på försvaret, ökar
            den militära närvaron på Gotland och inrättar ett nytt regemente
            där. Vi gör stora investeringar i svensk säkerhet nu. På sikt
            måste naturligtvis också sjöräddningskapacite ­ ten fungera därefter,
            men jag är inte beredd att överföra den till det militära försvaret.
          </note>
          <note>
            Jag tycker att sjöräddningen gör fantastiskt goda insatser i
            dag.
          </note>
          <note type="speaker">
            Anf. 123 MIKAEL OSCARSSON (KD):
          </note>
          <note>
            Herr talman! När det gäller sjöräddningen är jag inte beredd
            att hålla med om den uppfattningen. Det finns stora problem.
          </note>
          <note>
            En annan sak som kommit fram är att ytterligare två baser kan
            stå utan bemanning i julhelgen. Riksrevisionen har kritiserat
            de höga övertidsuttagen: 600 000 per anställd. Det går inte bra.
            Jag tror att det är bättre att lyssna på den utredning som fanns
            redan för flera år sedan och som ville föra över ansvaret för
            sjöräddningen till Försvarsmakten, så som man har det i många
            andra länder.
          </note>
          <note type="speaker">
            Anf. 124 Statsrådet TOMAS ENEROTH (S):
          </note>
          <note>
            Herr talman! Jag noterar att Mikael Oscarsson är relativt ensam
            i sitt krav på att hela sjöräddningen ska föras över till det
            militära försvaret. Jag tror att det vore olämpligt.
          </note>
          <note>
            Jag tror att vi ska värna det starka engagemang som finns inom
            sjö ­ räddningen men naturligtvis säkerställa att man klarar inställelsetider
            och att man har resurser till sitt förfogande. Jag är absolut
            inte beredd att föra över sjöräddningen till det militära försvaret.
            Det tror jag vore olyckligt.
          </note>
          <note>
            Men jag är som sagt jag glad över att vi nu satsar på försvaret,
            till skillnad från hur det var under alliansregeringens tid.
          </note>
          <note>
            (Applåder)
          </note>
          <note>
            Statsbidrag till flygplatser och effekterna av flygskatten
          </note>
          <note type="speaker">
            Anf. 125 ANDERS ÅKESSON (C):
          </note>
          <note>
            Herr talman! Regeringen avser att införa en flygskatt per den
            1 april 2018. Oron hos flygbranschen, flygplatser, flygoperatörer,
            regioner med flera är mycket stor över att skadeeffekten av denna
            skatt på avstånd ska bli bestående.
          </note>
          <note>
            Den miljöeffekt som är själva argumentet för regeringen att införa
            skatten på avstånd är väldigt liten enligt utredarna av självaste
            flygskatten. Beräkningar ger vid handen att så många som sju flygplatser,
            framför allt i norra Sverige, riskerar att helt tappa sin flygtrafik
            på grund av flygskatten.
          </note>
          <note>
            Regeringen har i budgeten för 2018 lagt in drygt 100 miljoner
            kronor för att kompensera flygplatserna, framför allt i norra
            Sverige, för flygskattens effekter, det vill säga risken att tappa
            flygtrafik.
          </note>
          <note>
            Min fråga till infrastrukturminister Eneroth blir då: På vilket
            sätt bedömer statsrådet att ett statsbidrag till flygplatser kan
            rädda kvar flygtrafik som trycks bort av flygskatten?
          </note>
          <note type="speaker">
            Anf. 126 Statsrådet TOMAS ENEROTH (S):
          </note>
          <note>
            Herr talman! Det återstår att se i vilken utsträckning som flygtrafik
            trängs bort. Det är inte säkert att 60 kronor extra för en biljett
            på inrikesflyget har de dramatiska effekter som Centern tycks
            tro.
          </note>
          <note>
            Jag tycker dessvärre att det är konstigt att Centerpartiet själva
            väljer att ta bort de extra resurser som finns till regionala
            flygplatser i hela landet. Ni föreslår ju en besparing på 85 miljoner
            i minskat stöd till flygplatserna.
          </note>
          <note>
            Jag tycker att det är viktigt att vi har en bra, fungerande infrastruktur,
            inte minst i Norrland där kommersiell trafik inte alltid klarar
            sig och där man därför kan utrustas med trafikplikt eller andra
            insatser för att säkerställa bra flygförbindelser.
          </note>
          <note>
            Användningen av medel till forskning och utbildning
          </note>
          <note type="speaker">
            Anf. 127 IDA DROUGGE (M):
          </note>
          <note>
            Herr talman! Jag skulle vilja ställa min fråga till Helene Hellmark
            Knutsson.
          </note>
          <note>
            För några veckor sedan presenterade Riksrevisionen en rapport
            om hur stora resurser till universitet och högskolor som går till
            forskning och utbildning och om hur dessa medel inte används.
            En stor del av pengarna, uppemot 12,3 miljarder kronor, läggs
            i stället på hög. Det så kallade myndighetskapitalet växer. Kort
            och gott används pengarna inte till rätt saker nu.
          </note>
          <note>
            Riksrevisionen är kritisk till att regeringen inte har återkopplat
            om denna information till riksdagen. Det är här vi beslutar om
            budgeten, och för att kunna göra detta på ett korrekt sätt behöver
            vi få återrapportering om hur de medel som avsätts används och
            hur det går.
          </note>
          <note>
            Därför är min fråga till Helene Hellmark Knutsson: Varför återrapporterar
            regeringen inte om detta till riksdagen?
          </note>
          <note type="speaker">
            Anf. 128 Statsrådet HELENE HELLMARK KNUTSSON (S):
          </note>
          <note>
            Herr talman! Tack, Ida Drougge! Den undersökning som Riksrevi
            ­ sionen har gjort handlar om perioden 2007–2016. Det är en dramatisk
            ök ­ ning av sparat myndighetskapital, framför allt på utbildningsområdet.
            Jag tycker att det är djupt problematiskt att dessa pengar inte
            använts till den högre utbildningen, framför allt eftersom vi
            har kvalitetsutmaningar.
          </note>
          <note>
            Pengarna har inte kommit studenterna till del, men de sparades
            på hög främst under den förra regeringens tid. Det var ett direkt
            resultat av att man bara erbjöd tillfälliga satsningar. Då gjorde
            universitet och högskolor bedömningen att detta var högrisk och
            att pengarna behövde sparas.
          </note>
          <note>
            De satsningar som vi nu gör är permanenta, och vi ser att kurvan
            har planat ut och att det är på bättringsvägen. Men vi kommer
            att följa upp och återrapportera om hur uppföljningen går till
            för att se till att pengarna används till det som de är avsedda
            för.
          </note>
          <note>
            Brexits följder för life science-sektorn
          </note>
          <note type="speaker">
            Anf. 129 PER-ARNE HÅKANSSON (S):
          </note>
          <note>
            Herr talman! Frågan går till näringsminister Mikael Damberg.
          </note>
          <note>
            För människors hälsa och för att bekämpa eller förebygga sjukdomar
            är forskning och utveckling inom life science av stor betydelse.
            Det är ett av de huvudområden som lyfts fram särskilt i regeringens
            innovationspolitik.
          </note>
          <note>
            Med anledning av brexit har det dock utryckts oro i branschen
            då en stor del av företagen och utvecklingsarbetet finns i öriket.
            Svensk-brittiska Astra Zeneca, Pfizer och GE Healthcare är några
            exempel på företag som påverkas av brexit.
          </note>
          <note>
            Vi vet att var tionde person med forskarutbildning jobbar inom
            life science i Sverige, och branschen står för ca 8 procent av
            svensk export. Inte minst i mitt eget län Skåne är det som sker
            i Medicon Village och satsningarna på MAX IV och ESS av stor betydelse.
          </note>
          <note>
            Vilka initiativ avser statsrådet att ta för att stärka svenskt
            life science-arbetet, inte minst utifrån den situation som nu
            råder?
          </note>
          <note type="speaker">
            Anf. 130 Närings- och innovationsminister MIKAEL DAMBERG (S):
          </note>
          <note>
            Herr talman! Vi har haft en diskussion inte minst om E ma s placering.
            Vi är lite besvikna över att myndigheten inte hamnade i Sverige,
            men vi fick möjlighet att resa runt i Europa och framhålla Sveriges
            styrkor när det gäller läkemedel och life science-kunskap.
          </note>
          <note>
            Det var en intressant resa, och jag tror att vi måste göra ännu
            mer sådant. Vi ser att just nu ökar investeri ngarna i Sverige
            i life science på flera olika områden. Vi har ett historiskt tillfälle
            med brexit, för nu förlorar man Storbritannien som en av de starkaste
            parterna innanför EU på life science-området. Då har vi i Sverige
            möjlighet att flytta fram våra positioner med våra starka universitet
            men också våra starka företag på detta område.
          </note>
          <note>
            Regeringen har prioriterat life science från första dagen. Det
            var det första samverkansprogram som vi inrättade. Vi ser nu också
            en möjlighet att fastare organisera arbetet i Regeringskansliet
            och jobba med en långsiktig plan för att stärka life science i
            Sverige framöver. Jag ser fram emot fortsatta investeringar och
            ännu fler jobb.
          </note>
          <note>
            Miljözoner
          </note>
          <note type="speaker">
            Anf. 131 JESSICA ROSENCRANTZ (M):
          </note>
          <note>
            Herr talman! Jag har en fråga till statsrådet Eneroth.
          </note>
          <note>
            Regeringen vill införa så kallade miljözoner, och Moderaterna
            välkomnar att kommuner får fler lokala verktyg för att förbättra
            luftkvaliteten. Miljözonerna är ett sådant verktyg, men utformning
            och tid är avgörande.
          </note>
          <note>
            Ledande företrädare för Miljöpartiet talar om att helt förbjuda
            alla dieselbilar i vissa städer redan 2020. Detta är enligt Moderaterna
            att gå alldeles för fort fram. Just nu sprids en stor oro bland
            människor över att deras största investering – bilen – riskerar
            att bli värdelös och obrukbar över en natt. För att införa miljözoner
            krävs en ändring i trafikförordningen; det är alltså en fråga
            som regeringen äger.
          </note>
          <note>
            Därför undrar jag: När kommer regeringen att fatta beslut om
            miljözoner, när ska de införas och är det Transportstyrelsens
            förslag som reger ­ ingen kommer att lägga fram?
          </note>
          <note type="speaker">
            Anf. 132 Statsrådet TOMAS ENEROTH (S):
          </note>
          <note>
            Herr talman! Tack för frågan, Jessica Rosencrantz! Det är alldeles
            sant att det är viktigt att vi nu klarar av den omställning som
            kommer att behövas. Runt omkring i världen ser vi nu hur stad
            efter stad inrättar miljözoner för att bättre kunna klara hälsan
            hos befolkningen, eftersom en hel del fordon släpper ut avgaser
            och gifter som skadar befolkningen.
          </note>
          <note>
            Därför är det viktigt att vi skaffar dessa verktyg också i Sverige.
            Här har vi varit framgångsrika med att ställa om fordonsparken.
            Regeringen bereder nu ett förslag till miljözoner. Det kommer
            sannolikt inte att bli i enlighet med Transportstyrelsens förslag
            utan några förändringar. Vi bereder alltså frågan och avser att
            återkomma med förslag om på vilket sätt kommuner frivilligt ska
            få möjlighet att införa olika typer av miljözoner.
          </note>
          <note>
            Däremot är jag orolig för att Moderaterna i debattartiklar och
            på andra sätt sprider en oro hos många fordonsägare genom felaktiga
            uppgifter om att dieselbilar ska förbjudas. Det är inte aktuellt
            för närvarande.
          </note>
          <note>
            Könsskillnader i synen på forskning
          </note>
          <note type="speaker">
            Anf. 133 GUNILLA SVANTORP (S):
          </note>
          <note>
            Herr talman! Jag har en fråga till statsrådet Helene Hellmark
            Knutsson. I morse presenterade Vetenskap &amp; Allmänhet sin årliga
            undersökning. Där kan man se att förtroendet för forskare är mycket
            stort.
          </note>
          <note>
            Dock finns det en könsskillnad som är den största som har noterats
            mellan män och kvinnor sedan man inledde undersökningen 2002.
            Även när det gäller synen på forskning som karriärval skiljer
            det sig mellan män och kvinnor. 44 procent av de manliga 16–29-åringarna
            kan tänka sig att bli forskare i framtiden, medan endast 22 procent
            av kvinnorna ser liknande framtidsutsikter.
          </note>
          <note>
            Hur ser statsrådet på de ökade skillnader i uppfattningar som
            beror på kön?
          </note>
          <note type="speaker">
            Anf. 134 Statsrådet HELENE HELLMARK KNUTSSON (S):
          </note>
          <note>
            Herr talman! Tack, Gunilla Svantorp, för en väldigt angelägen
            fråga! Detta är en fråga som vi har jobbat med sedan vi tillträdde
            – den ojämställda akademin. Siffrorna visar att det påverkar förtroendet
            att vi har en ojämställd akademi. Än i dag är bara 26 procent
            av professorerna kvinnor trots att kvinnor länge har varit i majoritet
            bland studenterna och snart är lika många bland doktoranderna.
          </note>
          <note>
            Det är också oroväckande att man inte ser forskning som ett karriärval.
            Här gör regeringen många insatser för att förbättra, bland annat
            genom att erbjuda bättre och tryggare doktorandanställningar och
            meriteringsanställningar och genom att se till att jämställdhetsintegrera
            samtliga universitet, högskolor och forskningsfinansiärer. Detta
            är många viktiga pusselbitar för att vi ska kunna ta till vara
            hela den kompetens som finns hos både män och kvinnor och få en
            jämställd akademi med högt förtroende bland både män och kvinnor.
          </note>
          <note>
            (Applåder)
          </note>
          <note>
            Tidsplanen för Ostlänken
          </note>
          <note type="speaker">
            Anf. 135 JOHN WIDEGREN (M):
          </note>
          <note>
            Herr talman! Min fråga går till statsrådet Eneroth, och den handlar
            om Ostlänken.
          </note>
          <note>
            Färdigdatum för Ostlänken skjuts längre och längre fram. Det
            senaste beskedet är att den ska vara färdig mellan 2033 och 2035.
            Ostlänken kommer att påverka oerhört mycket i Östergötland, inte
            bara när det gäller pendling mellan arbetsmarknadsområden utan
            också näringsliv, transporter och företag. Men den kommer också
            att påverka många fastighetsägare, som kommer att få avsätta mark
            till Ostlänken – många gånger mark med stora känslomässiga värden.
          </note>
          <note>
            Därför ställer jag min fråga. Östergötland väntar på besked.
            Håller planen? När blir Ostlänken färdig?
          </note>
          <note type="speaker">
            Anf. 136 Statsrådet TOMAS ENEROTH (S):
          </note>
          <note>
            Herr talman! Jag hade nyligen glädjen att få vara med och inviga
            starten på bygget av Kardonbanan, som är en viktig förutsättning
            för det som sedan blir fortsättningen med Ostlänken. Det var stort
            engagemang och intresse när vi gjorde detta.
          </note>
          <note>
            Som John Widegren säkert vet ligger Ostlänken med i Trafikverkets
            förslag till nationell plan. Remisstiden är just avslutad, så
            jag kommer att ha nöjet att få läsa remissvaren under julhelgen.
            Sedan kommer regeringen att sätta ned foten någon gång under mars
            april.
          </note>
          <note>
            Jag tycker att det är viktigt att denna typ av stora, viktiga
            investeringar för Sverige har bred förankring, och jag kommer
            därför att föra samtal med inte minst allianspartierna om förutsättningarna
            för stora viktiga investeringar i infrastruktur. Vi har, till
            skillnad från under alliansregeringens tid, 100 miljarder mer
            i den budget som nu står till förfogande för investeringar i infrastruktur.
            Det kommer att räcka till en hel del, men kanske inte till allt.
          </note>
          <note>
            En rättssäker och ekonomiskt trygg sjukförsäkring
          </note>
          <note type="speaker">
            Anf. 137 EVA-LENA JANSSON (S):
          </note>
          <note>
            Herr talman! Min fråga går till socialministern. Sjukförsäkringen
            ska vara rättssäker och ge ekonomisk trygghet vid sjukdom. Dessvärre
            har vi tagit del av fall där Försäkringskassan inte har följt
            rättspraxis och där pågående rehabfall avbryts , trots att både
            läkare och arbetsgivare bedömer att det är en god prognos för
            att en deltidssjukskriven anställd ska kunna komma tillbaka på
            heltid.
          </note>
          <note>
            Fyrkantiga tidsgränser som inte tar hänsyn till individen och
            Försäkringskassans felaktiga bedömning vid tillämpning av normalt
            förekommande arbete är två problem som behöver åtgärdas.
          </note>
          <note>
            Min fråga till statsrådet är därför: Vilka åtgärder anser socialministern
            att man behöver vidta för att åstadkomma en rättssäker och ekonomisk
            trygg sjukförsäkring?
          </note>
          <note type="speaker">
            Anf. 138 Socialminister ANNIKA STRANDHÄLL (S):
          </note>
          <note>
            Herr talman! Tack, Eva-Lena Jansson, för frågan! Också jag kan
            konstatera att trots att vi har lagt om politiken och en hel del
            går åt rätt håll ser vi fortsatta stora brister. Bland annat handlar
            det just om människor som hamnar mellan stolarna eller vars rehabilitering
            avbryts.
          </note>
          <note>
            Det är otroligt viktigt att Försäkringskassan tar sitt samordningsansvar
            på stort allvar, att man deltar i rehabiliteringsmöten och att
            man är aktiv tillsammans med arbetsgivare och hälso- och sjukvård.
            Det är också viktigt att människor längre fram i sjukförsäkringen
            inte ska ramla mellan stolarna, mellan till exempel Arbetsförmedlingen
            och Försäkringskassan.
          </note>
          <note>
            Som politiker måste vi ställa krav på att våra myndigheter klarar
            att samverka. Jag är beredd att vidta fler åtgärder i den riktningen.
            Vid årsskiftet försvinner till exempel möjligheten att dra in
            sjukpenning retroaktivt, och vid halvårsskiftet nästa år inför
            vi en ny lagstiftning avseende tidig rehabilitering. Arbetet med
            att förbättra försäkringen fortsätter i stadig takt.
          </note>
          <note>
            Statens skulder till privata assistansföretag
          </note>
          <note type="speaker">
            Anf. 139 LARS BECKMAN (M):
          </note>
          <note>
            Herr talman! Jag har en fråga till statsrådet Damberg. Jag har
            noterat att statsrådet har haft ett engagemang för betalningstider
            på 30 dagar. Det är naturligtvis en viktig fråga, där det finns
            en bred samsyn mellan riksdagens partier.
          </note>
          <note>
            Det man blir bekymrad över är dock när staten själv inte ser
            till att betala i tid. Jag tänker på alla de privata assistansföretag
            som nu har hamnat i akut likviditetsbrist därför att Försäkringskassan
            inte betalar sina fakturor i tid. Jag har läst en undersökning
            som visar att fyra av tio assistansföretag inte får betalt i tid.
            Dessutom visade undersökningen att Försäkringskassan helt enkelt
            har slarvat bort handlingarna för 7 procent av företagen.
          </note>
          <note>
            Eftersom Damberg har visat ett sådant intresse för 30 dagars
            betalningstid är min fråga: Vad har statsrådet gjort, och vad
            gör han, för att påverka statliga myndigheter och bolag att betala
            i tid?
          </note>
          <note type="speaker">
            Anf. 140 Närings- och innovationsminister MIKAEL DAMBERG (S):
          </note>
          <note>
            Herr talman! Det är en enormt viktig fråga för svenskt näringsliv
            att små och medelstora företag inte används som bank av stora
            företag. Det har varit tendensen, och utvecklingen har gått åt
            fel håll i Sverige trots att många andra europeiska länder har
            haft den motsatta utvecklingen. Det är en viktig fråga, och jag
            är jättestolt över att vi nu har nått en principöverenskommelse
            där de största företagen i Sverige har lovat att börja betala
            små och medelstora företag efter 30 dagar.
          </note>
          <note>
            Vi har en lagstiftning i dag som gäller offentlig verksamhet.
            Myndigheter och offentliga aktörer är alltså skyldiga att betala
            inom 30 dagar. Om man inte gör det får man också betala ränta
            och extra avgifter för förseningen. Men det är ingen ursäkt. Gällande
            lagstiftning ska gälla, och myndigheter ska följa lagstiftningen.
            Det har man ett ansvar för att jobba med.
          </note>
          <note>
            Regeringens åtgärder för att motverka våldet i samhället
          </note>
          <note type="speaker">
            Anf. 141 TERES LINDBERG (S):
          </note>
          <note>
            Herr talman! Min fråga går till statsrådet Mikael Damberg. I
            går knivskars en 17-årig pojke till döds i en gymnasieskola i
            en av Stockholms förorter. Vad som fick en annan, jämnårig, pojke
            att begå en handling som skulle sluta i en skolkamrats död vet
            vi kanske inte så mycket om. Men det är en handling som blir förödande
            på många sätt.
          </note>
          <note>
            Det uppenbara gäller Mahmoud som blev bragt om livet och hans
            familj som han kämpade för att få återförenas med. Men det gäller
            också den elev som skadades när han försökte ingripa och, såklart,
            förövaren själv. Lägg därtill den otrygghet som skapas och växer
            bland alla de unga som växer upp i dag.
          </note>
          <note>
            Herr talman! Jag är djupt oroad över utvecklingen, inte minst
            i Stockholm. Vad gör regeringen för att motverka våldet i samhället
            och för att tillse att alla människor, i synnerhet de unga, i
            vårt land ska känna sig trygga?
          </note>
          <note type="speaker">
            Anf. 142 Närings- och innovationsminister MIKAEL DAMBERG (S):
          </note>
          <note>
            Herr talman! Tack för frågan, Teres Lindberg!
          </note>
          <note>
            Jag tror att många av oss här i kammaren blev berörda av den
            fruktansvärda nyheten i går. Att en ung människa förlorar livet
            på det sättet i en skola är väldigt ovanligt i Sverige. Det skapar
            mycket osäkerhet, inte bara på den skolan, för den personalen
            och för de föräldrarna utan också för många föräldrar och barn
            runt om i hela Sverige. Man börjar fundera på om det är tryggt
            att ha sina barn i skolan.
          </note>
          <note>
            Det är viktigt att våra tankar går till både offer och närstående.
          </note>
          <note>
            Regeringen har gått igenom situationen noga, och vi följer det
            noga. Myndigheten menar att regeringen inte kan göra något akut
            i den här situa ­ tionen. Men det regeringen gör är att vi bedriver
            ett långsiktigt arbete med kraftfulla satsningar, inte minst på
            polisen. Det blir en enorm utveckling av resurserna de kommande
            tre åren för att polisen ska ges bättre förutsätt ­ ningar.
          </note>
          <note>
            Skolverket har också en viktig uppgift, när det gäller att jobba
            med vägledning för det förebyggande arbetet och med det stödmaterial
            man har tagit fram med berörda myndigheter.
          </note>
          <note>
            Nollvisionen
          </note>
          <note type="speaker">
            Anf. 143 JOHAN ANDERSSON (S):
          </note>
          <note>
            Herr talman! Min fråga går till statsrådet Tomas Eneroth.
          </note>
          <note>
            För 20 år sedan fattade Sveriges riksdag beslut om nollvisionen.
            Mycket har hänt sedan dess. Men en hel del frågor kvarstår.
          </note>
          <note>
            Vilka frågor ligger kvar på agendan? Och vad är det som ligger
            i röret för beslut när det gäller nollvisionen och dess fortsatta
            framtid?
          </note>
          <note type="speaker">
            Anf. 144 Statsrådet TOMAS ENEROTH (S):
          </note>
          <note>
            Herr talman! Tack för frågan, Johan Andersson!
          </note>
          <note>
            När nollvisionen startade blev det mycket uppmärksammat interna
            ­ tionellt. Sverige har sedan dess varit världsledande i trafiksäkerhet.
            Samti ­ digt har regeringen sagt att det inte räcker att vara
            världsledande. Vi ska höja ambitionsnivån ännu mer. Det innebär
            att vi nu genomför en nystart för nollvisionen.
          </note>
          <note>
            I budgetpropositionen föreslår vi automatiserade alkobommar,
            som kommer att minska möjligheterna för påverkade trafikanter
            att ta sig ut på vägarna. Det gäller inte minst tunga fordon.
          </note>
          <note>
            Vi föreslår ett förbud för handhållen mobiltelefon. Händerna
            ska vara på ratten. Man kan inte köra ett fordon och försöka sms:a
            eller chatta samtidigt.
          </note>
          <note>
            Vi föreslår obligatorisk lagstiftning när det gäller vinterdäck
            på alla hjulen, även på ekipaget när det gäller tunga transporter
            och bussar. Det kommer att göra trafikmiljön säkrare.
          </note>
          <note>
            Vi avsätter också resurser för mer mittseparering så att vi slipper
            kollisioner.
          </note>
          <note>
            Vi kommer att få säkrare trafik tack vare de satsningarna.
          </note>
          <note>
            Förebyggande arbete mot stressrelaterade sjukdomar
          </note>
          <note type="speaker">
            Anf. 145 PHIA ANDERSSON (S):
          </note>
          <note>
            Herr talman! Jag vill ställa min fråga till statsrådet Strandhäll.
          </note>
          <note>
            Många som är sjukskrivna i dag är det på grund av stressrelaterade
            sjukdomar, som dessutom är kopplade till arbetssituationen. Om
            man då inte förändrar någonting på arbetsplatsen kan de inte gå
            tillbaka till den, och om de gör det blir de sjuka igen.
          </note>
          <note>
            Arbetsgivarna har varit passiva när det gäller att ändra den
            situationen. Nu vet jag att parterna, i samtal med regeringen,
            har givit ett löfte om friskare arbetsplatser.
          </note>
          <note>
            Vad händer i den frågan?
          </note>
          <note type="speaker">
            Anf. 146 Socialminister ANNIKA STRANDHÄLL (S):
          </note>
          <note>
            Herr talman! Tack för frågan, Phia Andersson!
          </note>
          <note>
            Vi har sedan snart två år tillbaka en överenskommelse med arbetsmarknadens
            parter inom samtliga sektorer. Man har åtagit sig att driva på
            arbetet för friskare arbetsplatser. Det gjordes mot att regeringen
            drog tillbaka ett lagstiftningsförslag om hälsoväxling.
          </note>
          <note>
            Vi ser att en del händer. Men mycket mer behöver ske. Arbetsgivarna
            behöver trappa upp arbetet. Vi har alldeles för höga sjuktal inom
            inte minst den offentliga sektorn, men även inom de privata välfärdstjänsterna
            – kvinnodominerade arbetsplatser, i äldreomsorg och till exempel
            hemtjänst. Det är samtidigt stor brist på arbetskraft i dessa
            yrkesgrupper. Därför behöver det här prioriteras.
          </note>
          <note>
            Det är viktigt för de enskilda som drabbas av sjukdom. Det är
            viktigt för att kunna leverera servicen till medborgarna. Det
            är viktigt för hela Sverige.
          </note>
          <note>
            En uppmaning till dessa arbetsgivare är alltså att de behöver
            trappa upp arbetet ännu mer. Vi kommer att följa detta noga.
          </note>
          <note>
            Gröna jobb och en förbättrad kompetensförsörjning
          </note>
          <note type="speaker">
            Anf. 147 ÅSA ERIKSSON (S):
          </note>
          <note>
            Herr talman! Min fråga går till statsrådet Mikael Damberg.
          </note>
          <note>
            Arbetsgivarna skriker i dag efter kompetens. Det är en av de
            hämmande faktorerna för tillväxten. Samtidigt är ungefär 100 000
            arbetslösa, och ganska många av dem står långt ifrån arbetsmarknaden.
            Det krävs åtgärder för att den ekvationen ska gå ihop.
          </note>
          <note>
            Att ta till vara alla människors förmågor, oavsett hur de ser
            ut, är viktigt, inte bara individens försörjning och självkänsla.
            Det handlar också om effektiv användning av våra gemensamma resurser
            och en möjlighet att underlätta arbetsgivarnas kompetensförsörjning.
          </note>
          <note>
            Jag är nyfiken på regeringens satsning på gröna jobb. På vilket
            sätt ser statsrådet Damberg att gröna jobb kan bidra till förbättrad
            kompetensförsörjning?
          </note>
          <note type="speaker">
            Anf. 148 Närings- och innovationsminister MIKAEL DAMBERG (S):
          </note>
          <note>
            Herr talman! Regeringen gör nu en jättestor satsning på 910 miljoner
            kronor de kommande åren, för att stimulera fram fler gröna jobb.
            Det handlar om moderna, statliga beredskapsjobb som går till både
            nyanlända och de som är långtidsarbetslösa. Vi ser nämligen att
            det finns stor brist på personal inom de gröna näringarna. Branschen
            säger att det saknas ungefär 3 000 personer redan i dag, och det
            behöver ske en generationsväxling.
          </note>
          <note>
            Vi har gått igenom vilka behov som finns och som inte möts i
            dag. Det handlar om att röja skog, städa stränder och att öka
            säkerheten kring vägar och järnvägar. Nu gör vi en satsning på
            att människor ska kunna utbildas snabbt i det här och lära sig
            jobba i ett sådant yrke för att sedan kunna ta steget in.
          </note>
          <note>
            Vi räknar med att det blir en bra möjlighet för både nyanlända
            och långtidsarbetslösa att ta steget in på arbetsmarknaden och
            en möjlighet att lösa en del samhällsbehov och på samma gång skapa
            fler jobb.
          </note>
          <note>
            Illegala trafikskolor
          </note>
          <note type="speaker">
            Anf. 149 INGELA NYLUND WATZ (S):
          </note>
          <note>
            Herr talman! Min fråga går till statsrådet Eneroth.
          </note>
          <note>
            Ett problem som har vuxit kraftigt under senare år är illegala
            trafikskolor, som nu finns i hela landet. De saknar ofta tillstånd
            från Transportstyrelsen och har som regel bara handledare och
            inte utbildade trafiklärare. De betalar inte skatter, de betalar
            inte försäkringar och de betalar inte avgifter för tillstånd.
            De ägnar sig helt enkelt åt osund konkurrens.
          </note>
          <note>
            I Södertälje är detta ett jätteproblem. Men det gäller också
            hela Stockholmsregionen, och det har som sagt spridit sig i hela
            landet.
          </note>
          <note>
            Antalet sjysta trafikskolor som tvingas lägga ned ökar i en rasande
            hastighet. Och hela 80 procent av de trafikskolor som är anslutna
            till Sveriges Trafikskolors Riksförbund upplever att de utsätts
            för illojal konkurrens av svarta körskolor på sin ort.
          </note>
          <note>
            Vad gör regeringen?
          </note>
          <note type="speaker">
            Anf. 150 Statsrådet TOMAS ENEROTH (S):
          </note>
          <note>
            Herr talman! Tack för en mycket viktig fråga, Ingela Nylund Watz!
          </note>
          <note>
            Vi måste inse att det krävs en hel del nya tag på det här området,
            när det gäller förarutbildningen generellt och hur vi säkerställer
            att vi får fler seriösa aktörer.
          </note>
          <note>
            Vi ska komma ihåg att majoriteten av de som klarar förarproven
            och uppkörningen har gått i en professionell trafikskola som har
            utbildade lärare. Allt fler privatister fullföljer inte eller
            klarar inte sin utbildning. Än värre är det för de som går i svarta
            trafikskolor.
          </note>
          <note>
            Jag är glad över att Trafikverket och Transportstyrelsen har
            samlat flera aktörer för att göra en gemensam och ordentlig översyn
            av hela förarutbildningssystemet. Jag kommer att följa det arbetet
            noga och är i allra högsta grad beredd att ta flera initiativ,
            för att stävja utvecklingen med svarta körskolor men också för
            att främja professionella och duktiga förarutbildare så att vi
            får allt säkrare trafik framöver.
          </note>
          <note>
            Privata behandlingshems vinster
          </note>
          <note type="speaker">
            Anf. 151 EMILIA TÖYRÄ (S):
          </note>
          <note>
            Herr talman! Min fråga går till socialminister Annika Strandhäll.
          </note>
          <note>
            Emil hade tur. Han hade en familj som tog hans drogmissbruk på
            allvar. De sökte hjälp, och han remitterades till ett behandlingshem
            i Skellefteå. Familjen andades ut. Men här tog Emils tur slut.
            Han dog av en över ­ dos på hemmet som skulle skydda honom från
            just det.
          </note>
          <note>
            Företaget som ägde behandlingshemmet omsatte 21 miljoner kronor
            2015 och toppade året före tillväxtligan i Västerbotten. Trots
            detta felbehandlades de intagna, däribland Emil.
          </note>
          <note>
            Varför ska privata företag få göra vinster och äga behandlingshem
            för personer med missbruksproblematik?
          </note>
          <note type="speaker">
            Anf. 152 Socialminister ANNIKA STRANDHÄLL (S):
          </note>
          <note>
            Herr talman! Tack, Emilia Töyrä, för en väldigt rörande beskrivning
            av det här fallet. De resurser som vi avsätter för den svenska
            välfärden och de skatter som går dit ska naturligtvis gå till
            en kvalitetssäker och god verksamhet för dem som är patienter,
            brukare och medborgare i Sverige.
          </note>
          <note>
            Under nästa vecka kommer vi att presentera direktiven till den
            utredning som ska se över vinstjakten inom hälso- och sjukvården
            – detta för att vi på bästa sätt ska hitta en modell som säkerställer
            att även inom det här området ska det var seriösa aktörer. De
            resurser som vi avsätter ska gå dit där de gör bäst nytta, nämligen
            till dem som har avsatt medel för att det ska fungera när man
            som bäst behöver det.
          </note>
          <note>
            Frågestunden var härmed avslutad.
          </note>
          <note>
            § 14 (forts. från § 12) Utbildning och universitetsforskning
            (forts. UbU1)
          </note>
          <note type="speaker">
            Anf. 153 MAGNUS OSCARSSON (KD):
          </note>
          <note>
            Fru talman! En av de största utmaningarna för oss som förtroendevalda
            är att samhället förändras i en oerhört snabb takt. Det är nog
            ingen som med säkerhet kan säga hur vårt samhälle ser ut om 15
            eller 20 år.
          </note>
          <note>
            Vilka branscher kommer det att vara som behöver arbetskraft?
            Vilka branscher kommer att finnas? Vilka kunskaper behövs i vårt
            nya samhälle?
          </note>
          <note>
            Med detta vill jag påvisa två olika delar.
          </note>
          <note>
            Behovet av att kunna förändra vårt utbildningsväsen till de nya
            tiderna kommer vara av största vikt för att möta de nya utmaningar
            som kommer.
          </note>
          <note>
            Behovet av att kunna inse att vi inte bara en gång utan kanske
            två eller tre gånger behöver sätta oss på skolbänken för att komplettera
            våra kunskaper. Det blir inget undantag för oss som medborgare
            utan snarare kanske en regel – detta för att möta det behov av
            ny kunskap som uppstår i vårt samhälle.
          </note>
          <note>
            Vi är väl medvetna om att vår framtid ligger i att vara en kunskapsna
            ­ ­ tion. Vi borde med andra ord uppmuntra dem som har möjlighet
            att utbilda sig att göra det. Antalet bristyrken ökar, och vi
            måste göra det möjligt för människor att byta yrkesbana och att
            få tillgång till personal inom de brist ­ yrken som finns.
          </note>
          <note>
            Vi måste lägga mer fokus på utbildningars förändringsmöjligheter,
            flexibilitet och utbildningar som leder till jobb och entreprenörskap.
          </note>
          <note>
            Kristdemokraterna bedömer att personer som går yrkesvuxutbildningar
            eller utbildningar inom yrkeshögskolan har långt större möjlighet
            att få ett arbete efter utbildningen än efter en arbetsmarknadsutbildning
            upphandlad av Arbetsförmedlingen.
          </note>
          <note>
            Vi som stat måste våga göra förändringar som innebär en markant
            förändring för den enskildes möjlighet till jobb, även om besluten
            ibland kan vara svåra att ta.
          </note>
          <note>
            Arbetsförmedlingen måste göras smalare och bara göra det som
            man är bäst på. Samtidigt måste vi satsa mer på att göra utbildningsväsendet
            mer flexibelt och att ta hand om de personer som är förändringsinriktade
            för att anpassa sig till arbetsmarknaden.
          </note>
          <note>
            Fru talman! Genom att avveckla arbetsmarknadsutbildningarna försvinner
            ca 3 150 helårsplatser inom arbetsmarknadsutbildningen. I stället
            anslår Kristdemokraterna medel för att skapa fler platser inom
            yrkesvuxutbildningar.
          </note>
          <note>
            Yrkesvux är utbildningar på gymnasienivå för en yrkesutbildning.
            Med Kristdemokraternas satsning på 537 miljoner utöver regeringens
            pengar 2017 skapas alltså ytterligare ett stort antal platser
            inom yrkesvux utöver vad regeringen anslår.
          </note>
          <note>
            Under de följande åren satsar Kristdemokraterna 387 miljoner
            kronor under 2018, 447 miljoner kronor under 2019 och 2020 utöver
            regeringen. Det motsvarar totalt 18 000 platser under de två första
            åren och 22 200 platser under de följande två åren.
          </note>
          <note>
            2015 lämnade den av alliansregeringen tillsatta Yrkesprogramsutredningen
            sitt betänkande Välja yrke . I utredningen identifierades en rad
            bran ­ scher där det råder rekryteringssvårigheter till yrken
            som inte kräver eftergymnasial utbildning.
          </note>
          <note>
            Det gäller till exempel kockar, lastbilsmekaniker, medicinska
            sekreterare och installationselektriker. Inom mer smala branscher
            råder det brist på glasmästare, fastighetstekniker, bagare eller
            konditor och många fler.
          </note>
          <note>
            En utbyggnad av antalet platser inom yrkeskomvux borde inte bara
            leda till att fler som i dag är arbetslösa får jobb utan att hela
            samhället fungerar bättre när viktiga bristyrken kan besättas
            med kunnig personal.
          </note>
          <note>
            Jag vill avsluta med att understryka vikten av forskning i Sverige.
            Den högre utbildningen och forskningen måste tillvarata intresserade
            talanger för att hålla Sverige konkurrenskraftigt. Därför behöver
            det finnas möjligheter att studera eller forska oavsett om man
            är nybliven student eller ensamstående tvåbarnsförälder.
          </note>
          <note>
            Kristdemokraterna vill att anslagen till tillväxtfrämjande forskning
            och innovation prioriteras. Genom en tydlig nyttogörandeaspekt
            kring anslagen för forskning kommer Sverige att kunna återta förlorad
            mark och bli världsledande inom forskning som Sverige traditionellt
            sett har varit ledande inom. Därigenom kan vi också bibehålla
            den kvalitet som kännetecknar stora delar av svenskt deltagande
            inom det europeiska forskningssamarbetet.
          </note>
          <note>
            Fru talman! Det är viktigt att harmonisera med de ramprogram
            som utformas inom det europeiska samarbetet, där stor vikt läggs
            på att förvandla vetenskapliga framgångar och genombrott till
            nya produkter och tjänster som i sin tur leder till ökad tillväxt
            för Sverige och EU.
          </note>
          <note>
            Hur framtiden ser ut har vi möjligtvis en aning om, men vi har
            inte någon exakt karta. Det vi har kunskap om är de resurser vi
            har att tillgå. Vi har studenter som har en iver att lära sig
            och ta reda på nya saker. Vi har bra lärosäten som på något område
            har sin spets. Vi har nyanlända som bär med sig kunskaper till
            vårt land som i en del fall kan passa in i det som vi har brist
            på.
          </note>
          <note>
            Det handlar om att optimera våra resurser på bästa sätt för att
            skapa oss en god framtid, en framtid som vi själva skapar med
            en ledande forskningsnation där vi kan ta till vara på det som
            kommer ut av det.
          </note>
          <note>
            (Applåder)
          </note>
          <note type="speaker">
            Anf. 154 THOMAS STRAND (S):
          </note>
          <note>
            Fru talman! År 1997 blev Tony Blair Storbritanniens premiärminister.
            Samma år myntade han följande bevingade ord: ”Min regerings tre
            prioriteringar är utbildning, utbildning och utbildning.”
          </note>
          <note>
            Samma bärande princip har den svenska regeringen. Det har med
            all tydlighet framgått av dagens debatt. Och det gäller även när
            vi nu fokuserar på den högre utbildningen och forskningen.
          </note>
          <note>
            Utbildning och forskning är vårt främsta verktyg för att bygga
            Sverige starkt och stärka alla medborgares frihet. I linje med
            detta anger regeringen i budgetpropositionen att Sverige ska vara
            en ledande kunskapsnation och ett av världens främsta forskningsländer.
          </note>
          <note>
            Det möjliggör ett livslångt lärande oavsett var man bor i landet.
            Det bekämpar arbetslösheten och rustar människor för dagens och
            morgondagens arbetsmarknad. Det stärker näringslivets konkurrenskraft
            och ger förutsättningar för gröna jobb. Det stärker vår gemensamma
            välfärd. Det bidrar till hållbar utveckling och ökad jämlikhet.
            Och, inte minst, det höjer bildningsnivån i vårt samhälle och
            är på så sätt ett värn för vår demokrati. Det behövs sannerligen
            i dessa tider när det talas om fake news eller alternative facts.
          </note>
          <note>
            Våra universitet och högskolor är på ett särskilt sätt bärare
            av den högre utbildningen och forskningen. Lärosätena måste därför
            ges goda villkor att utföra sina viktiga uppdrag. Vi måste ge
            dem den tilliten.
          </note>
          <note>
            I budgetpropositionen framhåller regeringen vikten av att lärosätenas
            styrning behöver utvecklas för att de ska få goda förutsättningar
            att bedriva en långsiktig verksamhet. Därför pågår just nu en
            utredning om styrning och resurstilldelning. Jag ser verkligen
            fram mot utredningens förslag. Jag hoppas också att denna utredning
            kan leda till att vi når en politisk överenskommelse, som ytterligare
            stärker kvaliteten i den högre utbildningen och forskningen.
          </note>
          <note>
            Ytterligare ett viktigt perspektiv påverkar den högre utbildningen
            och forskningen. Vi lever i en alltmer globaliserad värld. Det
            kan vi inte blunda för. Vi måste inse vikten av en ökad internationalisering
            av den högre utbildningen och forskningen. Därför ser jag också
            fram mot de förslag som en annan utredning ska lämna under kommande
            år om en ökad internatio ­ nalisering av den högre utbildningen
            och forskningen. Det kommer också att stärka kvaliteten.
          </note>
          <note>
            I regeringens budgetproposition är fler högskoleplatser och en
            stärkt kvalitet två mycket viktiga prioriteringar. Jag välkomnar
            därför att reger ­ ingen nu investerar i fler högskoleplatser
            och att flera samhällsviktiga utbildningar prioriteras. Låt mig
            ge några exempel.
          </note>
          <note>
             Lärarbristen möts nu med en stor utbyggnad av förskollärar-
            och lärarutbildningsplatser. Fram till 2021 betyder det ca 10
            000 nya platser.
          </note>
          <note>
             Bristen på ingenjörer möts med ca 1 600 platser under de tre
            kommande åren.
          </note>
          <note>
             För att möta kompetensbehovet i totalförsvaret tillförs Försvarshögskolans
            civila utbildningar 200 platser under 2018 och 2019.
          </note>
          <note>
             Läkarutbildningen byggs ut med totalt 440 platser fram till
            2023.
          </note>
          <note>
             Teologiska högskolan i Stockholm tilldelas platser för att
            möta behovet av utbildning inom den ortodoxa kyrkan. Det är en
            viktig del i att stärka integrationsarbetet.
          </note>
          <note>
            I kontrast mot detta minskar samtliga allianspartier anslagen
            till lärosätenas utbildning på grundnivå och avancerad nivå. Liberalerna
            skär ned mest. Jag tycker det är anmärkningsvärt. Det betyder
            ju i praktiken att Moderaterna, Centerpartiet och Liberalerna
            säger nej till regeringens utbyggnad av fler högskoleplatser.
            Det gör de trots den kompetensbrist som vi ser i dag inom flera
            yrkesområden, inte minst den stora bristen på förskollärare och
            lärare.
          </note>
          <note>
            Liberalerna vill dessutom centralisera ämneslärarutbildningen
            till sex universitet. De vill helt enkelt flytta platser från
            andra lärosäten till dessa sex stora universitet. Hur det rimmar
            med att vi ska ha en högskoleutbildning i hela landet förstår
            jag inte. Jag är lite nyfiken på vad Centerpartiet tänker om detta.
            För mig verkar Liberalerna präglas av ett elitistiskt tänkande,
            som jag hoppas att Centerpartiet avvisar å det bestämdaste.
          </note>
          <note>
            Fru talman! Betyder denna satsning på fler högskoleplatser att
            reger ­ ingen inte prioriterar kvalitetsfrågor? Nej, naturligtvis
            inte. Att bygga ut högskolan med fler platser innebär ju inte
            att man per automatik negligerar kvaliteten. Vi måste kunna göra
            två saker samtidigt: både ge fler möjlighet att utbilda sig och
            samtidigt se till att all högre utbildning håller högsta kvalitet.
          </note>
          <note>
            I budgetpropositionen fortsätter rege ringen därför att investera
            250 miljoner kronor per år under de kommande åren för att stärka
            kvaliteten inom humaniora och samhällsvetenskap, vilket bland
            annat innefattar lärarutbildningen.
          </note>
          <note>
            I detta sammanhang vill jag också särskilt omnämna satsningen
            på att öka kvaliteten i skolan genom forskarskolor för anställda
            i lärar- och förskollärarutbildningen samt en försöksverksamhet
            med syfte att utveckla den praktiknära forskningen. Detta är två
            exempel på hur regeringen stärker kvaliteten både i den högre
            utbildningen och i lokala skolor. Till detta kommer försöket med
            övningsskolor som är ett led i kvalitetsarbetet.
          </note>
          <note>
            En ökad kvalitet är inte bara beroende av om man får mer pengar
            eller inte. Kvalitetsarbete är ytterst ett förhållningssätt. Regeringens
            reformerade kvalitetsutvärderingssystem är en viktig del i detta
            förhållningssätt. Universitetskanslersämbetet har med anledning
            av detta nu fått ansvar för både den högre utbildningen och forskningen.
          </note>
          <note>
            Ytterst är det lärosätenas ansvar att erbjuda utbildningar med
            hög kvalitet. Kan man inte stå för en kvalitativt god utbildning
            ska man naturligtvis inte starta en sådan utbildning. Riksrevisionen
            presenterade nyligen en rapport om lärosätenas myndighetskapital,
            vilken har tagits upp i debatten några gånger. Den visar att det
            finns ett sparande om 5,4 miljarder i utbildningsdelen av den
            högre utbildningen. Det torde därför inte finnas brist på kapital
            för att stärka kvaliteten.
          </note>
          <note>
            Det är värt att notera att myndighetskapitalet var knappt 4 miljarder
            år 2004. Fram till 2014 steg det drastiskt till nästan 12 miljarder.
            Därefter har det legat ganska stilla. Det är dock högt som det
            är. Den gemensamma nämnaren mellan 2004 och 2014 är en borgerlig
            regering, som med en ryckighet med tillfälliga platser gjorde
            att det blev en osäkerhet för lärosätena. Resultatet blev ett
            sparat myndighetskapital.
          </note>
          <note>
            I dagens debatt har det talats om tomma platser. Jag måste fråga
            om någon av de borgerliga politikerna kan komma fram och säga
            hur många tomma platser vi har. Mig veterligen delar regeringen
            inte ut några platser över huvud taget. Den ger ett anslag i pengar,
            sedan är det lärosätena som ansvarar för antalet platser.
          </note>
          <note>
            Jag tycker att det blir vulgärpropaganda när man använder myndighetskapitalet
            i sina påstående n om att det finns en massa tomma platser överallt.
            Jag tror inte att det förhåller sig så.
          </note>
          <note>
            Jag vill översiktligt kommentera b udgetens forskningsdel något.
            I forskningspropositionen som presenterades för ett år sedan gav
            regering ­ en sin syn på forskningspolitikens inriktning i ett
            tioårigt perspektiv med särskilt fokus på åren 2017–2020.
          </note>
          <note>
            I enlighet med forskningspropositionen ökas anslaget med 1,1
            miljarder under 2018. Nära hälften av ökningen tillfaller våra
            lärosäten. Resten anslås till forskningsråden, Vinnova, Rymdstyrelsen
            och RISE.
          </note>
          <note>
            Det är också viktigt att stärka högskolornas och de unga universitetens
            forskningskapacitet. Därför höjs grundpengen från 8 000 till 12
            000 kronor per student.
          </note>
          <note>
            I budgetpropositionen konkretiseras vikten av en ökad samverkan
            mellan akademin och det omgivande samhället genom att en del av
            anslaget fördelas utifrån samverkan. Det rimmar bra med forskningspropositionens
            titel Kunskap i samverkan – för samhällets utmaningar och stärkt
            konkurrenskraft .
          </note>
          <note>
            Att lärosätenas basanslag ökar är viktigt. Det stärker grundforskningen
            och de yngre forskarnas situation, bland annat genom att doktorander
            anställs från dag ett. Dessutom begränsas stipendieanvändandet
            betydligt.
          </note>
          <note>
            Samtidigt är det angeläget att forskningen möter stora globala
            och na ­ tionella samhällsutmaningar. Forskningspropositionen
            angav fem sådana utmaningar, nämligen
          </note>
          <note>
             klimatutmaningen
          </note>
          <note>
             digitaliseringen
          </note>
          <note>
             hälsa och livsvetenskap
          </note>
          <note>
             skapandet av ett hållbart samhällsbyggande
          </note>
          <note>
             höjd kvalitet i den svenska skolan.
          </note>
          <note>
            I enlighet med forskningspropositionen genomförs nu sex tioåriga
            natio ­ nella forskningsprogram samt Testbädd Sverige – kraftsamling
            för innova ­ tion, som innehåller fem viktiga samverkansprogram.
            Genom dessa sats ­ ningar kan vi också prioritera den utmaningsdrivna
            forskningen.
          </note>
          <note>
            Fru talman! Jag är glad och stolt över att övergripande få presentera
            en budget med höga ambitioner för den högre utbildningen och forskningen.
          </note>
          <note>
            Jag yrkar bifall till utskottets förslag i betänkandet.
          </note>
          <note>
            (Applåder)
          </note>
          <note type="speaker">
            Anf. 155 BETTY MALMBERG (M) replik:
          </note>
          <note>
            Fru talman! Tack, Thomas Strand, för ditt anförande och för den
            enorma marknadsföring man gör av regeringens proposition!
          </note>
          <note>
            Thomas Strand inledde med att säga, precis som jag anförde, att
            ett av målen är att Sverige ska vara ett av världens främsta forskningsländer.
            Riktigt vad som ska ingå i detta, Thomas Strand, är väldigt svårt
            att klargöra. På vilket sätt ska vi kunna räkna detta?
          </note>
          <note>
            Vi är bland de länder som lägger mest resurser per capita. Men
            vi når inte spets när det kommer till kvaliteten när vi jämför
            oss med andra länder. På vilket sätt anser Thomas Strand att regeringen
            gör det bättre?
          </note>
          <note>
            Det Thomas Strand hänvisar till är utredning om resurstilldelning,
            utredning om internationalisering, men det är få konkreta förslag.
            Det hade varit intressant att lyssna in detta.
          </note>
          <note>
            En annan fråga som Thomas Strand lyfter fram är att vi ska ha
            fler utbildningsplatser. Men, Thomas Strand: Vem ska plugga där?
            Hur ska vi nå kvalitet? Hur ska vi få fler lärarutbildade när
            vi ser de avhopp som finns? Vi har en verklighet att förhålla
            oss till som jag tycker att Thomas Strand bortser från.
          </note>
          <note>
            Vi har en verklighet där många studenter, kanske i storleksordningen
            40 procent av dem som läser på ämneslärarutbildningen, lämnar
            redan kanske bara något år efter att de börjat plugga. Vi behöver
            fler som har förkunskaper nog att kunna slutföra en utbildning.
            Jag skulle gärna vilja höra Thomas Strands synpunkt på det.
          </note>
          <note type="speaker">
            Anf. 156 THOMAS STRAND (S) replik:
          </note>
          <note>
            Fru talman! Man kan vända på den frågeställning som Betty Malmberg
            riktar till mig och fråga: Vad gjorde alliansregeringen under
            åtta år? De mätsiffror och de resultat som du hänvisar till har
            en längre historia bak i tiden än bara den tid som vi har suttit
            vid makten. Att Sverige ligger lite sämre till än vissa andra
            länder har inte enbart att göra med att vi nu har en rödgrön regering
            vid makten.
          </note>
          <note>
            Det ska också sägas att Sverige är väldigt bra på många sätt
            vad gäller både den högre utbildningen och forskningen. Vi vet
            att vi ligger lite efter toppforskningen i vissa länder. Bland
            annat brukar vi jämföra oss med Nederländerna, Danmark och Schweiz.
            Vi funderar på: Varför kan inte vi prestera lika bra som de länderna?
          </note>
          <note>
            Det handlar om att tänka väldigt långsiktigt och ha ambitioner.
            När vi ser på den proposition som behandlas i dag och som tar
            sin utgångspunkt i forskningspropositionen finns det väldigt mycket
            som lägger en god grund. Vi tänker tioårigt, vi har tioåriga program
            och vi har samverkansprogram som nu mottas med stor entusiasm
            av näringsliv och offentlig sektor. Jag tror att det på lång sikt
            kommer att lyfta Sverige som forskningsnation ända upp till nivån
            med Danmark, Nederländerna och Schweiz.
          </note>
          <note>
            Det är fantastiskt bra att vi nu kan erbjuda fler platser. Vi
            ska inte ha någon form av defaitism. Vi ska tänka utvecklingsmässigt
            och visionärt. Nu erbjuder vi fler platser för dem som vill studera
            på högskolan. Vi har brist på ingenjörer. Är det så att Betty
            Malmberg säger: Nej, vi ska inte erbjuda några fler platser –
            vi har visserligen brister, men vi vet inte om det är några som
            söker? Så kan man inte resonera.
          </note>
          <note type="speaker">
            Anf. 157 BETTY MALMBERG (M) replik:
          </note>
          <note>
            Fru talman! Om vi tittar på en annan frågeställning som Thomas
            Strand och jag har delat under många år har vi vurmat för detta
            med samverkan, att lärosätena ska bli duktigare på att samverka.
            Det handlar om hur det kopplar till en ökad kvalitet och målet
            att vi ska bli världens bästa forskningsnation. Det som då blir
            märkligt är att vi har en regering som i dag inte längre omfördelar
            medel baserat på kvalitet. Den gör det inte baserat på citeringar
            och inte på hur mycket pengar man externt får in.
          </note>
          <note>
            När man också plockar in samverkan i det tar man till en metod
            som Vinnova har gjort. Det är en metod som innebär att det är
            lärosätenas egna berättelser som avgör hur mycket pengar de får
            och hur duktiga de är på samverkan. Det var till och med en pilot
            som inte alla lärosäten deltog i. De har fått lite pengar i alla
            fall bara därför att de inte ens fanns med. Det är lite märkliga
            förhållanden.
          </note>
          <note>
            Vi talar om hur viktigt det är med transparens. Vi ska ha öppenhet
            och helst någon form av analys som ligger till grund för de fördelningar
            vi gör, men den saknas. Jag tycker att det är oerhört olyckligt.
            Vart tar rättssäkerheten vägen? Jag skulle gärna vilja höra lite
            mer om vad Thomas Strand säger om det.
          </note>
          <note>
            När det kommer till utbildningsplatserna, Thomas Strand, handlar
            det om att vi ska ha studenter som söker sig till platserna som
            är beredda att offra tid och fullfölja. Kom inte med förslaget
            om breddat deltagande! Det har blivit totalsågat, och ni har till
            och med själva dragit tillbaka det!
          </note>
          <note type="speaker">
            Anf. 158 THOMAS STRAND (S) replik:
          </note>
          <note>
            Fru talman! Jag ska försöka svara, och vi får se om jag hinner
            kommentera alla frågor jag fick.
          </note>
          <note>
            När det gäller samverkan talade jag om det i mitt anförande,
            och forskningspropositionen heter Kunskap i samverkan – för samhällets
            utmaning ­ ar och stärkt konkurrenskraft . Vi behöver en ökad
            samverkan mellan akademi och näringsliv, akademi och offentlig
            sektor och akademi och det omgivande samhället i stort. Det är
            oerhört viktigt.
          </note>
          <note>
            Detta var en fråga som den borgerliga regeringen funderade mycket
            på, och den tillsatte utredningar för att hitta modeller. Men
            den lyckades inte med att hitta indikatorer. Den borgerliga regeringen
            bad Vinnova att utveckla modeller för samverkan på ett annat sätt.
            Den försökte en tredje eller en andra gång.
          </note>
          <note>
            Det är den modell som Vinnova tagit fram som regeringen nu använt
            för att fördela anslag. I propositionen står det också om att
            den utredning som förkortas Strut, Styr- och resursutredningen,
            ska fundera extra och mycket på hur man gör för att fördela pengar
            även efter samverkan.
          </note>
          <note>
            Man får se detta som i väntan på. Vi kanske får en ytterligare
            förfinad modell. Vi hoppas att vi kan lyckas att lösa den frågan.
            Det är viktigt att även premiera samverkan. Det finns analyser
            om det. Jag har själv tagit del av sådant som Vinnova har skrivit.
            Det är inte helt taget ur det blå när det gäller sättet att fördela
            pengar efter samverkan och hur lärosäten har formulerat sin a
            strategier för ökad samverkan.
          </note>
          <note>
            Breddat deltagande är en jätteviktig fråga, Betty. Den frågan
            kommer tillbaka när vi har haft sett Struts resultat och haft
            diskussioner. Det är oerhört viktigt att ha lärosäten som pedagogiskt
            kan möta alla studenter på olika nivåer.
          </note>
          <note type="speaker">
            Anf. 159 CHRISTER NYLANDER (L) replik:
          </note>
          <note>
            Fru talman! I första halvan av Thomas Strands anförande skröt
            han om alla de platser som byggs ut. I andra halvan av Thomas
            Strands anförande sa han: Man kan inte säga att det finns några
            tomma platser eftersom vi inte delar ut några platser. Min första
            fråga är: Vilken del av Thomas Strands anförande ska man lyssna
            på?
          </note>
          <note>
            Min andra fråga gäller lärarutbildningen. Det är sant att Liberalerna
            vill koncentrera delar av lärarutbildningen, framför allt ämnesstudierna
            på ämneslärarutbildningen, till vissa platser. Är det då fråga
            om en elitsatsning? Man kan kalla det vad man vill, fru talman.
            Jag tycker att svenska elever ska ha eliten av svenska populationen
            som lärare. Är det fel tanke bakom det, Thomas Strand?
          </note>
          <note type="speaker">
            Anf. 160 THOMAS STRAND (S) replik:
          </note>
          <note>
            Fru talman! Jag får väl ta detta en gång till, kanske lite saktare.
            När regeringen fördelar platser vet vi alla att det är pengar
            det handlar om. Sedan transformeras det till platser, men det
            är ytterst lärosätena som ansvarar för hur många platser det blir.
            Det är klart att det är en viktig signal som den borgerliga regeringen
            har gett och som vi ger: att det leder till ett antal platser.
          </note>
          <note>
            Jag tycker att det är viktigt att skicka ut den signalen till
            samhället och till unga människor som vill studera på högskola.
            Vi vet att vi behöver fler läkare, ingenjörer och lärare. Det
            är viktigt att säga att vi nu satsar på just dessa sektorer för
            att vi ska få fler som vill studera och utbilda sig till dessa
            yrken.
          </note>
          <note>
            Ja, jag tycker faktiskt att Liberalerna är lite elitistiska,
            i alla fall på detta område. För mig, Socialdemokraterna och regeringen
            är det oerhört viktigt att vi har högskoleutbildning i hela landet.
            Jag tror faktiskt att vi kan få kvalitativt goda ämneslärarutbildningar
            även utanför de sex stora universiteten. Därför är detta viktigt.
            En del människor som vill bli lärare har kanske etablerat sig
            på någon plats. Det är oerhört svårt att få dem att flytta till
            en större stad, en större ort eller ett större universitet. De
            vill ha närheten.
          </note>
          <note>
            Det går att utveckla god kvalitet även på mindre högskolor. Jag
            tycker att det ur detta perspektiv är elitistiskt tänkt av er.
            Jag tycker att det är lite synd att ni har antagit den hållningen,
            för tillsammans skulle vi kunna utveckla de högskolor som har
            ämneslärarutbildning, så att det blir kvalitativa utbildningar
            överallt.
          </note>
          <note type="speaker">
            Anf. 161 CHRISTER NYLANDER (L) replik:
          </note>
          <note>
            Fru talman! Jag står fast vid att jag tycker att svenska elever
            ska möta en elit av lärare när de går i skolan. Jag funderar väldigt
            mycket på hur vi ska se till att den svenska lärarutbildningen
            blir så bra som den kan bli.
          </note>
          <note>
            När man ska bli ämneslärare läser man två ämnen väldigt djupt,
            det ena mer än det andra. Det är i princip en masterutbildning.
            Det är klart att det är väldigt svårt för ett land med Sveriges
            geografiska situation och befolkningssammansättning att ge djupa
            ämneskunskaper på väldigt många ställen. Ja, vi tycker att man
            bör koncentrera ämneskunskapsinhämtningen i ämneslärarutbildningen
            för att få en riktigt hög kvalitet på ämneslärarutbildningen.
          </note>
          <note>
            Det innebär inte att man ska lägga ned lärarutbildningen i alla
            andra delar. Det innebär att man kan ha kvar en metodikutbildning.
            Det innebär att man kan ha kvar låg- och mellanstadielärarutbildningen,
            som inte har så djupa ämnesinriktningar. Det innebär att man kan
            ha kvar förskollärarutbildningen på väldigt många platser. Men
            just när det gäller fördjupade kunskaper i själva ämnet tror jag
            att det är klokt att ge dem på några ställen där studenterna verkligen
            kan få riktigt fördjupad kunskap.
          </note>
          <note>
            Sedan gäller det platserna på lärarutbildningen. Varken Socialdemokraterna,
            Miljöpartiet eller någon annan kan väl tro att det är bristen
            på lärarutbildningsplatser som är det stora problemet för svensk
            lärarutbildning. Problemet är inte att man behöver signalera:
            Nu finns det 10 000 fler platser. Då skulle ni kunna signalera
            att det helt plötsligt finns 100 000 nya platser. Problemet är
            att det är för få som söker de platser som finns i dag. Det är
            för få som vill bli lärare. Det innebär att antagningspoängen
            blir låg, och det innebär att utbildningskvaliteten blir låg och
            därmed också att kvaliteten blir låg när dessa lärare kommer ut
            i skolan.
          </note>
          <note>
            Jag vill se till att de allra bästa och skickligaste människorna
            blir lärare och att det är en sådan attraktivitet i utbildningen
            att folk strömmar dit. Ja, du kan kalla det elitism om du vill.
            Men jag tycker att svenska elever ska möta eliten.
          </note>
          <note type="speaker">
            Anf. 162 THOMAS STRAND (S) replik:
          </note>
          <note>
            Fru talman! Jag tror faktiskt att vi kan få fram elitlärare även
            på mindre högskolor. Jag vet att vi har väldigt många duktiga
            lärare. Vår uppgift är att ge förutsättningar så att alla som
            är lärare på våra högskolor är superduktiga lärare. Därför har
            det ingen större betydelse om det är på ett stort universitet
            eller på en mindre högskola som man har en ämneslärarutbildning.
            I och med digitaliseringen kan vi i dag hantera både stora och
            små och få kvalitet precis överallt.
          </note>
          <note>
            Jag undrar lite vad Christer Nylander säger till de ungdomar
            som nu vill söka sig till högskolan. I den senaste mätningen var
            det en negativ trend i fråga om lärarutbildningarna. Vissa tappade
            i söktryck, framför allt förskollärarutbildningen och grundlärarutbildningen.
            Däremot var det hyf ­ sat bra när det gäller ämneslärarutbildningen.
            Och när det gäller special ­ pedagogutbildningen ökade det rejält.
            Jag tänker på dem som har ambi ­ tio ­ nen att bli lärare eller
            som har en dröm om ingenjörsyrket eller som vill bli läkare. Jag
            undrar vad Christer Nylander och Liberalerna säger till dem. Ni
            säger nej till ytterligare 440 läkarutbildningsplatser de kommande
            åren, som vi vill ha. Ni säger nej till ingenjörsutbildningsplatser.
            Ni säger också nej till lärarutbildningsplatser och förskollärarutbildningsplatser.
            Vad sä ­ ger Christer Nylander till de ungdomar som vill utbilda
            sig, när man sätter ett tak för utbildningen?
          </note>
          <note type="speaker">
            Anf. 163 FREDRIK CHRISTENSSON (C) replik:
          </note>
          <note>
            Fru talman! När man lyssnar på Socialdemokraterna är det lätt
            att få en bild av att dyr politik är samma sak som bra politik.
            Så är givetvis inte fallet, utan det handlar om hur man använder
            medlen.
          </note>
          <note>
            Thomas Strand valde att i sitt anförande lyfta fram att Centerpartiet
            säger nej till ett antal platser, bland annat på lärarutbildningen.
            Det beror delvis på att vi ser att andra vägar måste stärkas i
            fråga om lärarutbildningarna. Men det handlar också om att vi
            ser ett annat sätt att möta kompetensförsörjningen. Vi har bland
            annat fler platser på yrkeshögskolan än vad regeringen har presenterat.
          </note>
          <note>
            Thomas Strand är orolig över hur vi i Alliansen ska kunna komma
            överens. Jag kan dämpa Thomas Strands oro. Vi har styrt Sverige
            i åtta år tillsammans. Vi har också presenterat mycket gemensam
            politik på högskoleområdet under drygt tre år i opposition.
          </note>
          <note>
            Thomas Strand lyfte i inledningen av sitt anförande upp tilliten
            till lärosätena som en väldigt viktig fråga. Under denna mandatperiod
            har re ­ geringen valt att på olika sätt gå in i frågan om autonomin
            för några läro ­ säten. Man har diskuterat frågan om kvalitet
            och lokalisering för de au to ­ noma lärosätena. Jag tänker på
            Blekinge. Jag tänker på Dalarnas högskola.
          </note>
          <note>
            Min fråga till Thomas Strand är: Anser du att detta är att visa
            tillit till lärosätena?
          </note>
          <note type="speaker">
            Anf. 164 THOMAS STRAND (S) replik:
          </note>
          <note>
            Fru talman! Jag kan bara konstatera att det verkar vara en väldigt
            stor differens mellan Centerpartiet och Liberalerna vad gäller
            ämneslärarutbildningens lokalisering. Jag vet att Centerpartiet
            i likhet med den rödgröna regeringen tycker att det är viktigt
            med högskoleutbildning i hela landet. Detta är ändå en form av
            schism. Jag vet inte hur ni ska få ihop det om ni ska driva både
            att man ska flytta platser till de stora universiteten och att
            man ska ha kvar utbildning i hela landet.
          </note>
          <note>
            Tilliten är jätteviktig. När Helene Hellmark var ny som högskole-
            och forskningsminister åkte hon runt mycket till lärosätena just
            för att lyssna och få kunskap om de frågor, tankar och idéer som
            fanns på lärosätena. Det är jätteviktigt. Sedan gäller det frågan
            om lokalisering. Har man tillit kan man också vara skarp och säga
            ifrån. Att det är en bra dialog mellan regeringen och lärosätena
            tycker jag faktiskt stärker tilliten i det perspektivet.
          </note>
          <note type="speaker">
            Anf. 165 FREDRIK CHRISTENSSON (C) replik:
          </note>
          <note>
            Fru talman! Jag hade önskat att Socialdemokraterna hade ägnat
            tankemöda åt de samhällsutmaningar som vi står inför i stället
            för att fundera över Alliansens kommande politik. Jag kan lugna
            dig, Thomas Strand. Du behöver inte vara orolig. Jag är alldeles
            säker på att vi kommer att komma överens. Vi har presenterat mycket
            gemensam politik både under denna mandatperiod och tidigare.
          </note>
          <note>
            Men jag uppfattade inte ett svar på frågan om tillit. Thomas
            Strand väljer att säga att högskoleministern har haft dialog med
            lärosätena. Men i de faktiska frågorna har lärosätena diskuterat
            kvalitet och lokalisering i en bredare diskussion. Ministern och
            regeringen har varit väldigt tydliga. Det ska man verkligen ge
            regeringen. Ni har varit väldigt tydliga i dessa frågor. Men frågan
            jag ställde var: Anser du att detta är att ha tillit till lärosätena
            och tilltro till autonomin för lärosätena?
          </note>
          <note type="speaker">
            Anf. 166 THOMAS STRAND (S) replik:
          </note>
          <note>
            Fru talman! Samhällsutmaningar möter vi mycket bra, skulle jag
            vilja säga. Som jag sa i mitt anförande: I forskningspropositionen
            ser vi fem stora samhällsutmaningar, både globala och nationella,
            som vi måste hantera och möta, både från den högre utbildningen
            och forskningen. De samverkansprogram som nu rullas ut i Sverige
            är ett bra sätt att möta de samhällsutmaningar som vi står inför.
          </note>
          <note>
            När det gäller tillitsfrågan finns det mycket man skulle kunna
            säga. Vi presenterade ett kvalitetsutvärderingssystem, en reformering
            av det gamla. Tilliten handlar om att man då lyssnade in vad sektorn
            tyckte och hade för åsikter. Jag tycker att regeringens förslag,
            som vi antog här i riksdagen, mycket väl speglar ett tillitsfullt
            samtal med sektorn.
          </note>
          <note>
            Det breddade deltagande som Betty Malmberg tog upp är en viktig
            fråga som visar på en tillitsfull dialog med sektorn och att man
            för att få ett helhetstänk är beredd att dra tillbaka ett förslag
            och invänta andra utredningar och förslag. Att anklaga mig eller
            regeringen för att sakna tillit håller alltså inte i det perspektivet.
          </note>
          <note>
            Det är jätteviktigt att vi har lärosäten överallt, precis som
            jag sa tidigare. Det är oerhört viktigt och stärker det livslånga
            lärandet att vi har Blekinge Tekniska Högskola och lärosäten i
            Borlänge och Falun i Dalarna liksom övriga lärosäten. Det ger
            människor möjlighet att utbilda sig på orten, och då är det viktigt
            att man har en tillitsfull dialog så att man kan vara skarp och
            fatta beslut som inte alla gillar men som ändå bygger på ett tillitsfullt
            samtal parterna emellan.
          </note>
          <note>
            (forts. § 17)
          </note>
          <note>
            Ajournering
          </note>
          <note>
            Kammaren beslutade kl. 15.51 på förslag av tredje vice talmannen
            att ajournera sammanträdet till kl. 16.00, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 15 Beslut om ärenden som slutdebatterats den 13 december
          </note>
          <note>
            SoU1 Utgiftsområde 9 Hälsovård, sjukvård och social omsorg
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Generell tillståndsplikt)
          </note>
          <note>
            1. utskottet
          </note>
          <note>
            2. res. (S, MP, V)
          </note>
          <note>
            Votering:
          </note>
          <note>
            166 för utskottet
          </note>
          <note>
            148 för res.
          </note>
          <note>
            35 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 75 M, 38 SD, 21 C, 18 L, 13 KD, 1 -
          </note>
          <note>
            För res.: 104 S, 23 MP, 20 V, 1 -
          </note>
          <note>
            Frånvarande: 9 S, 8 M, 8 SD, 1 MP, 1 C, 1 V, 1 L, 3 KD, 3 -
          </note>
          <note>
            UbU2 Utgiftsområde 15 Studiestöd
          </note>
          <note>
            Kammaren biföll utskottets förslag.
          </note>
          <note>
            CU7 Associationsrätt
          </note>
          <note>
            Punkt 1 (Hållbarhetsrapportering)
          </note>
          <note>
            1. utskottet
          </note>
          <note>
            2. res. 1 (S, MP, V)
          </note>
          <note>
            Votering:
          </note>
          <note>
            167 för utskottet
          </note>
          <note>
            148 för res. 1
          </note>
          <note>
            34 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 7 6 M, 38 SD, 21 C, 18 L, 13 KD, 1 -
          </note>
          <note>
            För res. 1: 104 S, 23 MP, 20 V, 1 -
          </note>
          <note>
            Frånvarande: 9 S, 7 M, 8 SD, 1 MP, 1 C, 1 V, 1 L, 3 KD, 3 -
          </note>
          <note>
            Punkt 2 (Revision)
          </note>
          <note>
            1. utskottet
          </note>
          <note>
            2. res. 2 (V)
          </note>
          <note>
            Votering:
          </note>
          <note>
            295 för utskottet
          </note>
          <note>
            20 för res. 2
          </note>
          <note>
            34 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 104 S, 76 M, 38 SD, 23 MP, 21 C, 18 L, 13 KD,
            2 -
          </note>
          <note>
            För res. 2: 20 V
          </note>
          <note>
            Frånvarande: 9 S, 7 M, 8 SD, 1 MP, 1 C, 1 V, 1 L, 3 KD, 3 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 16 Beslut om ärende som slutdebatterats vid dagens sammanträde
          </note>
          <note>
            SfU1 Utgiftsområde 10 Ekonomisk trygghet vid sjukdom och funk
            ­ tionsnedsättning
          </note>
          <note>
            Punkt 2 (Socialförsäkringen)
          </note>
          <note>
            1. utskottet
          </note>
          <note>
            2. res. 2 (SD)
          </note>
          <note>
            Votering:
          </note>
          <note>
            146 för utskottet
          </note>
          <note>
            39 för res. 2
          </note>
          <note>
            130 avstod
          </note>
          <note>
            34 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 104 S, 23 MP, 18 L, 1 -
          </note>
          <note>
            För res. 2: 38 SD, 1 -
          </note>
          <note>
            Avstod: 76 M, 21 C, 20 V, 13 KD
          </note>
          <note>
            Frånvarande: 9 S, 7 M, 8 SD, 1 MP, 1 C, 1 V, 1 L, 3 KD, 3 -
          </note>
          <note>
            Punkt 3 (Trygghetssystemen för studerande)
          </note>
          <note>
            1. utskottet
          </note>
          <note>
            2. res. 6 (C)
          </note>
          <note>
            Votering:
          </note>
          <note>
            274 för utskottet
          </note>
          <note>
            21 för res. 6
          </note>
          <note>
            20 avstod
          </note>
          <note>
            34 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 4 S, 76 M, 38 SD, 23 MP, 18 L, 13 KD, 2 -
          </note>
          <note>
            För res. 6: 21 C
          </note>
          <note>
            Avstod: 20 V
          </note>
          <note>
            Frånvarande: 9 S, 7 M, 8 SD, 1 MP, 1 C, 1 V, 1 L, 3 KD, 3 -
          </note>
          <note>
            Punkt 5 (Stärkt rehabiliteringskedja)
          </note>
          <note>
            1. utskottet
          </note>
          <note>
            2. res. 12 (M, C, L, KD)
          </note>
          <note>
            Votering:
          </note>
          <note>
            152 för utskottet
          </note>
          <note>
            163 för res. 12
          </note>
          <note>
            34 frånvarande
          </note>
          <note>
            Kammaren biföll res. 12.
          </note>
          <note>
            Partivis fördelning av rösterna:
          </note>
          <note>
            För utskottet: 104 S, 4 SD, 23 MP, 20 V, 1 -
          </note>
          <note>
            För res. 12: 76 M, 34 SD, 21 C, 18 L, 13 KD, 1 -
          </note>
          <note>
            Frånvarande: 9 S, 7 M, 8 SD, 1 MP, 1 C, 1 V, 1 L, 3 KD, 3 -
          </note>
          <note>
            Markus Wiechel (SD) anmälde att han avsett att rösta nej men
            markerats ha röstat ja.
          </note>
          <note>
            Punkt 6 (Sjukskrivningsprocessen)
          </note>
          <note>
            1. utskottet
          </note>
          <note>
            2. res. 14 (V)
          </note>
          <note>
            Votering:
          </note>
          <note>
            261 för utskottet
          </note>
          <note>
            21 för res. 14
          </note>
          <note>
            33 avstod
          </note>
          <note>
            34 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 104 S, 76 M, 38 SD, 23 MP, 18 L, 2 -
          </note>
          <note>
            För res. 14: 1 C, 20 V
          </note>
          <note>
            Avstod: 20 C, 13 KD
          </note>
          <note>
            Frånvarande: 9 S, 7 M, 8 SD, 1 MP, 1 C, 1 V, 1 L, 3 KD, 3 -
          </note>
          <note>
            Rickard Nordin (C) anmälde att han avsett att avstå från att
            rösta men markerats ha röstat nej.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 17 (forts. från § 14) Utbildning och universitetsforskning
            (forts. UbU1)
          </note>
          <note type="speaker">
            Anf. 167 Statsrådet HELENE HELLMARK KNUTSSON (S):
          </note>
          <note>
            Fru talman! Sverige är ett litet land i norr som har valt väg.
            Det är en väg som handlar om att konkurrera med kunskap och kompetens,
            med hög innovationsförmåga och med utbildning av högsta kvalitet,
            inte med låga löner eller osäkra anställningar.
          </note>
          <note>
            Universitet och högskolor är en bärande stomme i vårt gemensamma
            samhällsbygge. Det är något som har lönat sig väl. Sverige är
            i dag ett av världens mest innovativa länder, arbetslösheten är
            låg och vår ekonomi går bra. Sverige är en stark forskningsnation
            med världsledande forskningsmiljöer som är attraktiva för samarbete
            mellan forskare och industri.
          </note>
          <note>
            Runt om i världen är man imponerad av hur vårt utbildningssystem
            främjar innovation och kreativitet. Sverige har gått från 17 000
            studenter 1956 till nära 400 000 studenter i dag. Sverige har
            en rad lärosäten på listorna över de bästa i världen. Tre finns
            på topp 100 i Times Higher Educa ­ tion, och elva universitet
            på topp 400. Det är fantastiskt för ett land med 10 miljoner invånare
            i en värld med 20 000 universitet.
          </note>
          <note>
            Utifrån Sveriges position som kunskapsnation kan vi möta de samhällsutmaningar
            vi står inför, men då måste vi göra det möjligt för fler att studera
            vidare också senare i livet och bidra till samhällets utveckling.
            Vi behöver därför fortsätta att investera i utbildning av hög
            kvalitet som är tillgänglig oavsett var du bor och var du befinner
            dig i livet. Jag är övertygad om att det är vägen framåt för att
            fortsätta bygga Sverige starkt.
          </note>
          <note>
            Nu behövs reformer för att möta 2020-talets behov, och jag och
            reger ­ ingen har en tydlig målbild: Vi behöver säkra god tillgång
            till utbildning av högsta kvalitet för människor i hela landet
            under hela livet och för hela världen.
          </note>
          <note>
            Regeringen bygger ut högskolan i hela landet med nära 25 000
            nya permanenta utbildningsplatser fram till 2021. Utbildningsplatserna
            är just permanenta, inte tillfälliga som alltför ofta i tidigare
            borgerliga regeringars budgetar. Permanenta satsningar är viktiga
            för att lärosäten ska kunna planera väl så att pengar inte samlas
            på hög. Myndighetskapitalet från utbildning som redan har diskuterats
            här i dag steg, framför allt under den förra regeringen. Nu har
            ökningen planat ut, men nivån är fortfarande för hög. En av de
            saker man pekar ut som orsaken är de tillfälliga satsningar som
            den förra regeringen gjorde.
          </note>
          <note>
            För mig är det centralt att man kan studera vidare och byta karriär
            under hela sitt liv i hela landet. Att ha goda möjligheter att
            studera på högskola oavsett om man bor på landsbygden eller i
            storstaden är en fråga om ökade möjligheter i livet. Det är också
            en fråga om trygghet.
          </note>
          <note>
            Här ska jag säga att jag delar Magnus Oscarssons och KD:s synsätt
            när det gäller att vi behöver erbjuda fler flexibla utbildningsvägar.
          </note>
          <note>
            Vi behöver också möta behoven som uppstår i ett Sverige som växer.
            Vi behöver bostäder, järnvägar och stärkt välfärd.
          </note>
          <note>
            Industrin letar med ljus och lykta efter ingenjörer. Regeringen
            gör därför en stor satsning på utbildningar som behövs för att
            stärka samhällsbygget: ingenjörsutbildningar och andra utbildningar
            som det finns stora behov av när vi bygger så det knakar i hela
            landet. Utbyggnaden sker också i hela landet, från Lund till Luleå.
            Det är viktigt, för svensk industri finns till stor del utanför
            de stora städerna.
          </note>
          <note>
            Fru talman! Tillgången till läkare är ojämnt fördelad över landet.
            Sverige klarar i dag inte sin egen läkarförsörjning utan är beroende
            av utländskt utbildade läkare.
          </note>
          <note>
            Tidigare år har vi byggt ut flera av de viktiga vårdutbildningarna.
            Nu bygger vi ut läkarutbildningen. Samtliga sju universitet i
            landet ska få del av utbyggnaden.
          </note>
          <note>
            Det här är viktiga satsningar som behövs för att stärka välstånd
            och välfärd. Jag kan bara beklaga att Moderaterna och Liberalerna
            inte ser vikten av att satsa för att möta de stora kompetensbehov
            som finns såväl i välfärden som i näringslivet. Jag är också orolig
            över att man inte vill stärka forskningsanknytningen till den
            högre utbildningen utan vill fortsätta att prioritera forskningsmedel
            enbart till de stora universiteten – just de som samlar på sig
            allra störst myndighetskapital och inte gör av med de forskningsmedel
            de har.
          </note>
          <note>
            Som jag ser det är det omodernt att tänka sig att man ska utbilda
            sig till ett jobb för resten av sitt liv. Fler kommer att behöva
            byta bana och bygga på med nya kunskaper under hela arbetslivet.
            Det måste vara möjligt att stiga in genom högskolans dörrar också
            senare i livet.
          </note>
          <note>
            Fru talman! I Sverige ska ingen förälder behöva känna oro för
            att deras barn inte ska få en fullvärdig utbildning. Den svenska
            skolan ska rusta våra elever så att de kan skapa sin egen framtid
            men också bidra till vår gemensamma.
          </note>
          <note>
            Vi vet att en bra skola för våra barn börjar med fler kompetenta
            och behöriga lärare. Därför möter man skolans många utmaningar
            bäst genom att stärka lärarnas ställning i skolan och i samhället.
          </note>
          <note>
            Regeringen har sedan dag ett arbetat med att vända de låga lärarlönerna.
            Genom Lärarlönelyftet satsar vi 3 miljarder årligen på att höja
            lärarlönerna. 65 000 lärare har redan fått 2 600 kronor mer i
            plånboken varje månad med vår politik. Det är annat än under alliansåren,
            då skattesänkningarna gick före satsningar på våra lärare och
            barn i skolan.
          </note>
          <note>
            Men vi nöjer oss inte med det. Utöver utbyggnaden av lärarutbildningarna
            med 10 000 nya platser föreslår vi ett åtgärdspaket för fler vägar
            in i läraryrket. Vi fortsätter också arbetet med att stärka kvaliteten
            med nya kvalitetsmedel, fortsatt arbete med övningsskolor och
            fler forskarutbildade, precis som Thomas Strand sa i sitt anförande.
          </note>
          <note>
            Det måste också finnas smarta vägar in i läraryrket för personer
            med en annan studie ‑ och arbetslivsbakgrund. Genom en satsning
            på 8 miljoner ska intresserade få tydligare information för att
            hitta sin väg till yrket. Vidare kommer 90 miljoner kronor att
            prioriteras till vidareutbildning av lärare och särskilda kompletterande
            pedagogiska utbildningar.
          </note>
          <note>
            För att möta det stora behovet av lärare gör vi det nu snabbare
            att läsa in lärarutbildningen genom en satsning på relevanta sommarkurser
            vid elva lärosäten. Det innebär 2 000 nya sommarplatser redan
            nästa år och därefter en fördubbling.
          </note>
          <note>
            Under vår tid vid makten har lärarlönerna ökat, fler söker till
            lärarutbildningarna och färre hoppar av samtidigt som fler kommer
            tillbaka till läraryrket. Målet är att våra barn ska få studiero
            under ledning av behöriga och kompetenta lärare.
          </note>
          <note>
            Fru talman! Forskningen står för hopp. Det är särskilt viktigt
            i oroliga tider att vi fortsätter att satsa på forskningsbaserad
            kunskap.
          </note>
          <note>
            I april fattade riksdagen beslut om forskningspropositionen Kunskap
            i samverkan – för samhällets utmaningar och stärkt konkurrenskraft
            . Jag är glad över att det finns en sådan bred samsyn på vikten
            av forskning.
          </note>
          <note>
            I forskningspropositionen möter vi flera stora samhällsutmaningar.
            Tre är globala: klimatet, digitaliseringen samt hälsa och life
            science. Två är nationella: ett hållbart samhällsbygge och att
            stärka det svenska utbildningssystemet och den svenska skolan.
          </note>
          <note>
            Nu blir det verkstad av de långsiktiga nationella forskningsprogram
            som är kopplade till dessa samhällsutmaningar. Och inte bara det
            – vi ökar nu anslagen som går direkt till universitet och högskolor.
            Vi satsar på förbättrade villkor för unga forskare, och vi stärker
            jämställdheten. Jag är övertygad om att för att få fram den allra
            bästa forskningen behöver vi satsa på dem som har stora delar
            av sin karriär framför sig snarare än bak ­ om sig.
          </note>
          <note>
            Fru talman! Svenska medborgare har fortsatt högt förtroende för
            våra samhällsinstitutioner. Trots det lever vi i osäkra tider.
            Precis som Thomas Strand sa i sitt anförande ser vi att faktaresistens,
            desinformation och misstro sprids i vårt samhälle.
          </note>
          <note>
            Jag är glad och stolt över att vi i Sverige fortsätter att investera
            i utbildning och forskning medan många andra länder gjort kraftiga
            besparingar. Vi behöver möta samhällsutvecklingen med utbildning,
            bildning och öppenhet.
          </note>
          <note>
            Högskolor och universitet har här en otroligt viktig roll. De
            bedriver fri forskning, erbjuder bildning och gör att folk kan
            få jobb, trygghet och framtidstro. För oss är den enda vägen framåt
            att fortsätta investera i utbildning och forskning. Kunskap bygger
            det svenska samhället starkt inför framtiden.
          </note>
          <note>
            (Applåder)
          </note>
          <note type="speaker">
            Anf. 168 BETTY MALMBERG (M) replik:
          </note>
          <note>
            Fru talman! Låt mig inleda med att uttrycka min beundran för
            Helene Hellmark Knutsson, som har suttit här och följt hela budgetdebatten
            sedan halv elva i förmiddags. Det är strongt, och vi uppskattar
            det väldigt.
          </note>
          <note>
            Detta är ju en budgetdebatt, och det handlar mycket om på vilket
            sätt vi i Sverige ska kunna behålla vår globala konkurrenskraft.
            Samtidigt inför regeringen under mandatperioden nettoskattehöjningar
            på 47 miljarder kronor. Detta slår mot arbetare och mot företagande.
            Jag skulle gärna vilja höra Helene Hellmark Knutssons bild av
            på vilket sätt detta stärker svensk konkurrenskraft.
          </note>
          <note>
            Ytterligare en fråga rör målet för forskning och utveckling.
            Den svens ­ ka regeringens målsättning är att 4 procent av bnp
            ska avsättas för forskning och utveckling. Vi vet att vi ligger
            på drygt 3 procent i dag, men vi ska nå 4 procent 2020.
          </note>
          <note>
            Det vi i så fall har att förlita oss till är den privata sektorn,
            som ska öka sina investeringar. Det är här vi har konkurrenskraften
            och kan få tillbaka våra företag. Jag undrar, och Fredrik Christensson
            tog också upp detta, vad regeringen egentligen gör åt detta. Hur
            ska vi få fler privata företag att investera i forskning och utveckling
            så att vi når regeringens mål 2020?
          </note>
          <note type="speaker">
            Anf. 169 Statsrådet HELENE HELLMARK KNUTSSON (S) replik:
          </note>
          <note>
            Fru talman! Tack så mycket, Betty Malmberg! Budgetdebatter är
            som sagt väldigt roliga, och nu får jag också chansen att debattera
            lite på Magdalena Anderssons område, vilket känns spännande.
          </note>
          <note>
            För att kunna göra inte minst dessa omfattande investeringar
            i just utbildning och forskning, som ska bygga Sverige starkt
            framöver, är det otroligt viktigt att vi har lyckats vända det
            stora underskott som den förra regeringen lämnade efter sig till
            det största överskott vi har sett på lång tid. Detta bygger naturligtvis
            på att man för en ansvarsfull finanspolitik och tar ut de skatter
            som behövs för att täcka de investeringar man väljer att göra.
            Den förra regeringen valde att göra ofinansierade skattesänkningar,
            vilket ledde till stora underskott.
          </note>
          <note>
            Nu har vi som sagt vänt detta. Vi har nu ett överskott på 80
            miljarder, varav hälften används för att spara i ladorna genom
            att betala av på statsskulden och hälften används för viktiga
            investeringar. Det är detta som kommer att bygga Sveriges konkurrenskraft
            stark – att det finns tillgång till exempelvis kompetent arbetskraft,
            vilket är ett av de största problemen i dag. Över hundra tusen
            arbetstillfällen blir inte tillsatta i dag på grund av kompetensbrist.
          </note>
          <note>
            Det är enligt Eurostat bara två länder i EU som i dag når över
            3 procent av bnp när det gäller forsknings- och innovationsinvesteringar:
            Sverige och Österrike. Detta ska vi vara otroligt stolta över,
            men inte nöjda. Det är därför hela forskningspropositionen syftar
            till att stärka samverkan och höja kvaliteten i forskningen. Det
            är detta som kommer att göra oss attraktiva för investeringar
            i forskning och innovation från det privata näringslivet.
          </note>
          <note type="speaker">
            Anf. 170 BETTY MALMBERG (M) replik:
          </note>
          <note>
            Fru talman! Låt mig påminna om att alliansregeringen under den
            tid vi satt styrde under en kraftfull lågkonjunktur. I dag har
            vi högkonjunktur, och Moderaterna är inte ensamma om att ifrågasätta
            varför regeringen inte gör fler strukturreformer för att vi ska
            klara framtiden.
          </note>
          <note>
            Trots att alliansregeringen styrde under en lågkonjunktur lyckades
            vi höja forskningsanslagen med ytterligare över 30 procent. Vi
            höjde antalet utbildningsplatser. Vi ökade antalet platser på
            läkarutbildningen, vilket ministern till exempel tog upp, med
            46 procent. Humsamanslagen ökade med 60 procent, och anslagen
            till tandl äkarutbildningen med omkring 40 procent.
          </note>
          <note>
            Vi gjorde dessa satsningar därför att vi såg att forskning och
            högre utbildning är det som kan göra Sverige starkt. Och vi klarade
            ändå att balansera för att motivera fler företag att bli till
            och anställa fler. Faktum är att sjuksköterskor och lärare i dag
            kommer att drabbas av ökade skatter eftersom de kommer över brytpunkten
            för statlig inkomstskatt.
          </note>
          <note>
            Ministern talade också om att vi höjer kvaliteten. Det är jättebra.
            Men faktum är att basanslagen inte ökar procentuellt sett. Universiteten
            får alltså inte mer att förfoga över. Däremot får de nya uppdrag.
            De ska både främja meriteringstjänster och stå för mer forskningsinfrastruktur.
            Detta är ett bekymmer.
          </note>
          <note>
            Det jag gärna hade haft tid att tala mer om är hur vi ska nå
            den internationella konkurrenskraften. Vi måste nyttja våra stora
            forskningsanläggningar, och där är regeringen svaret skyldig.
          </note>
          <note type="speaker">
            Anf. 171 Statsrådet HELENE HELLMARK KNUTSSON (S) replik:
          </note>
          <note>
            Fru talman! Tack så mycket, Betty Malmberg! Det var som sagt
            lågkonjunktur, och hade ni använt underskotten till att just investera
            i faktiska utbildningsplatser, som inte bara var tillfälliga,
            hade vi inte haft den arbetskrafts- eller lärarbristsituation
            som vi har i dag. Men ni använde dem till skattesänkningar.
          </note>
          <note>
            Det är precis där valet står i politiken i dag: att använda våra
            gemensamma resurser till investeringar som bygger individer, samhället
            och Sverige starka eller till skattesänkningar framför allt för
            dem som redan har mest. Ni har tydligt visat vilket val ni gör
            på det området.
          </note>
          <note>
            Ni höjde anslagen stort till forskningen, men kvaliteten gick
            inte upp. Nu höjer vi basanslagen med 1,3 miljarder, och vi ställer
            också krav. Det måste leda till ökad kvalitet. Det är detta som
            skiljer oss åt.
          </note>
          <note>
            Att satsa på tillfälliga utbildningsplatser har bara lett till
            att man skapat en osäkerhet hos universitet och högskolor, vilket
            har gjort att de i stället har samlat kapitalet på hög. Då blir
            det inte fler utbildade, och framför allt stärker vi inte kvaliteten
            i den högre utbildningen. Nu ska vi se till att dessa pengar och
            de pengar vi tillför används till både fler platser och högre
            kvalitet i den högre utbildningen.
          </note>
          <note type="speaker">
            Anf. 172 FREDRIK CHRISTENSSON (C) replik:
          </note>
          <note>
            Fru talman! Jag vill också inledningsvis tacka statsrådet för
            att hon har deltagit under hela debatten. Det uppskattas av utskottet.
          </note>
          <note>
            Statsrådet lyfter i sitt anförande och i debatten fram att det
            är viktigt att man genom hela livet har möjlighet att studera
            vidare, omskola sig och vidareutbilda sig. En viktig fråga som
            vi i utskottet debatterade i går och som är kopplad till detta
            är möjligheten och de ekonomiska förutsättningarna för människor
            att faktiskt omskola eller vidareutbilda sig.
          </note>
          <note>
            Centerpartiet har presenterat ett förslag om att höja åldersgränsen
            när det gäller studiemedel, men också möjliggöra att gå en tvåårig
            utbildning senare i livet, till exempel en yrkeshögskoleutbildning
            eller en masterutbildning , för att fylla på sin kompetens. Jag
            skulle vilja höra statsrådet berätta vilka åtgärder regeringen
            är beredd att vidta för att stärka den möjligheten, som är så
            viktig just för att människor ska kunna läsa vidare.
          </note>
          <note>
            Vi hör statsrådet tala mycket om att detta är en budget som ska
            ses som en helhet. Jag tycker också att det är helt rätt att se
            den som en helhet. Det vi diskuterar här i dag handlar om högskolor
            och forskning, men det är så mycket annat som påverkar.
          </note>
          <note>
            I mitt anförande lyfte jag fram att fyra av tio utbildningar
            inte är lönsamma i Sverige i dag. Hur ska vi få människor att
            vilja investera sin tid och sina pengar i utbildning om man i
            fyra fall av tio förlorar inkomst? Det finns ju olika verktyg
            för att påverka detta – göra det mer lönsamt att arbeta. Det har
            vi också presenterat i vårt förslag, och vi har också gjort det
            tidigare: sett till att sänka skatten för låg- och medelinkomsttagare,
            men också marginalskatterna, för att göra det mer lönsamt att
            utbilda sig.
          </note>
          <note>
            Jag skulle vilja höra Helene Hellmark Knutssons åsikt om detta.
            Varför är regeringen inte beredd att göra detta utan har agerat
            precis tvärtom och gjort det mindre lönsamt att utbilda sig i
            Sverige? Självklart påverkar detta människors vilja och möjlighet
            att utbilda sig.
          </note>
          <note type="speaker">
            Anf. 173 Statsrådet HELENE HELLMARK KNUTSSON (S) replik:
          </note>
          <note>
            Fru talman! Jag tackar Fredrik Christensson för dessa frågor.
            De ekonomiska förutsättningarna för omskolning togs upp i gårdagens
            debatt. Jag vill också säga att detta inte är ett ansvar bara
            för staten, utan det är också ett viktigt ansvar som måste tas
            av arbetsmarknadens parter.
          </note>
          <note>
            En av vår tids allra viktigaste åtgärder framöver är att se till
            hur vi ska klara denna omskolning som kommer att behöva göras
            för många. Det finns siffror som visar att ungefär hälften av
            den nu yrkesverksamma arbetskraften kommer att behöva omskolas
            inom 20 år, bland annat på grund av den snabba tekniska utvecklingen
            , som förändrar såväl yrken som sammansättning av yrken.
          </note>
          <note>
            Det som jag styr över är att se till att vi kan få ett mer flexibelt
            utbildningsutbud, så att det också passar de yrkesverksamma. Här
            är tillgången till den högre utbildningen över hela landet avgörande.
          </note>
          <note>
            Jag kan inte låta bli att koppla detta till den debatt som Fredrik
            Christensson hade med Thomas Strand. Är det verkligen Centerpartiets
            uppfattning att vi ska koncentrera till exempel lärarutbildningen
            till bara sex lärosäten i vårt land? Varför ska man inte kunna
            utbilda sig till lärare vid till exempel Karlstads universitet
            eller Mittuniversitetet? På vilket sätt ökar det jämlikheten eller
            möjligheten för människor att bo kvar och växa i hela landet?
            Och på vilket sätt gör det att elever runt om i Sverige faktiskt
            får tillgång till kompetenta såväl ämneslärare som förskollärare
            och grundlärare?
          </note>
          <note>
            När det gäller olönsam utbildning är det lite grann så att som
            man räknar får man svar. Det viktigaste med att skaffa sig en
            högre utbildning är att man blir stark på arbetsmarknaden. Där
            lyckas Sverige mycket väl, enligt OECD. Men vi måste också räkna
            in att väldigt mycket som inte görs i andra länder redan är betalt.
            Därför är det inte en rak jämförelse.
          </note>
          <note type="speaker">
            Anf. 174 FREDRIK CHRISTENSSON (C) replik:
          </note>
          <note>
            Fru talman! Låt mig ta fasta på vad vi faktiskt kan göra från
            ett utbildningsperspektiv. Jag har en mycket stor tilltro till
            att människor gör kloka val om de har god information för att
            kunna ta kloka beslut. Det handlar bland annat om utbildning,
            som är en jätteinvestering – en av de största som man gör i sitt
            liv. Får du bra information om vad dina framtidsutsikter är på
            arbetsmarknaden och hur andra studenter har upplevt utbildningen
            har du faktiskt bättre förutsättningar att göra ett val som du
            landar väl i, och du kommer kanske också att fullfölja studierna
            i högre takt. Utbildningsutskottet har tidigare i betänkanden
            när det gäller kvalitetsutvärderingssystem och annat varit tydligt
            med att man i större utsträckning ska möjliggöra för medvetna
            val.
          </note>
          <note>
            Jag har tidigare vid ett flertal tillfällen debatterat detta
            med högskoleministern, men hittills har vi inte sett några förslag
            från regeringens sida om att faktiskt öka människors möjligheter
            att göra välinformerade val. Jag tror att det är en viktig del
            för att ge människor möjlighet att göra dessa val utifrån den
            information och de fakta som finns.
          </note>
          <note>
            Statsrådet lyfter också fram ett flexiblare utbildningsutbud.
            Det är absolut en viktig del. När det gäller lärarutbildningen
            har det gjorts en utvärdering, eller en pilot, där två av åtta
            lärarutbildningar fick underkänt i fråga om kvalitet. Övriga lärarutbildningar
            ska granskas under kommande år. Jag ser fram emot det.
          </note>
          <note>
            Det viktigaste för oss är nämligen att utbildningarna är av hög
            kvalitet. Vår prioritering i alla avseenden när det gäller utbildning
            är att stärka kvaliteten, så att alla, oavsett utbildning, får
            rätt förutsättningar.
          </note>
          <note>
            Om man har ett bredare perspektiv på högskolefrågorna tror jag
            att man också ska möjliggöra för profilering för lärosätena i
            utbildningssystemet och underlätta för lärosätena att ha ett starkare
            samarbete mellan varandra för att stärka utbildningen i hela landet.
          </note>
          <note type="speaker">
            Anf. 175 Statsrådet HELENE HELLMARK KNUTSSON (S) replik:
          </note>
          <note>
            Fru talman! Jag tackar Fredrik Christensson för detta. Jag är
            glad över att vi är överens om att det är kvaliteten som ska avgöra
            vilka som får bedriva olika utbildningar.
          </note>
          <note>
            Med ett nytt styr- och resurssystem ser jag fram emot att vi
            ska kunna se att våra högskolor och universitet kan profilera
            sig mer för att se till att ha högkvalitativ utbildning.
          </note>
          <note>
            Men jag är starkt emot att vi från politiken – regering, departement
            eller riksdag – ska bestämma vilka utbildningar som ska ges vid
            vilka universitet, som föreslås av Fredrik Christenssons borgerliga
            kamrater.
          </note>
          <note>
            När det gäller att ge bra information tog jag i mitt anförande
            upp att vi nu faktiskt satsar medel på att öka informationen om
            just hur man ska kunna skola om sig till att bli lärare om man
            har en annan yrkesbakgrund eller utbildningsbakgrund. Jag delar
            därför helt denna uppfattning. Vi vidtar också konkreta åtgärder.
          </note>
          <note>
            Jag har haft ett möte med UHR, alltså Universitets- och högskolerådet,
            som har ansvar för på vilket sätt vi kan förbättra informationen
            till studenter eller blivande studenter för att de ska kunna göra
            välinformerade val så att antalet avhopp som beror på rena felval
            kan minska. De jobbar kontinuerligt med det. Även i fråga om det
            behövs mer direkt information till de redan yrkesverksamma om
            vilka omskolningsmöjligheter som finns och om att vi också kan
            erbjuda detta mer flexibla utbud av till exempel fristående och
            nätbaserade kurser och att detta kan ske över hela landet, så
            att vi kan säkra en god tillgång på rätt kompetens oavsett var
            i landet man bor.
          </note>
          <note type="speaker">
            Anf. 176 CHRISTER NYLANDER (L) replik:
          </note>
          <note>
            Fru talman! Även jag vill instämma i tacket till statsrådet,
            som engagerar sig i budgetdebatten.
          </note>
          <note>
            Lärarutbildning är en strategisk fråga för ett land. Där har
            Sverige en del problem. Vi har problem med söktryck, vi har problem
            med avhopp och vi har problem med att många signaler visar att
            det är för lågt tempo. Delvis hänger dessa saker naturligtvis
            ihop. Ett svagt söktryck och dåliga förkunskaper kan göra att
            tempot måste hållas nere. Detta får stora effekter för utbildningen
            i sig, dess kvalitet och innehåll, men också för utbildningens
            attraktionskraft. Men det får också effekter för skolan, eftersom
            de som nu går på lärarhögskolan kommer att vara lärare i svensk
            skola under 40 år. Det får effekter för samhället, därför att
            skolan är så central för samhällsutvecklingen.
          </note>
          <note>
            Min fråga är därför: Vilken strategi har regeringen för att skapa
            en lärarutbildning som är mycket attraktiv?
          </note>
          <note>
            Jag vill också ställa en fråga om breddat deltagande. Jag lyssnade
            tidigare noga på Thomas Strand, som är en god representant för
            regeringen. Han var mycket otydlig, eller kanske var han tydlig,
            när han sa att man drar tillbaka förslag et om ett breddat deltagande
            . Det är mycket bra. Men han sa också att man funderar på några
            andra åtgärder för att möta det behov som finns. Jag är mycket
            rädd för att man ska göra samma sak igen, det vill säga ge högskolan
            i uppdrag att bredda deltagandet på ett sätt som innebär att man
            tvingas sänka kvaliteten.
          </note>
          <note>
            Därför vill jag fråga Helene Hellmark Knutsson: Vilka planer
            har regeringen på detta område?
          </note>
          <note type="speaker">
            Anf. 177 Statsrådet HELENE HELLMARK KNUTSSON (S) replik:
          </note>
          <note>
            Fru talman! Jag tackar Christer Nylander för frågorna. Vi bedriver
            ett arbete med lärarutbildningen som vi har hållit på med sedan
            vi tillträdde. Detta söktryck har, precis som Thomas Strand sa,
            minskat nu, men det har också minskat brett när det gäller all
            högskoleutbildning. Det beror bland annat på att arbetsmarknaden
            är extremt stark. Vi har den lägsta ungdomsarbetslösheten på 14
            år. Men det beror också på att vi har mindre elevkullar från gymnasiet.
          </note>
          <note>
            Därför kommer vi inte att kunna lösa problemen med lärarbristen
            bara genom att utbilda människor som kommer direkt från gymnasiet,
            utan vi måste öppna upp fler vägar in till läraryrket.
          </note>
          <note>
            Det generaliseras mycket kring avhoppen. Men det är inom ämneslä
            ­ rarutbildningen för årskurs 7–9 som man har de stora avhoppen.
            Förskol ­ lärarutbildningen har större genomströmning än snittet
            på högskolan. Och grundlärarprogrammet ligger på ungefär samma
            nivå.
          </note>
          <note>
            Det jobbas med olika projekt och verksamheter för att få upp
            tempot. Men det viktiga är att vi också tillför 250 miljoner kronor
            om året för att få mer lärarledd tid.
          </note>
          <note>
            Jag är bekymrad över att Liberalernas enda svar på dessa frågor
            inte är åtgärder för att komma åt problemen utan bara att färre
            lärare ska utbildas vid färre lärosäten. På vilket sätt det ska
            lösa problemen med lärarbristen kan jag inte förstå. Det är inte
            ens säkert att det skulle leda till högre kvalitet, eftersom det
            är ett långsiktigt strategiskt arbete som krävs, precis som Christer
            Nylander säger.
          </note>
          <note>
            När det gäller ett breddat deltagande jobbar universitet och
            högskolor redan med de frågorna. Det vi just nu inväntar är Styr-
            och resursutredningen, för med ett bättre styr- och resurssystem
            kan vi också stärka kvaliteten inom såväl undervisning som forskning.
          </note>
          <note type="speaker">
            Anf. 178 CHRISTER NYLANDER (L) replik:
          </note>
          <note>
            Fru talman! Jag uppfattar statsrådets svar som att det verkligen
            behövs ett strategiskt grepp för att lyfta lärarutbildningen –
            för att öka ansökningarna, se till att fler vill gå utbildningarna,
            få högre antagningspoäng och få fler människor att genomföra utbildningarna.
          </note>
          <note>
            Jag uppfattade dock inte att det finns något strategiskt tänk
            eller någon strategisk plan för detta, och jag skulle vilja upprepa
            frågan vad regeringen har för strategisk idé när det gäller att
            stärka utbildningen. På lång sikt finns det nämligen rätt kraftiga
            behov inte bara av att stärka lärarutbildningen utan också av
            att se till att vi har de skickligaste lärarna på plats i skolan.
          </note>
          <note>
            Nej, Liberalerna har rätt många förslag till hur vi ska stärka
            lärarutbildningen. Vi har förslag om antagningskrav, och det tror
            jag att även reger ­ ingen hade innan den blev regering. När regeringen
            var i opposition hade man också idéer om till exempel krav på
            en viss lägstapoäng på högskoleprovet för att få komma in på lärarutbildningen.
            Det står vi fortfarande för. Vi tycker att det ska finnas fler
            vägar in, och vi har en hel del konkreta förslag där. Vi har också
            satsningar på detta i vårt budgetförslag.
          </note>
          <note>
            Vi fortsätter att utveckla vår skolpolitik och vår syn på lärarutbildningen,
            hela tide n, för vi tror att detta är en central fråga. Den är
            central för skolan i sig och för lärarutbildningen i sig, men
            framför allt är den central för samhället som helhet.
          </note>
          <note>
            Jag noterade att statsrådet sa att högskolor och universitet
            jobbar med ett breddat deltagande. Ska man tolka det som att det
            förslag statsrådet lade fram för några månader sedan egentligen
            inte behövdes? Var det ett slag i luften, var det en markering
            eller var det någonting i sak som statsrådet ville förändra?
          </note>
          <note type="speaker">
            Anf. 179 Statsrådet HELENE HELLMARK KNUTSSON (S) replik:
          </note>
          <note>
            Fru talman! Sedan den nya lärarutbildningen infördes har söktrycket
            som sagt ökat med 70 procent. Sett till andelen behöriga förstahandssökande
            fortsätter siffran också att gå upp, så någonting är bra med den
            nya lärarutbildningen.
          </note>
          <note>
            Nu görs en stor nationell utvärdering, och precis som jag sa
            tidigare i debatten tycker jag att det är den som ska ligga till
            grund när det gäller vilka förändringar som behöver göras. Däremot
            pågår ett omfattande arbete; jag nämnde en del, men jag vill än
            en gång passa på att nämna försöksverksamheten med övningsskolor.
            I delrapporten från UKÄ har man visat att den är väldigt lyckosam.
            Vi satsar också på forskarskolor för att få fler forskarutbildade
            på lärarutbildningen, och vi stärker den praktiknära forskning
            som kommer att vara bra både för skolutvecklingen och för lärarutbildningen.
          </note>
          <note>
            Vi behöver dock göra ännu mer för att stärka kvaliteten och framför
            allt stärka kopplingen mellan praktik och teori. Det är precis
            det Skolkommissionen har sagt – man vill inte se någon stor ny
            lärarutbildningsreform, utan man vill att vi fortsätter jobba
            på den inslagna vägen.
          </note>
          <note>
            När det gäller behörigheten till den högre utbildningen och urvalet
            dit blir det lite förvirrat ibland. Jag hoppas att den tillträdesproposition
            vi ska lägga fram till våren kommer att lösa en del av frågorna.
            Högskoleprovet är dock inte ett behörighetsprov, utan det är ett
            urvalsprov. Vi tittar nu bland annat på lämplighetsbedömningsförsöket
            för att se om det är någonting som ska användas, men vi måste
            verkligen ta ett helhetsgrepp om tillträdet. De som kommer in
            på lärarutbildningen är behöriga, och i och med det ska de klara
            en högre utbildning.
          </note>
          <note type="speaker">
            Anf. 180 ANNIKA ECLUND (KD) replik:
          </note>
          <note>
            Fru talman! Jag har också en fråga som tangerar lärarutbildningen
            med mera, och det gäller innehållet och behovet av källkritik.
          </note>
          <note>
            Genom den digitala utvecklingen och sociala medier omges vi av
            in ­ formationsspridning dygnet runt, och att lära sig tolka informationen
            har blivit allt viktigare. När det var dagstidningar som dominerade
            informa ­ tionsflödet fanns det alltid någon som var ansvarig
            för att fakta kontrolle ­ rades, men i den onlinevärld vi nu lever
            i riskerar alla uppgifter att upp ­ fattas som lika mycket värda.
            Människor väljer åsikter precis som det pas ­ sar den egna kontexten,
            och konspirationsteorier får fäste på grund av bris ­ tande källkritik
            och kritisk granskning.
          </note>
          <note>
            Skolverket har gjort en granskning av detta. Det man säger i
            sina dokument är att det är nödvändigt att kunna granska och källkritiskt
            bedöma information för att på ett säkert sätt kunna använda internet
            för kunskapsinhämtning, tillgodogöra sig kunskap på ett nödvändigt
            sätt och delta i demokratin. Men man har också undersökt hur detta
            ser ut ute på skolorna, och då har man sett att en tredjedel av
            eleverna på högstadiet inte får någon undervisning alls i källkritik.
          </note>
          <note>
            Detta är också kopplat till lärarutbildningen, och jag undrar
            vad högskoleministern har för tankar kring detta problem – eller
            denna utmaning, om man så vill.
          </note>
          <note type="speaker">
            Anf. 181 Statsrådet HELENE HELLMARK KNUTSSON (S) replik:
          </note>
          <note>
            Fru talman! Tack så mycket för en väldigt precis fråga, Annika
            Eclund! Som du säger är detta en av de viktiga kunskaper och färdigheter
            man behöver ha med sig såväl från lärarutbildningen som från skolan.
            Det ingår också i examensmålen att man ska klara av att både lära
            ut och själv idka källkritik. Detta blir allt viktigare.
          </note>
          <note>
            Sedan vet vi att ett av de stora problem vi har i svensk skola
            är olikvärdigheten – att det inte ser likadant ut över hela Sverige.
            Det jag känner är viktigt är snarare att alla barn och unga verkligen
            får möta både kompetenta och behöriga lärare, som har gått en
            lärarutbildning av högsta kvalitet och som klarar av att uppfylla
            de mål som så tydligt finns i skollagen. Det handlar också om
            att vi ska ha en lärarutbildning av högsta kvalitet som klarar
            att nå det som ligger inom ramen för examensmålen.
          </note>
          <note>
            Vi är dock inte riktigt där än, och vi ser att en av de viktigaste
            sakerna regeringen nu gör på skolområdet är att se till att vi
            får ett resurstilldelningssystem som också viktar mot till exempel
            socioekonomi för att på det sättet ge mer resurser till de skolor
            där det behövs allra mest. Vi behöver också se till att vi har
            de allra bästa lärarna där vi har de största utmaningarna, och
            därför kommer kampen för likvärdighet att vara avgörande för att
            alla barn ska kunna nå kunskapsmålen.
          </note>
          <note type="speaker">
            Anf. 182 ANNIKA ECLUND (KD) replik:
          </note>
          <note>
            Fru talman! Vi har också en medieutredning som menar att källkritik
            har kommit att bli en avgörande kunskap i samhället. Det handlar
            om att kunna identifiera partiskhet och rent av rena lögner, och
            här spelar skolan, lärarna och deras kompetens en nyckelroll.
          </note>
          <note>
            Statens medieråd säger att lärarutbildningen håller en väldigt
            ojämn kvalitet när det gäller nätkunskap, och det sa även ministern
            själv alldeles nyss. Därför menar vi kristdemokrater att lärarutbildningens
            styrdokument borde uppdateras så att källkritik och kritisk granskning
            får en allt större betydelse, för att vi framöver ska kunna hjälpa
            våra elever att navigera i ett helt nytt medielandskap. Är det
            någonting som regeringen och högskoleministern skulle kunna ställa
            sig bakom?
          </note>
          <note type="speaker">
            Anf. 183 Statsrådet HELENE HELLMARK KNUTSSON (S) replik:
          </note>
          <note>
            Fru talman! Som jag har sagt i mina tidigare inlägg pågår det
            en stor nationell utvärdering av hela lärarutbildningen, och den
            kommer att vara ett av de viktiga underlag vi har för att se vilka
            förändringar som behöver göras i såväl examensmål som de styrdokument
            som behövs för att vi ska ha en lärarutbildning som håller inte
            bara hög utan också jämn kvalitet över hela landet. Med utvärderingen
            som grund är jag alltså absolut beredd att se över de mål som
            finns för lärarutbildningen.
          </note>
          <note>
            Samtidigt ska man komma ihåg att detta redan i dag är den mest
            detaljstyrda utbildningen av alla. Det kan finnas skäl till att
            den ska vara det, just utifrån den nationella likvärdigheten.
            Det behöver ständigt göras uppdateringar av inte minst målen för
            våra viktiga professionsutbildningar utifrån hur samhället förändras,
            men också det måste bygga både på evidens och på vetenskaplig
            grund. Det finns nämligen många önskemål om vad som ska ingå i
            lärarutbildningen.
          </note>
          <note>
            När vi talar om universitets och högskolors autonomi tycker jag
            att det verkar handla väldigt mycket om campus men inte så mycket
            om utbildningar. Tvärtom har jag hört flera här vara inne på att
            de minsann vet exakt vad lärarutbildningen ska innehålla, samtidigt
            som vi ska lämna över mer ansvar exempelvis till lärarna i skolan
            och styra mindre politiskt där .
          </note>
          <note>
            Avslutningsvis skulle jag vilja uppmana till att komma ihåg att
            våra högskolor och universitet har ett stort ansvar men att de
            också ska ha stor självständighet att utforma utbildningen efter
            de samhälleliga behov vi har, samtidigt som den vilar på evidens
            och vetenskaplig grund, och att våra lärare och forskare och de
            ansvariga där har ett stort ansvar.
          </note>
          <note type="speaker">
            Anf. 184 GUNILLA SVANTORP (S):
          </note>
          <note>
            Fru talman! Det har varit en lång dag, så jag tänker fatta mig
            kort. Det finns dock några saker som jag vill ta upp.
          </note>
          <note>
            Jag vill börja med att tacka statsråden, både Helene Hellmark
            Knutsson och Anna Ekström, som har varit här hela dagen. Det har
            varit jättekul att ha er med i denna debatt!
          </note>
          <note>
            När vi samlades efter valet 2014 och hade en ny regering på plats
            som började titta på utmaningarna i sitt uppdrag var det en stor
            utmaning som tidigt visade sig, nämligen lärarbristen. Då som
            nu, tre år senare, saknades många tiotusentals lärare i våra skolor.
          </note>
          <note>
            Det var därför regeringen omedelbart tillsatte den nationella
            samlingen för läraryrket, där lärarprofessionerna och statsråden
            i lugn och ro med metodisk noggrannhet har kunnat beta av utmaning
            efter utmaning och där de förslag som kommit från regeringen har
            handlat om just det som har varit efterfrågat ute på skolorna.
          </note>
          <note>
            När vi ser den stora bristen på lärare måste vi tänka nytt. Det
            är därför regeringen avsätter medel för projekt som skapar fler
            vägar in i läraryrket. Som vi har hört under dagen kan det till
            exempel handla om fler kompletterande utbildningar, om utbildningar
            i modulform för att öka kompetensen bland lärare som saknar specifik
            ämneskunskap och om gemensamma former för validering. Men det
            måste finnas ännu fler flexibla och smarta vägar in i läraryrket.
          </note>
          <note>
            Regeringen satsar också på fler relevanta sommarkurser, som vi
            har hört. Det ska gå att bli klar snabbare. Det handlar om relevanta
            kurser som snabbar på lärarutbildningen så att man fortare kommer
            ut i arbetslivet, självklart med bibehållande av hög kvalitet.
          </note>
          <note>
            Det rör sig om 2 000 nya högskoleplatser på sommarkurser nästa
            år. Elva universitet och högskolor får i ett första steg i uppdrag
            att anordna fler kurser på sommaren, där lärarutbildningen särskilt
            ska prioriteras.
          </note>
          <note>
            Regeringen omprioriterar också pengar för att förstärka vidareutbildningen
            av lärare, den så kallade VAL, och andra särskilt kompletterande
            utbildningar, till exempel Teach for Sweden.
          </note>
          <note>
            Fru talman! Som jag här visat satsar regeringen väldigt mycket
            på att öka läraryrkets attraktivitet, bland annat genom en stor
            satsning på höjda lärarlöner.
          </note>
          <note>
            Det bästa sättet att öka attraktiviteten är dock att se till
            att alla skolor har en bra arbetsmiljö och ett positivt och varmt
            klimat där många vill vara. Därför är ledarskapet, både hos rektorer
            och hos lokala politiker, oerhört viktigt. Om vi ska lyckas med
            att få de lärare som finns i skolan i dag att vilja vara kvar
            och även få fler att söka sig dit krävs många och långsiktiga
            åtgärder.
          </note>
          <note>
            Därför är den nationella samlingen för läraryrket, där man vrider
            och vänder på utmaningarna och levererar förslag och beslut som
            bygger på behov, så viktig.
          </note>
          <note>
            Med detta vill jag yrka bifall till förslaget i betänkandet.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 december.)
          </note>
          <note>
            § 18 Subsidiaritetsprövning av kommissionens förslag om översyn
            av de europeiska tillsynsmyndigheterna (Esa-myndigheterna)
          </note>
          <note>
            Finansutskottets utlåtande 2017/18:FiU31
          </note>
          <note>
            Subsidiaritetsprövning av kommissionens förslag om översyn av
            de europeiska tillsynsmyndigheterna (Esa-myndigheterna) (KOM(2017)
            536)
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut skulle fattas den 15 december.)
          </note>
          <note>
            § 19 Polisens kameraövervakning
          </note>
          <note>
            Justitieutskottets betänkande 2017/18:JuU19
          </note>
          <note>
            Polisens kameraövervakning
          </note>
          <note>
            föredrogs.
          </note>
          <note>
            Anf. 185 HELENE PETERSSON i Stockaryd (S):
          </note>
          <note>
            Fru talman! Detta är ännu ett onödigt tillkännagivande till regeringen.
            Detta betänkande och utskottsinitiativ är enbart ett spel för
            gallerierna.
          </note>
          <note>
            Majoriteten i utskottet vet att vi – samtliga partier, regeringspartier
            som opposition – är överens om att polisen behöver enklare regler
            för att kunna sätta upp kameror på brottsutsatta platser. Detta
            var en del i den andra sexpartiöverenskommelsen angående terrorism
            som vi, Alliansens partier och regeringspartierna, ställde oss
            bakom i juni i år.
          </note>
          <note>
            Vad vi också var överens om, vilket tyvärr inte sattes på pränt,
            var att vi skulle invänta remissvaren på den utredning om kameraövervakning
            som skulle levereras strax efter att överenskommelsen slöts för
            att direktiven skulle landa rätt om det fanns behov av att gå
            vidare med en ny utredning.
          </note>
          <note>
            Vi befarade, vilket visade sig vara korrekt, att den pågående
            utredning ­ en inte skulle föreslå den förändring vad gäller att
            förenkla för polisen som vi ville genomföra. Men detta har allianspartierna
            uppenbarligen glömt.
          </note>
          <note>
            Remissvaren har inkommit, och i går tog regeringen beslut om
            direktiven till en utredning med utgångspunkten att tillståndsplikten
            för kameraövervakning ska tas bort och i första hand ersättas
            med en anmälningsplikt.
          </note>
          <note>
            Vi ska också vara medvetna om att det i dag inte är svårt för
            polisen att få tillstånd att sätta upp kameror. Det har aldrig
            funnits så mycket övervakning på brottsutsatta platser som det
            gör nu. Men vi är ändå överens om att vi behöver förändra regelverket.
          </note>
          <note>
            Fru talman! Utskottets majoritet sätter också i sitt utskottsinitiativ
            upp en tidsgräns för när ett beslut om att ta bort polisens tillståndskrav
            ska träda i kraft. Men, fru talman, de vet lika väl som vi att
            om regeringen ska följa regeringsformens beredningskrav är detta
            inte praktiskt genomförbart.
          </note>
          <note>
            Även med kort utredningstid och ett kort remissförfarande är
            tiden alltför knapp för att denna förändring ska kunna träda i
            kraft samtidigt som övriga förändringar om kamerabevakning utifrån
            EU:s dataskyddsreglering är tänkta att träda i kraft, vilket är
            i maj 2018.
          </note>
          <note>
            Utredningstiden är ändå kort – denna del av uppdraget ska redovisas
            den 15 augusti 2018.
          </note>
          <note>
            Kamerabevakning är ett intrång i den personliga integriteten.
            Ä ven om vi är överens om att det är nödvändigt att underlätta
            polisens arbete bör utredaren få en rimlig chans att göra ett
            grundligt arbete så att vi har ett bra underlag inför kommande
            beslut.
          </note>
          <note type="speaker">
            Anf. 186 MATS PERTOFT (MP):
          </note>
          <note>
            Fru talman! Egentligen kan man bara beklaga att vi måste debattera
            denna fråga i kammaren i dag. Det finns två anledningar till detta.
          </note>
          <note>
            Den ena – som vi inte ska glömma när vi nu diskuterar detta –
            är att vi borde beklaga att behovet av kameraövervakning har vuxit
            så kraftigt de senaste åren. Att vi numera är eniga i kammaren
            om behovet av kamera ­ övervakning – om att den behövs vid brottsplatser,
            i utsatta områden, på mörka platser och på platser som annars
            känns otrygga att röra sig på över huvud taget – är egentligen
            ett misslyckande från samhällets sida. Det bör vi hela tiden tänka
            på.
          </note>
          <note>
            Integritetsfrågorna är viktiga på detta område. Därför är det
            också viktigt att kameraövervakning och lättnader i det regelverk
            som finns ska vara noggrant utre dda , så att det sedan håller,
            inte minst för en rättslig prövning framöver.
          </note>
          <note>
            Samtidigt – och detta är den andra anledningen att beklaga denna
            debatt – är det synd och onödigt att vi måste diskutera detta
            när vi i kammaren i princip är överens. Vad jag vet finns det
            inget parti här som är emot att polisen får samma rättsliga möjlighet
            att sätta upp kameror som privatpersoner eller företag kommer
            att få med den nya kameraförordningen. Även där är vi alla överens.
          </note>
          <note>
            Problemet är bara att detta tar tid, framför allt när vi ska
            följa det beredningstvång som finns i den svenska grundlagen.
            Jag tror att oberoende av vilka partier som skulle sitta i en
            regering skulle dessa partier i reger ­ ingsställning vara tvungna
            att följa det . A nnars skulle en KU-anmälan komma direkt, och
            man skulle riskera att helt enkelt misslyckas.
          </note>
          <note>
            Därför är det märkligt med oppositionens tillkännagivande, då
            det egentligen inte skulle behövas eftersom vi är överens. Trots
            att det inte var så länge sedan som man själv satt i Rosenbad
            och Moderaterna ägde Justitiedepartementet har man plötsligt glömt
            bort att det finns ett beredningstvång – märkligt. Minnet är kort,
            och detta trots att man numera har en partiledare som talar om
            ett vuxet sätt att föra politik. Det är ju knappast vuxet. Det
            är oppositionspolitik – ja. Men det är inte en ansvarsfull politik.
            Det är inte en sådan politik där man tydligt visar att man är
            beredd att ta ansvar för helheten och tar ansvar för lagstiftningen
            fullt ut, för då skulle man respektera att det tar sin lilla tid
            att bereda saken.
          </note>
          <note>
            Precis som föregående talare tog upp fanns det en muntlig överenskommelse,
            som Beatrice Ask var med och diskuterade fram i terrorsamtalen
            i höstas, om att vi skulle avvakta remissvaren. Det ledde bland
            annat till att det blev fler myndigheter som omfattades av det
            utredningsdirektiv som kom och som regeringen fattade beslut om
            i går.
          </note>
          <note>
            Det här är inte att söla eller dra i långbänk. Det är att effektuera
            det som vi gemensamt har varit överens om. Därför måste jag säga
            att ett tillkännagivande ter sig ganska märkligt. Men i sak är
            vi helt överens: Ingen av oss vill sinka det här. Vi vill genomföra
            det så fort som möjligt, men vi vill följa Sveriges grundlagar.
          </note>
          <note>
            (Applåder)
          </note>
          <note type="speaker">
            Anf. 187 TOMAS TOBÉ (M):
          </note>
          <note>
            Fru talman! Jag vill börja med att yrka bifall till utskottets
            förslag till beslut.
          </note>
          <note>
            Otryggheten breder nu ut sig över Sverig e. Antalet utsatta områden
            ökar, och våldet mellan kriminella blir allt grövre. Bara i år
            har 38 personer dödats i skjutningar. Det får inte bli ett nytt
            normalläge i Sverige.
          </note>
          <note>
            Alliansen kräver att den här situationen möts med konkreta åtgärder.
            Det är dags för polisen att få resurser, befogenheter och verktyg
            för att kunna vända utvecklingen. Och ja, det handlar kanske främst
            om fler poliser, och vi är inom Alliansen överens om att antalet
            poliser i Sverige måste öka. Sveriges poliser behöver fler kollegor
            och högre löner. Men under nuvarande regering minskar i stället
            antalet poliser. Det är oroväckande.
          </note>
          <note>
            Fru talman! Dagens debatt handlar om polisens verktyg och befogenheter.
            Som ett komplement till fler poliser behövs också fler övervakningskameror.
            Vi menar att övervakningskameror på brottsutsatta platser ökar
            tryggheten.
          </note>
          <note>
            För dem som inte tror på effekten av fler övervakningskameror,
            som åtminstone i justitieutskottet har ifrågasatts av Vänsterpartiet,
            skulle jag rekommendera ett besök i Järvaområdet, där man kan
            tala med de boende och med näringsidkarna om hur de ser på situationen.
            Jag kan lova att de allra flesta som man då träffar menar att
            övervakningskamerorna är väldigt välkomna. De ses som ett bevis
            på att rättsstaten är närvarande och fungerande. Men notera att
            det inte har varit lätt för polisen att få detta på plats!
          </note>
          <note>
            Fru talman! Regeringens kommande förslag till ny kameraövervakningslag
            kommer inte att göra det enklare för polisen att kameraövervaka
            på brottsutsatta platser. Därför har förslaget också mötts av
            befogad kritik.
          </note>
          <note>
            På Alliansens initiativ rekommenderar nu justitieutskottet riksdagens
            kammare att rikta ett tillkännagivande till regeringen. Utskottet
            kräver att regeringen ersätter dagens tillståndsplikt med en anmälningsplikt
            för polisens kameraövervakning senast när den nya lagen träder
            i kraft, i maj nästa år. Det handlar enbart om politisk vilja.
            Om den politiska viljan hade funnits hos regeringen skulle detta
            ha kunnat vara på plats. Det anförs argument om beredningstvång,
            att detta inte skulle kunna gå att göra. Med all respekt: Även
            detta utskott har hanterat andra frågor med till och med mycket
            snävare tidsram än så.
          </note>
          <note>
            Det hänvisas till att det gjorts en bred terroröverenskommelse,
            och det är korrekt. I den var vi överens om att detta måste göras,
            men vi moderater var väldigt tydliga i de samtalen med att vi
            inte kommer att ta denna överenskommelse som en möjlighet för
            regeringen att försena den här frågan och inte agera. Tvärtom
            var vi tydliga med att vi förväntade oss att reger ­ ingen skulle
            agera. Redan när utredningen kom sa justitieministern att nu skulle
            förslag komma om att ersätta en tillståndsplikt med en anmälningsplikt.
          </note>
          <note>
            Trots att vi i denna kammare i dag nu diskuterar det här utskottsinitiativet
            valde regeringen i går att tillsätta en utredning som ska lämna
            en första rapport i augusti 2018.
          </note>
          <note>
            Fru talman! Det är åtta månader dit. Regeringen trotsar medvetet
            riksdagens vilja. För detta har Moderaterna i dag KU-anmält justitie-
            och inrikesminister Morgan Johansson. Etablerad konstitutionell
            praxis för hur regeringen hanterar tillkännagivanden gör gällande
            att regeringen med vetskap om detta utskottsinitiativ borde ha
            inväntat riksdagens beslut. Detta är ett svek, tycker vi, utifrån
            den situation som vi nu har i många utsatta områden. Polisen vill
            ha detta på plats nu. Det finns en majoritet för det i denna kammare,
            och det är en möjlighet som en regering också borde ta.
          </note>
          <note>
            Konkret innebär det här kravet att polisen inte längre ska behöva
            vänta på tillstånd för att sätta upp kameror på brottsutsatta
            platser. I stället ska polisen endast behöva anmäla att en kamera
            sätts upp. Självfallet ska detta följas upp av en tillsynsmyndighet
            och även utvärderas. Rättssäkerheten och integritetsskyddet ska
            givetvis säkerställas.
          </note>
          <note>
            Det vi föreslår, fru talman, är redan verklighet i våra nordiska
            grannländer, och Alliansen ser inga hinder för att också Sverige
            skulle kunna ha en sådan ordning.
          </note>
          <note>
            Brottsutvecklingen och den ökade otryggheten är troligtvis den
            här regeringens största misslyckande. Att slopa tillståndsplikten
            för polisens kameraövervakning skulle vara ett steg mot ökad trygghet
            i hela Sverige.
          </note>
          <note>
            Denna debatt är ännu ett bevis på att Sverige behöver en alliansreger
            ­ ing som på allvar återtar rättsstatens kontroll över våra utsatta
            områden och knäcker den organiserade brottsligheten.
          </note>
          <note>
            Alliansens besked är tydligt: Vi är beredda att ta ansvar. Vi
            tänker agera. Vi kommer att säkerställa att tryggheten ökar för
            människor i vårt land.
          </note>
          <note>
            (Applåder)
          </note>
          <note type="speaker">
            Anf. 188 ADAM MARTTINEN (SD):
          </note>
          <note>
            Fru talman! Anledningen till denna debatt är som bekant att Sverigedemokraterna
            och Alliansen har enats om ett utskottsinitiativ om att ta bort
            kravet på att polisen ska söka tillstånd för kameraövervakning.
          </note>
          <note>
            Detta är något som Sverigedemokraterna har efterfrågat länge.
            För egen del har jag vid de processrättsliga motionsbetänkanden
            där frågor om kameraövervakning hanterats alltid lyft upp och
            yrkat på Sverigedemokraternas återkommande motioner om att göra
            det enklare för polisen att använda sig av kameraövervakning.
          </note>
          <note>
            I 2015 års processrättsliga betänkande var det endast Sverigedemokraterna
            som motionerade om utökad användning av kameraövervakning på allmän
            plats och vid skolbyggnader.
          </note>
          <note>
            I 2016 års processrättsliga betänkande motionerade både Sverigede
            ­ mokraterna och Moderaterna om kameraövervakning. Vår motion
            beto ­ nade även då förenklade möjligheter för polis att använda
            kamera ­ övervak ­ ning på allmänna platser och i bostadsområden
            medan Mode ­ raternas motion mer begränsat betonade möjligheter
            för butiksägare att an ­ vända sig av kameraövervakning.
          </note>
          <note>
            Nu senast i 2017 års processrättsliga betänkande förflyttade
            sig Allian ­ sen närmare SD:s linje, och vi kunde gemensamt enas
            om att göra det enk ­ lare att använda kameraövervakning vid just
            brottsutsatta platser. I den de ­ batten betonade jag dock att
            Sverigedemokraterna ville gå längre.
          </note>
          <note>
            I debatten i våras beskrev jag vår inställning till vårt tillkännagivande:
            I tillkännagivandet menar vi att det ska bli enklare för polisen
            att få använda sig av kameraövervakning vid brott s utsatta platser,
            och det är bra. Men Sverigedemokraterna vill mer. Vi anser även
            att polisen enklare än i dag ska kunna använda sig av kameraövervakning
            för fler platser och även när dessa platser inte varit särskilt
            brottsutsatta.
          </note>
          <note>
            Jag fortsatte: Tillkännagivandet är en bit på vägen och ger en
            garanti inför det fortsatta arbetet med att göra kameraövervakning
            till en mer naturlig del i det brottspreventiva och brottsutredande
            arbetet. Vi välkomnar utvecklingen, även om vi vill betydligt
            mer.
          </note>
          <note>
            Och slutligen: Enligt polisen visar även erfarenheter från städer
            som drabbats av terrorattacker att kameraövervakning varit avgörande
            för att kunna spåra och oskadliggöra gärningsmän samt förhindra
            fler attacker.
          </note>
          <note>
            Sverigedemokraternas ambitionsnivå vann inte gehör i riksdagen
            vid det tillfället.
          </note>
          <note>
            Fru talman! Den debatten hade vi den 6 april i våras, alltså
            dagen före terrorattentatet på Drottninggatan.
          </note>
          <note>
            Som en konsekvens av terrorattentatet bjöd regeringen in Alliansen
            till överläggningar för att diskutera nya politiska förslag. Den
            7 juni presenterade ni bland annat ett förslag om ytterligare
            förenkling av polisens användning av kameraövervakning, det vill
            säga just det ni röstade emot dagen före terrorattentatet.
          </note>
          <note>
            Vi hade givetvis önskat att den linje som vi har förespråkat
            i så många år skulle ha blivit verklighet betydligt tidigare.
            Även om Sverigedemokraternas ambitionsnivå för användning av kameraövervakning
            kanske inte hade gjort någon skillnad vid just terrorattentatet
            den 7 april är det beklämmande att det ska behövas ett terrorattentat
            för att ni andra ska komma fram till nödvändiga slutsatser.
          </note>
          <note>
            Fru talman! Även om regeringen nu säger sig vilja göra det enklare
            för polisen att använda sig av kameraövervakning och i sak delar
            utskottets förslag till beslut är vi oense om när och hur det
            ska ske.
          </note>
          <note>
            Genom att möjligheten öppnades i utskottet att göra förändringen
            i samband med den nya kamerabevakningsl agen, som träder i kraft
            den 25 maj nästa år, ger det en större trygghet att förändringen
            faktiskt kommer på plats än om ytterligare utredning skulle skjuta
            upp frågan till efter nästa val.
          </note>
          <note>
            Fru talman! För Sverigedemokraterna är polisens utökade möjligheter
            att använda kameraövervakning något som vi har arbetat för årligen
            genom hela mandatperioden. Man kan ha viss respekt för att regeringen,
            vars inställning i frågan nyligen förändrats, vill dra frågan
            i långbänk genom ytterligare beredningar. Men som tur är behöver
            vi inte vänta på regeringen.
          </note>
          <note>
            Sverigedemokraterna är angelägna om att få den här förändringen
            på plats, så därför, fru talman, yrkar jag bifall till utskottets
            förslag.
          </note>
          <note>
            (Applåder)
          </note>
          <note>
            I detta anförande instämde Patrick Reslow (-).
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 december.)
          </note>
          <note>
            § 20 Bordläggning
          </note>
          <note>
            Följande dokument anmäldes och bordlades:
          </note>
          <note>
            Motioner
          </note>
          <note>
            med anledning av prop. 2017/18:40 En ny beslutsprocess för den
            högspecialiserade vården
          </note>
          <note>
            2017/18:3942 av Per Ramhorn m.fl. (SD)
          </note>
          <note>
            2017/18:3943 av Karin Rågsjö m.fl. (V)
          </note>
          <note>
            2017/18:3944 av Emma Henriksson m.fl. (KD, C, M, L)
          </note>
          <note>
            med anledning av prop. 2017/18:45 En ny organisation för etikprövning
            av forskning som avser människor
          </note>
          <note>
            2017/18:3946 av Christer Nylander m.fl. (L, M, C, KD)
          </note>
          <note>
            med anledning av prop. 2017/18:55 Ökad insyn i partiers finansiering
            – ett utbyggt regelverk
          </note>
          <note>
            2017/18:3945 av Olle Felten m.fl. (SD, -)
          </note>
          <note>
            2017/18:3947 av Beatrice Ask m.fl. (M, C, KD)
          </note>
          <note>
            § 21 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 13 december
          </note>
          <note>
            2017/18:277 Samhalls utveckling
          </note>
          <note>
            av Ali Esbati (V)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2017/18:278 Väg- och järnvägsinvesteringar
          </note>
          <note>
            av Christian Holm Barenfeld (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:279 Mikroplast
          </note>
          <note>
            av Jesper Skalberg Karlsson (M)
          </note>
          <note>
            till miljöminister Karolina Skog (MP)
          </note>
          <note>
            2017/18:280 Hantering av dieselfusket
          </note>
          <note>
            av Maria Malmer Stenergard (M)
          </note>
          <note>
            till miljöminister Karolina Skog (MP)
          </note>
          <note>
            2017/18:281 Gotland som föregångare i fråga om förnybar energi
          </note>
          <note>
            av Emma Wallrup (V)
          </note>
          <note>
            till statsrådet Ibrahim Baylan (S)
          </note>
          <note>
            2017/18:282 Lantmäteriets handläggningstider
          </note>
          <note>
            av Lars Beckman (M)
          </note>
          <note>
            till statsrådet Peter Eriksson (MP)
          </note>
          <note>
            § 22 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 13 december
          </note>
          <note>
            2017/18:458 Ökat stöd för att skydda judiska institutioner
          </note>
          <note>
            av Birgitta Ohlsson (L)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:459 Arbetsförmedlingens starta-eget-kurser
          </note>
          <note>
            av Lars Beckman (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2017/18:460 Högre utbildning inom offentlig upphandling
          </note>
          <note>
            av Maria Plass (M)
          </note>
          <note>
            till statsrådet Helene Hellmark Knutsson (S)
          </note>
          <note>
            2017/18:461 Betalningen av trängselavgifter
          </note>
          <note>
            av Sten Bergheden (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:462 Sena EU-utbetalningar till lantbrukare
          </note>
          <note>
            av Sten Bergheden (M)
          </note>
          <note>
            till statsrådet Sven-Erik Bucht (S)
          </note>
          <note>
            2017/18:463 EU-perspektivet inom infrastrukturen
          </note>
          <note>
            av Christian Holm Barenfeld (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:464 Kapaciteten på Citybanan
          </note>
          <note>
            av Jakob Forssmed (KD)
          </note>
          <note>
            till statsrådet Tomas Eneroth (S)
          </note>
          <note>
            2017/18:465 Postnords brevkvalitet för inrikespost
          </note>
          <note>
            av Erik Ottoson (M)
          </note>
          <note>
            till statsrådet Peter Eriksson (MP)
          </note>
          <note>
            2017/18:466 Antibiotikaresistens
          </note>
          <note>
            av Åsa Coenraads (M)
          </note>
          <note>
            till socialminister Annika Strandhäll (S)
          </note>
          <note>
            2017/18:467 Kvalitetsmätning inom vård och omsorg
          </note>
          <note>
            av Camilla Waltersson Grönvall (M)
          </note>
          <note>
            till socialminister Annika Strandhäll (S)
          </note>
          <note>
            2017/18:468 Lokala bankkontor
          </note>
          <note>
            av Lars Mejern Larsson (S)
          </note>
          <note>
            till statsrådet Per Bolund (MP)
          </note>
          <note>
            2017/18:469 Mål för forskning och utveckling
          </note>
          <note>
            av Betty Malmberg (M)
          </note>
          <note>
            till statsrådet Helene Hellmark Knutsson (S)
          </note>
          <note>
            2017/18:470 Utbetalningsvillkoren för tjänstepension
          </note>
          <note>
            av Sten Bergheden (M)
          </note>
          <note>
            till socialminister Annika Strandhäll (S)
          </note>
          <note>
            2017/18:471 Kvalitet och kompetens i skönhetsbranschen
          </note>
          <note>
            av Cecilia Widegren (M)
          </note>
          <note>
            till socialminister Annika Strandhäll (S)
          </note>
          <note>
            2017/18:472 Bedrägerier kopplade till bilägande
          </note>
          <note>
            av Boriana Åberg (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:473 Höjda farledsavgifter
          </note>
          <note>
            av Roland Utbult (KD)
          </note>
          <note>
            till statsrådet Tomas Eneroth (S)
          </note>
          <note>
            § 23 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 13 december
          </note>
          <note>
            2017/18:302 Arbetet för en lokalisering av Europeiska läkemedelsmyndigheten
            till Skandinavien
          </note>
          <note>
            av Jonas Jacobsson Gjörtler (M)
          </note>
          <note>
            till statsrådet Ann Linde (S)
          </note>
          <note>
            2017/18:309 Sveriges ställningstagande gällande EMA:s lokalisering
          </note>
          <note>
            av Boriana Åberg (M)
          </note>
          <note>
            till statsrådet Ann Linde (S)
          </note>
          <note>
            2017/18:321 Placeringen av EMA
          </note>
          <note>
            av Ann-Charlotte Hammar Johnsson (M)
          </note>
          <note>
            till statsrådet Ann Linde (S)
          </note>
          <note>
            2017/18:327 Tillstånd för råttbekämpning
          </note>
          <note>
            av Marianne Pettersson (S)
          </note>
          <note>
            till socialminister Annika Strandhäll (S)
          </note>
          <note>
            2017/18:356 Placeringen av EMA
          </note>
          <note>
            av Gunilla Nordgren (M)
          </note>
          <note>
            till statsrådet Ann Linde (S)
          </note>
          <note>
            2017/18:370 Medicinsk åldersbedömning av ensamkommande
          </note>
          <note>
            av Dennis Dioukarev (SD)
          </note>
          <note>
            till statsrådet Heléne Fritzon (S)
          </note>
          <note>
            2017/18:384 Skyddsjakt på varg
          </note>
          <note>
            av Magnus Persson (SD)
          </note>
          <note>
            till miljöminister Karolina Skog (MP)
          </note>
          <note>
            2017/18:359 Hållbar utveckling på högskolenivå
          </note>
          <note>
            av Betty Malmberg (M)
          </note>
          <note>
            till statsrådet Helene Hellmark Knutsson (S)
          </note>
          <note>
            2017/18:385 Kontroll över svenskt bistånd
          </note>
          <note>
            av Magnus Persson (SD)
          </note>
          <note>
            till statsrådet Isabella Lövin (MP)
          </note>
          <note>
            2017/18:362 De långa handläggningstiderna för anhöriginvandring
          </note>
          <note>
            av Helena Lindahl (C)
          </note>
          <note>
            till statsrådet Heléne Fritzon (S)
          </note>
          <note>
            2017/18:363 Könsstympning
          </note>
          <note>
            av Désirée Pethrus (KD)
          </note>
          <note>
            till socialminister Annika Strandhäll (S)
          </note>
          <note>
            2017/18:364 Skatteregler vid försäljning av bostadsrätt
          </note>
          <note>
            av Gunilla Nordgren (M)
          </note>
          <note>
            till finansminister Magdalena Andersson (S)
          </note>
          <note>
            2017/18:366 Förtroendet för rikspolischefen
          </note>
          <note>
            av Jesper Skalberg Karlsson (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:368 #Metoo och Försvarsmakten
          </note>
          <note>
            av Daniel Bäckström (C)
          </note>
          <note>
            till försvarsminister Peter Hultqvist (S)
          </note>
          <note>
            2017/18:369 Stort antal oavslutade förundersökningar i Malmö
          </note>
          <note>
            av Boriana Åberg (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:371 Antalet häktade i Malmö
          </note>
          <note>
            av Boriana Åberg (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:379 Definitionen av synnerligen grovt vapenbrott
          </note>
          <note>
            av Boriana Åberg (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:373 Åtgärder inom hälso- och sjukvården för transpersoners
            levnadsvillkor
          </note>
          <note>
            av Anna Wallentheim (S)
          </note>
          <note>
            till socialminister Annika Strandhäll (S)
          </note>
          <note>
            2017/18:374 Arbetskraftsinvandring
          </note>
          <note>
            av Cecilia Widegren (M)
          </note>
          <note>
            till statsrådet Heléne Fritzon (S)
          </note>
          <note>
            2017/18:375 Regeringens syn på ett svenskt medlemskap i bankunio
            ­ nen
          </note>
          <note>
            av Dennis Dioukarev (SD)
          </note>
          <note>
            till statsrådet Per Bolund (MP)
          </note>
          <note>
            2017/18:377 Sysselsättningsgapet
          </note>
          <note>
            av Dennis Dioukarev (SD)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2017/18:376 Klimateffektiv politik
          </note>
          <note>
            av Dennis Dioukarev (SD)
          </note>
          <note>
            till miljöminister Karolina Skog (MP)
          </note>
          <note>
            2017/18:378 Sveriges förmåga att bistå i humanitära katastrofer
          </note>
          <note>
            av Dennis Dioukarev (SD)
          </note>
          <note>
            till statsrådet Isabella Lövin (MP)
          </note>
          <note>
            2017/18:381 Samma rätt till akut vård för alla barn
          </note>
          <note>
            av Katarina Brännström (M)
          </note>
          <note>
            till statsrådet Åsa Regnér (S)
          </note>
          <note>
            2017/18:382 Samverkan kring bristyrken
          </note>
          <note>
            av Cecilia Widegren (M)
          </note>
          <note>
            till statsrådet Heléne Fritzon (S)
          </note>
          <note>
            2017/18:383 Strategi för ESS
          </note>
          <note>
            av Betty Malmberg (M)
          </note>
          <note>
            till statsrådet Helene Hellmark Knutsson (S)
          </note>
          <note>
            2017/18:360 Skatt på småsparande
          </note>
          <note>
            av Cecilia Widegren (M)
          </note>
          <note>
            till finansminister Magdalena Andersson (S)
          </note>
          <note>
            2017/18:386 Dubbelbeskattning av småsparare
          </note>
          <note>
            av Cecilia Widegren (M)
          </note>
          <note>
            till finansminister Magdalena Andersson (S)
          </note>
          <note>
            2017/18:391 Sveriges migrationspolitik
          </note>
          <note>
            av Markus Wiechel (SD)
          </note>
          <note>
            till statsrådet Heléne Fritzon (S)
          </note>
          <note>
            2017/18:392 Läkemedelsklassning av kosttillskott
          </note>
          <note>
            av Markus Wiechel (SD)
          </note>
          <note>
            till socialminister Annika Strandhäll (S)
          </note>
          <note>
            2017/18:393 Migrationsverkets skuld till kommunerna
          </note>
          <note>
            av Gunilla Nordgren (M)
          </note>
          <note>
            till statsrådet Heléne Fritzon (S)
          </note>
          <note>
            2017/18:394 UD:s hantering av dokumentation och information
          </note>
          <note>
            av Björn Söder (SD)
          </note>
          <note>
            till utrikesminister Margot Wallström (S)
          </note>
          <note>
            2017/18:397 DN:s artiklar om säkerhetsrådskampanjen
          </note>
          <note>
            av Sofia Damm (KD)
          </note>
          <note>
            till utrikesminister Margot Wallström (S)
          </note>
          <note>
            2017/18:399 Unga företagare
          </note>
          <note>
            av Cecilia Widegren (M)
          </note>
          <note>
            till finansminister Magdalena Andersson (S)
          </note>
          <note>
            2017/18:400 UF-företagande
          </note>
          <note>
            av Cecilia Widegren (M)
          </note>
          <note>
            till finansminister Magdalena Andersson (S)
          </note>
          <note>
            2017/18:387 Barns rätt till information samt kontakt med en frihetsberövad
            förälder
          </note>
          <note>
            av Linda Snecker (V)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:389 Respekten för demokratin i Honduras
          </note>
          <note>
            av Yasmine Posio Nilsson (V)
          </note>
          <note>
            till utrikesminister Margot Wallström (S)
          </note>
          <note>
            2017/18:388 Vattenfall och övergrepp mot de mänskliga rättigheterna
          </note>
          <note>
            av Jens Holm (V)
          </note>
          <note>
            till närings- och innovationsminister Mikael Damberg (S)
          </note>
          <note>
            2017/18:390 Regeringens rutiner för utdelning av ordnar
          </note>
          <note>
            av Kristina Yngwe (C)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2017/18:415 Statistik om kusingifte
          </note>
          <note>
            av Jonas Millard (SD)
          </note>
          <note>
            till statsrådet Ardalan Shekarabi (S)
          </note>
          <note>
            2017/18:395 Säkerhetsskyddsförordningen
          </note>
          <note>
            av Tomas Tobé (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:396 Försenade utbetalningar av EU-stöd till lantbrukare
          </note>
          <note>
            av Sten Bergheden (M)
          </note>
          <note>
            till statsrådet Sven-Erik Bucht (S)
          </note>
          <note>
            2017/18:398 Skatteregler för skogsbrukare och andra fastighetsägare
          </note>
          <note>
            av Jörgen Warborn (M)
          </note>
          <note>
            till finansminister Magdalena Andersson (S)
          </note>
          <note>
            2017/18:401 Kronofogdens specialindrivning
          </note>
          <note>
            av Maria Malmer Stenergard (M)
          </note>
          <note>
            till finansminister Magdalena Andersson (S)
          </note>
          <note>
            2017/18:403 Placeringen av EMA
          </note>
          <note>
            av Gunilla Nordgren (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2017/18:408 Personalmissbruk inom vården
          </note>
          <note>
            av Ann-Charlotte Hammar Johnsson (M)
          </note>
          <note>
            till statsrådet Åsa Regnér (S)
          </note>
          <note>
            2017/18:407 Ökat antal hivpositiva i Europa
          </note>
          <note>
            av Margareta Cederfelt (M)
          </note>
          <note>
            till socialminister Annika Strandhäll (S)
          </note>
          <note>
            2017/18:409 Kommuners hantering av gifta barn
          </note>
          <note>
            av Margareta Cederfelt (M)
          </note>
          <note>
            till statsrådet Åsa Regnér (S)
          </note>
          <note>
            2017/18:410 Förmånsbeskattning av privat hälso- och sjukvårdsförsäkring
          </note>
          <note>
            av Margareta Cederfelt (M)
          </note>
          <note>
            till finansminister Magdalena Andersson (S)
          </note>
          <note>
            2017/18:411 Färre överlämnade ärenden till åklagare
          </note>
          <note>
            av Roger Haddad (L)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:412 Landeryds stationshus som byggnadsminne
          </note>
          <note>
            av Bengt Eliasson (L)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2017/18:413 Upprustning av X 2000
          </note>
          <note>
            av Maria Malmer Stenergard (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2017/18:414 Svensk biogasproduktion i kris
          </note>
          <note>
            av Rickard Nordin (C)
          </note>
          <note>
            till statsrådet Ibrahim Baylan (S)
          </note>
          <note>
            2017/18:417 Bristen på tillgång till kontanter
          </note>
          <note>
            av Håkan Svenneling (V)
          </note>
          <note>
            till statsrådet Per Bolund (MP)
          </note>
          <note>
            2017/18:418 Jämställdhet inom de gröna näringarna
          </note>
          <note>
            av Kristina Yngwe (C)
          </note>
          <note>
            till statsrådet Sven-Erik Bucht (S)
          </note>
          <note>
            2017/18:419 Unga hushåll på bostadsmarknaden
          </note>
          <note>
            av Dennis Dioukarev (SD)
          </note>
          <note>
            till statsrådet Per Bolund (MP)
          </note>
          <note>
            2017/18:420 Sveriges ambassad till Jerusalem
          </note>
          <note>
            av Dennis Dioukarev (SD)
          </note>
          <note>
            till utrikesminister Margot Wallström (S)
          </note>
          <note>
            2017/18:421 En human flyktingpolitik
          </note>
          <note>
            av Dennis Dioukarev (SD)
          </note>
          <note>
            till statsrådet Heléne Fritzon (S)
          </note>
          <note>
            2017/18:422 Polisresurser i Jämtlands län
          </note>
          <note>
            av Saila Quicklund (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:423 Villkorade kommunala assistansbeslut
          </note>
          <note>
            av Bengt Eliasson (L)
          </note>
          <note>
            till statsrådet Åsa Regnér (S)
          </note>
          <note>
            2017/18:424 Barnäktenskap
          </note>
          <note>
            av Mikael Eskilandersson (SD)
          </note>
          <note>
            till statsrådet Heléne Fritzon (S)
          </note>
          <note>
            2017/18:425 Effekten för ESS
          </note>
          <note>
            av Betty Malmberg (M)
          </note>
          <note>
            till statsrådet Helene Hellmark Knutsson (S)
          </note>
          <note>
            2017/18:426 Skolplikt
          </note>
          <note>
            av Helene Petersson i Stockaryd (S)
          </note>
          <note>
            till utbildningsminister Gustav Fridolin (MP)
          </note>
          <note>
            2017/18:427 Polisens tillgång till information från datalagring
          </note>
          <note>
            av Tomas Tobé (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            § 24 Kammaren åtskildes kl. 17.14.
          </note>
          <note>
            Sammanträdet leddes
          </note>
          <note>
            av talmannen från dess början till och med § 12 anf. 22 (delvis),
          </note>
          <note>
            av tredje vice talmannen därefter till och med § 12 anf. 55 (delvis),
          </note>
          <note>
            av förste vice talmannen därefter till ajourneringen kl. 13.53,
          </note>
          <note>
            av talmannen därefter till och med § 14 anf. 153 (delvis) ,
          </note>
          <note>
            av tredje vice talmannen därefter till och med § 19 anf. 186
            och
          </note>
          <note>
            av förste vice talmannen därefter till dess slut.
          </note>
          <note>
            Vid protokollet
          </note>
          <note>
            ANN LARSSON
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Val av justitieombudsman
          </note>
          <note>
            Anf. 1 BEATRICE ASK (M)
          </note>
          <note>
            § 2 Justering av protokoll
          </note>
          <note>
            § 3 Avsägelser
          </note>
          <note>
            § 4 Anmälan om kompletteringsval
          </note>
          <note>
            § 5 Meddelande om aktuell debatt om antisemitism i Sverige
          </note>
          <note>
            § 6 Anmälan om subsidiaritetsprövningar
          </note>
          <note>
            § 7 Anmälan om fördröjt svar på interpellation
          </note>
          <note>
            § 8 Anmälan om faktapromemoria
          </note>
          <note>
            § 9 Ärende för hänvisning till utskott
          </note>
          <note>
            § 10 Ärenden för bordläggning
          </note>
          <note>
            § 11 Ekonomisk trygghet vid sjukdom och funktionsnedsättning
          </note>
          <note>
            Socialförsäkringsutskottets betänkande 2017/18:SfU1
          </note>
          <note>
            Anf. 2 HELENA BONNIER (M)
          </note>
          <note>
            Anf. 3 JENNIE ÅFELDT (SD)
          </note>
          <note>
            Anf. 4 ROSSANA DINAMARCA (V)
          </note>
          <note>
            Anf. 5 EMMA CARLSSON LÖFDAHL (L)
          </note>
          <note>
            Anf. 6 ARON MODIG (KD)
          </note>
          <note>
            Anf. 7 KERSTIN NILSSON (S)
          </note>
          <note>
            Anf. 8 HELENA BONNIER (M) replik
          </note>
          <note>
            Anf. 9 KERSTIN NILSSON (S) replik
          </note>
          <note>
            Anf. 10 HELENA BONNIER (M) replik
          </note>
          <note>
            Anf. 11 KERSTIN NILSSON (S) replik
          </note>
          <note>
            Anf. 12 RICKARD PERSSON (MP)
          </note>
          <note>
            Anf. 13 MARIE OLSSON (S)
          </note>
          <note>
            Anf. 14 ANNIKA LILLEMETS (MP)
          </note>
          <note>
            Anf. 15 SOLVEIG ZANDER (C)
          </note>
          <note>
            Anf. 16 MARIE OLSSON (S) replik
          </note>
          <note>
            Anf. 17 SOLVEIG ZANDER (C) replik
          </note>
          <note>
            Anf. 18 MARIE OLSSON (S) replik
          </note>
          <note>
            Anf. 19 SOLVEIG ZANDER (C) replik
          </note>
          <note>
            (Beslut fattades under § 16.)
          </note>
          <note>
            § 12 Utbildning och universitetsforskning
          </note>
          <note>
            Utbildningsutskottets betänkande 2017/18:UbU1
          </note>
          <note>
            Anf. 20 ERIK BENGTZBOE (M)
          </note>
          <note>
            Anf. 21 STEFAN JAKOBSSON (SD)
          </note>
          <note>
            Anf. 22 ERIK BENGTZBOE (M) replik
          </note>
          <note>
            Anf. 23 STEFAN JAKOBSSON (SD) replik
          </note>
          <note>
            Anf. 24 ERIK BENGTZBOE (M) replik
          </note>
          <note>
            Anf. 25 STEFAN JAKOBSSON (SD) replik
          </note>
          <note>
            Anf. 26 ULRIKA CARLSSON i Skövde (C)
          </note>
          <note>
            Anf. 27 CHRISTER NYLANDER (L)
          </note>
          <note>
            Anf. 28 ANNIKA ECLUND (KD)
          </note>
          <note>
            Anf. 29 LENA HALLENGREN (S)
          </note>
          <note>
            Anf. 30 ERIK BENGTZBOE (M) replik
          </note>
          <note>
            Anf. 31 LENA HALLENGREN (S) replik
          </note>
          <note>
            Anf. 32 ERIK BENGTZBOE (M) replik
          </note>
          <note>
            Anf. 33 LENA HALLENGREN (S) replik
          </note>
          <note>
            Anf. 34 ELISABET KNUTSSON (MP)
          </note>
          <note>
            Anf. 35 ULRIKA CARLSSON i Skövde (C) replik
          </note>
          <note>
            Anf. 36 ELISABET KNUTSSON (MP) replik
          </note>
          <note>
            Anf. 37 ULRIKA CARLSSON i Skövde (C) replik
          </note>
          <note>
            Anf. 38 ELISABET KNUTSSON (MP) replik
          </note>
          <note>
            Anf. 39 DANIEL RIAZAT (V)
          </note>
          <note>
            Anf. 40 Statsrådet ANNA EKSTRÖM (S)
          </note>
          <note>
            Anf. 41 CHRISTER NYLANDER (L) replik
          </note>
          <note>
            Anf. 42 Statsrådet ANNA EKSTRÖM (S) replik
          </note>
          <note>
            Anf. 43 CHRISTER NYLANDER (L) replik
          </note>
          <note>
            Anf. 44 Statsrådet ANNA EKSTRÖM (S) replik
          </note>
          <note>
            Anf. 45 ANNIKA ECLUND (KD) replik
          </note>
          <note>
            Anf. 46 Statsrådet ANNA EKSTRÖM (S) replik
          </note>
          <note>
            Anf. 47 ANNIKA ECLUND (KD) replik
          </note>
          <note>
            Anf. 48 Statsrådet ANNA EKSTRÖM (S) replik
          </note>
          <note>
            Anf. 49 ERIK BENGTZBOE (M) replik
          </note>
          <note>
            Anf. 50 Statsrådet ANNA EKSTRÖM (S) replik
          </note>
          <note>
            Anf. 51 ERIK BENGTZBOE (M) replik
          </note>
          <note>
            Anf. 52 Statsrådet ANNA EKSTRÖM (S) replik
          </note>
          <note>
            Anf. 53 ULRIKA CARLSSON i Skövde (C) replik
          </note>
          <note>
            Anf. 54 Statsrådet ANNA EKSTRÖM (S) replik
          </note>
          <note>
            Anf. 55 ULRIKA CARLSSON i Skövde (C) replik
          </note>
          <note>
            Anf. 56 Statsrådet ANNA EKSTRÖM (S) replik
          </note>
          <note>
            Anf. 57 BETTY MALMBERG (M)
          </note>
          <note>
            Anf. 58 ROBERT STENKVIST (SD)
          </note>
          <note>
            Anf. 59 DANIEL RIAZAT (V) replik
          </note>
          <note>
            Anf. 60 ROBERT STENKVIST (SD) replik
          </note>
          <note>
            Anf. 61 DANIEL RIAZAT (V) replik
          </note>
          <note>
            Anf. 62 ROBERT STENKVIST (SD) replik
          </note>
          <note>
            Anf. 63 BETTY MALMBERG (M) replik
          </note>
          <note>
            Anf. 64 ROBERT STENKVIST (SD) replik
          </note>
          <note>
            Anf. 65 BETTY MALMBERG (M) replik
          </note>
          <note>
            Anf. 66 ROBERT STENKVIST (SD) replik
          </note>
          <note>
            Anf. 67 LENA HALLENGREN (S) replik
          </note>
          <note>
            Anf. 68 ROBERT STENKVIST (SD) replik
          </note>
          <note>
            Anf. 69 LENA HALLENGREN (S) replik
          </note>
          <note>
            Anf. 70 ROBERT STENKVIST (SD) replik
          </note>
          <note>
            Anf. 71 FREDRIK CHRISTENSSON (C)
          </note>
          <note>
            (forts. § 14)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 13 Frågestund
          </note>
          <note>
            Anf. 72 TALMANNEN
          </note>
          <note>
            Åtgärder för att minska vårdköerna
          </note>
          <note>
            Anf. 73 CAMILLA WALTERSSON GRÖNVALL (M)
          </note>
          <note>
            Anf. 74 Socialminister ANNIKA STRANDHÄLL (S)
          </note>
          <note>
            Anf. 75 CAMILLA WALTERSSON GRÖNVALL (M)
          </note>
          <note>
            Anf. 76 Socialminister ANNIKA STRANDHÄLL (S)
          </note>
          <note>
            Kontroll av statligt stöd till antidemokratiska organisationer
          </note>
          <note>
            Anf. 77 SARA-LENA BJÄLKÖ (SD)
          </note>
          <note>
            Anf. 78 Närings- och innovationsminister MIKAEL DAMBERG (S)
          </note>
          <note>
            Anf. 79 SARA-LENA BJÄLKÖ (SD)
          </note>
          <note>
            Anf. 80 Närings- och innovationsminister MIKAEL DAMBERG (S)
          </note>
          <note>
            Förbättrad infrastruktur för sjöfarten
          </note>
          <note>
            Anf. 81 NINA LUNDSTRÖM (L)
          </note>
          <note>
            Anf. 82 Statsrådet TOMAS ENEROTH (S)
          </note>
          <note>
            Anf. 83 NINA LUNDSTRÖM (L)
          </note>
          <note>
            Anf. 84 Statsrådet TOMAS ENEROTH (S)
          </note>
          <note>
            Reformerat stöd till personer med funktionsnedsättning
          </note>
          <note>
            Anf. 85 SOLVEIG ZANDER (C)
          </note>
          <note>
            Anf. 86 Socialminister ANNIKA STRANDHÄLL (S)
          </note>
          <note>
            Anf. 87 SOLVEIG ZANDER (C)
          </note>
          <note>
            Anf. 88 Socialminister ANNIKA STRANDHÄLL (S)
          </note>
          <note>
            Etableringsanställningar
          </note>
          <note>
            Anf. 89 ÅSA WESTLUND (S)
          </note>
          <note>
            Anf. 90 Närings- och innovationsminister MIKAEL DAMBERG (S)
          </note>
          <note>
            Anf. 91 ÅSA WESTLUND (S)
          </note>
          <note>
            Anf. 92 Närings- och innovationsminister MIKAEL DAMBERG (S)
          </note>
          <note>
            Utredningen om organdonation
          </note>
          <note>
            Anf. 93 PENILLA GUNTHER (KD)
          </note>
          <note>
            Anf. 94 Socialminister ANNIKA STRANDHÄLL (S)
          </note>
          <note>
            Anf. 95 PENILLA GUNTHER (KD)
          </note>
          <note>
            Anf. 96 Socialminister ANNIKA STRANDHÄLL (S)
          </note>
          <note>
            Insatser mot otrygghet kopplad till biltrafik
          </note>
          <note>
            Anf. 97 RASMUS LING (MP)
          </note>
          <note>
            Anf. 98 Statsrådet TOMAS ENEROTH (S)
          </note>
          <note>
            Anf. 99 RASMUS LING (MP)
          </note>
          <note>
            Anf. 100 Statsrådet TOMAS ENEROTH (S)
          </note>
          <note>
            Satsning på förlossningsvården i Stockholms läns landsting
          </note>
          <note>
            Anf. 101 KARIN RÅGSJÖ (V)
          </note>
          <note>
            Anf. 102 Socialminister ANNIKA STRANDHÄLL (S)
          </note>
          <note>
            Anf. 103 KARIN RÅGSJÖ (V)
          </note>
          <note>
            Anf. 104 Socialminister ANNIKA STRANDHÄLL (S)
          </note>
          <note>
            Socialdemokraternas vallöften om lärarutbildningen
          </note>
          <note>
            Anf. 105 MARIA STOCKHAUS (M)
          </note>
          <note>
            Anf. 106 Statsrådet HELENE HELLMARK KNUTSSON (S)
          </note>
          <note>
            Anf. 107 MARIA STOCKHAUS (M)
          </note>
          <note>
            Anf. 108 Statsrådet HELENE HELLMARK KNUTSSON (S)
          </note>
          <note>
            Situationen i vården under jul- och nyårshelgerna
          </note>
          <note>
            Anf. 109 CHRISTINA ÖSTBERG (SD)
          </note>
          <note>
            Anf. 110 Socialminister ANNIKA STRANDHÄLL (S)
          </note>
          <note>
            Anf. 111 CHRISTINA ÖSTBERG (SD)
          </note>
          <note>
            Anf. 112 Socialminister ANNIKA STRANDHÄLL (S)
          </note>
          <note>
            Fungerande infrastruktur under vintermånaderna
          </note>
          <note>
            Anf. 113 JASENKO OMANOVIC (S)
          </note>
          <note>
            Anf. 114 Statsrådet TOMAS ENEROTH (S)
          </note>
          <note>
            Anf. 115 JASENKO OMANOVIC (S)
          </note>
          <note>
            Anf. 116 Statsrådet TOMAS ENEROTH (S)
          </note>
          <note>
            Bättre förutsättningar för ett längre arbetsliv
          </note>
          <note>
            Anf. 117 BARBRO WESTERHOLM (L)
          </note>
          <note>
            Anf. 118 Socialminister ANNIKA STRANDHÄLL (S)
          </note>
          <note>
            Anf. 119 BARBRO WESTERHOLM (L)
          </note>
          <note>
            Anf. 120 Socialminister ANNIKA STRANDHÄLL (S)
          </note>
          <note>
            Sjöräddningens bemanning
          </note>
          <note>
            Anf. 121 MIKAEL OSCARSSON (KD)
          </note>
          <note>
            Anf. 122 Statsrådet TOMAS ENEROTH (S)
          </note>
          <note>
            Anf. 123 MIKAEL OSCARSSON (KD)
          </note>
          <note>
            Anf. 124 Statsrådet TOMAS ENEROTH (S)
          </note>
          <note>
            Statsbidrag till flygplatser och effekterna av flygskatten
          </note>
          <note>
            Anf. 125 ANDERS ÅKESSON (C)
          </note>
          <note>
            Anf. 126 Statsrådet TOMAS ENEROTH (S)
          </note>
          <note>
            Användningen av medel till forskning och utbildning
          </note>
          <note>
            Anf. 127 IDA DROUGGE (M)
          </note>
          <note>
            Anf. 128 Statsrådet HELENE HELLMARK KNUTSSON (S)
          </note>
          <note>
            Brexits följder för life science-sektorn
          </note>
          <note>
            Anf. 129 PER-ARNE HÅKANSSON (S)
          </note>
          <note>
            Anf. 130 Närings- och innovationsminister MIKAEL DAMBERG (S)
          </note>
          <note>
            Miljözoner
          </note>
          <note>
            Anf. 131 JESSICA ROSENCRANTZ (M)
          </note>
          <note>
            Anf. 132 Statsrådet TOMAS ENEROTH (S)
          </note>
          <note>
            Könsskillnader i synen på forskning
          </note>
          <note>
            Anf. 133 GUNILLA SVANTORP (S)
          </note>
          <note>
            Anf. 134 Statsrådet HELENE HELLMARK KNUTSSON (S)
          </note>
          <note>
            Tidsplanen för Ostlänken
          </note>
          <note>
            Anf. 135 JOHN WIDEGREN (M)
          </note>
          <note>
            Anf. 136 Statsrådet TOMAS ENEROTH (S)
          </note>
          <note>
            En rättssäker och ekonomiskt trygg sjukförsäkring
          </note>
          <note>
            Anf. 137 EVA-LENA JANSSON (S)
          </note>
          <note>
            Anf. 138 Socialminister ANNIKA STRANDHÄLL (S)
          </note>
          <note>
            Statens skulder till privata assistansföretag
          </note>
          <note>
            Anf. 139 LARS BECKMAN (M)
          </note>
          <note>
            Anf. 140 Närings- och innovationsminister MIKAEL DAMBERG (S)
          </note>
          <note>
            Regeringens åtgärder för att motverka våldet i samhället
          </note>
          <note>
            Anf. 141 TERES LINDBERG (S)
          </note>
          <note>
            Anf. 142 Närings- och innovationsminister MIKAEL DAMBERG (S)
          </note>
          <note>
            Nollvisionen
          </note>
          <note>
            Anf. 143 JOHAN ANDERSSON (S)
          </note>
          <note>
            Anf. 144 Statsrådet TOMAS ENEROTH (S)
          </note>
          <note>
            Förebyggande arbete mot stressrelaterade sjukdomar
          </note>
          <note>
            Anf. 145 PHIA ANDERSSON (S)
          </note>
          <note>
            Anf. 146 Socialminister ANNIKA STRANDHÄLL (S)
          </note>
          <note>
            Gröna jobb och en förbättrad kompetensförsörjning
          </note>
          <note>
            Anf. 147 ÅSA ERIKSSON (S)
          </note>
          <note>
            Anf. 148 Närings- och innovationsminister MIKAEL DAMBERG (S)
          </note>
          <note>
            Illegala trafikskolor
          </note>
          <note>
            Anf. 149 INGELA NYLUND WATZ (S)
          </note>
          <note>
            Anf. 150 Statsrådet TOMAS ENEROTH (S)
          </note>
          <note>
            Privata behandlingshems vinster
          </note>
          <note>
            Anf. 151 EMILIA TÖYRÄ (S)
          </note>
          <note>
            Anf. 152 Socialminister ANNIKA STRANDHÄLL (S)
          </note>
          <note>
            § 14 (forts. från § 12) Utbildning och universitetsforskning
            (forts. UbU1)
          </note>
          <note>
            Anf. 153 MAGNUS OSCARSSON (KD)
          </note>
          <note>
            Anf. 154 THOMAS STRAND (S)
          </note>
          <note>
            Anf. 155 BETTY MALMBERG (M) replik
          </note>
          <note>
            Anf. 156 THOMAS STRAND (S) replik
          </note>
          <note>
            Anf. 157 BETTY MALMBERG (M) replik
          </note>
          <note>
            Anf. 158 THOMAS STRAND (S) replik
          </note>
          <note>
            Anf. 159 CHRISTER NYLANDER (L) replik
          </note>
          <note>
            Anf. 160 THOMAS STRAND (S) replik
          </note>
          <note>
            Anf. 161 CHRISTER NYLANDER (L) replik
          </note>
          <note>
            Anf. 162 THOMAS STRAND (S) replik
          </note>
          <note>
            Anf. 163 FREDRIK CHRISTENSSON (C) replik
          </note>
          <note>
            Anf. 164 THOMAS STRAND (S) replik
          </note>
          <note>
            Anf. 165 FREDRIK CHRISTENSSON (C) replik
          </note>
          <note>
            Anf. 166 THOMAS STRAND (S) replik
          </note>
          <note>
            (forts. § 17)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 15 Beslut om ärenden som slutdebatterats den 13 december
          </note>
          <note>
            SoU1 Utgiftsområde 9 Hälsovård, sjukvård och social omsorg
          </note>
          <note>
            UbU2 Utgiftsområde 15 Studiestöd
          </note>
          <note>
            CU7 Associationsrätt
          </note>
          <note>
            § 16 Beslut om ärende som slutdebatterats vid dagens sammanträde
          </note>
          <note>
            SfU1 Utgiftsområde 10 Ekonomisk trygghet vid sjukdom och funktionsnedsättning
          </note>
          <note>
            § 17 (forts. från § 14) Utbildning och universitetsforskning
            (forts. UbU1)
          </note>
          <note>
            Anf. 167 Statsrådet HELENE HELLMARK KNUTSSON (S)
          </note>
          <note>
            Anf. 168 BETTY MALMBERG (M) replik
          </note>
          <note>
            Anf. 169 Statsrådet HELENE HELLMARK KNUTSSON (S) replik
          </note>
          <note>
            Anf. 170 BETTY MALMBERG (M) replik
          </note>
          <note>
            Anf. 171 Statsrådet HELENE HELLMARK KNUTSSON (S) replik
          </note>
          <note>
            Anf. 172 FREDRIK CHRISTENSSON (C) replik
          </note>
          <note>
            Anf. 173 Statsrådet HELENE HELLMARK KNUTSSON (S) replik
          </note>
          <note>
            Anf. 174 FREDRIK CHRISTENSSON (C) replik
          </note>
          <note>
            Anf. 175 Statsrådet HELENE HELLMARK KNUTSSON (S) replik
          </note>
          <note>
            Anf. 176 CHRISTER NYLANDER (L) replik
          </note>
          <note>
            Anf. 177 Statsrådet HELENE HELLMARK KNUTSSON (S) replik
          </note>
          <note>
            Anf. 178 CHRISTER NYLANDER (L) replik
          </note>
          <note>
            Anf. 179 Statsrådet HELENE HELLMARK KNUTSSON (S) replik
          </note>
          <note>
            Anf. 180 ANNIKA ECLUND (KD) replik
          </note>
          <note>
            Anf. 181 Statsrådet HELENE HELLMARK KNUTSSON (S) replik
          </note>
          <note>
            Anf. 182 ANNIKA ECLUND (KD) replik
          </note>
          <note>
            Anf. 183 Statsrådet HELENE HELLMARK KNUTSSON (S) replik
          </note>
          <note>
            Anf. 184 GUNILLA SVANTORP (S)
          </note>
          <note>
            (Beslut skulle fattas den 15 december.)
          </note>
          <note>
            § 18 Subsidiaritetsprövning av kommissionens förslag om översyn
            av de europeiska tillsynsmyndigheterna (Esa-myndigheterna)
          </note>
          <note>
            Finansutskottets utlåtande 2017/18:FiU31
          </note>
          <note>
            (Beslut skulle fattas den 15 december.)
          </note>
          <note>
            § 19 Polisens kameraövervakning
          </note>
          <note>
            Justitieutskottets betänkande 2017/18:JuU19
          </note>
          <note>
            Anf. 185 HELENE PETERSSON i Stockaryd (S)
          </note>
          <note>
            Anf. 186 MATS PERTOFT (MP)
          </note>
          <note>
            Anf. 187 TOMAS TOBÉ (M)
          </note>
          <note>
            Anf. 188 ADAM MARTTINEN (SD)
          </note>
          <note>
            (Beslut skulle fattas den 15 december.)
          </note>
          <note>
            § 20 Bordläggning
          </note>
          <note>
            § 21 Anmälan om interpellationer
          </note>
          <note>
            § 22 Anmälan om frågor för skriftliga svar
          </note>
          <note>
            § 23 Anmälan om skriftliga svar på frågor
          </note>
          <note>
            § 24 Kammaren åtskildes kl. 17.14.
          </note>
          <note>
            Tryck: Elanders, Vällingby 2018
          </note>
        </div>
      </body>
    </text>
  </TEI>
</teiCorpus>
