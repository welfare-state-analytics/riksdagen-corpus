<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201718</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201718</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201718--4</head>
          <docDate when="2017-09-14">2017-09-14</docDate>
        </div>
      </front>
      <body>
        <div>
          <note>
            § 1 Förnyad bordläggning
          </note>
          <note>
            Följande dokument bordlades för andra gången:
          </note>
          <note>
            Yrkandet om misstroendeförklaring mot statsminister Stefan Löfven
            (S)
          </note>
          <note>
            § 2 Anmälan om ersättare
          </note>
          <note>
            T almannen anmälde att Crister Spets (SD) skulle tjänstgöra som
            ersättare för Jeff Ahl (SD) under tiden för hans ledighet den
            1 – 31 oktober .
          </note>
          <note>
            § 3 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2016/17:623
          </note>
          <note>
            Till riksdagen
          </note>
          <note>
            Interpellation 2016/17:623 Ridning som förebyggande friskvårdsarbete
          </note>
          <note>
            av Maria Stockhaus (M)
          </note>
          <note>
            Interpellationen kommer att besvaras fredagen den 29 september
            2017.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Stockholm den 11 september 2017
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Magnus Bengtson
          </note>
          <note>
            Expeditions- och rättschef
          </note>
          <note>
            § 4 Svar på interpellation 2016/17:578 om Arbetsförmedlingens
            nedläggning av lokala kontor
          </note>
          <note type="speaker">
            Anf. 1 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Mikael Dahlqvist har frågat mig dels om jag tänker
            ta några initiativ till att få Arbetsförmedlingen att under remisstiden
            för Landsbygdskommitténs betänkande och under regeringens behandling
            av Statens servicecenters förslag bordlägga frågan om centralisering,
            dels vilka åtgärder jag avser att vidta för att säkerställa att
            Arbetsförmedlingen följer regeringens intentioner kring statlig
            närvaro.
          </note>
          <note>
            Varje år har mer än 1 miljon personer på något sätt kontakt med
            Arbetsförmedlingen, och myndigheten har flera miljoner arbetsgivarkontakter.
            Alla arbetssökande och arbetsgivare ska ha goda förutsättningar
            att komma i kontakt med myndigheten och få lämpligt stöd. Digitaliseringens
            möjligheter ska användas, men fysiska möten kommer fortsatt att
            spela en viktig roll.
          </note>
          <note>
            Det finns inte längre ett arbetsförmedlingskontor i varje kommun.
            Arbetsförmedlingen har sedan 2014 sett över och förändrat sitt
            kontorsnät i syfte att anpassa det till kundströmmarna, följa
            effekterna av digitaliseringen och skapa en grund för ett effektivt
            arbete med myndighetens uppdrag. Sedan Arbetsförmedlingen inledde
            sin översyn av kontorsnätet har stora förändringar skett i omvärlden,
            inte minst det stora antal asylsökande som har kommit till Sverige.
            De närmaste åren kommer att präglas av att många nyanlända med
            varierande utbildningsnivå och språkkunskaper ska etablera sig
            i hela landet, vilket har fått och fortsatt kommer att få stora
            konsekvenser för såväl arbetsmarknaden som kommunerna. Detta behöver
            beaktas av Arbetsförmedlingen framöver.
          </note>
          <note>
            Regeringen anser att frågan om lokalisering av arbetsförmedlingskontor
            är viktig och gav därför den 8 juni 2017 Arbetsförmedlingen i
            uppdrag att redovisa hur myndigheten säkerställer service och
            närvaro på rätt plats i hela landet, särskilt i kommuner med hög
            långtidsarbetslöshet eller många nyanlända samt i utsatta stadsdelar.
            Som en del av detta uppdrag ska myndigheten ha en dialog med kommuner
            och andra relevanta aktörer på lokal, regional och nationell nivå.
          </note>
          <note>
            Uppdraget ska redovisas i februari 2018. Arbetsförmedlingen ska
            under uppdraget inte genomföra några förändringar som leder till
            minskad statlig närvaro, utöver dem som redan har beslutats. Vid
            eventuella mindre förändringar ska myndigheten särskilt beakta
            aspekter som hög långtidsarbetslöshet, nyanländas behov samt behovet
            av myndigheters närvaro i utsatta stadsdelar, mindre kommuner
            och landsbygdskommuner.
          </note>
          <note>
            För att säkerställa och stärka tillgången till grundläggande
            statlig service i hela landet behöver vissa statliga myndigheters
            lokala serviceverksamheter organiseras på ett mer sammanhå llet
            sätt. Regeringen gav den 7 september 2017 en särskild utredare
            i uppdrag att föreslå former för en mer sammanhållen statlig service
            på lokal nivå. Utgångspunkten är förslagen från Statens servicecenter
            och Landsbygdskommittén.
          </note>
          <note>
            Avsikten är att Statens servicecenter från och med den 1 januari
            2019 ska ansvara för en samlad serviceorganisation för statlig
            lokal service. Utredaren ska i ett första steg presentera en plan
            för när de lokala kontoren ska tillhandahålla service avseende
            Försäkringskassans, Pensionsmyndighetens och Skatteverkets verksamhet.
            Sedan ska utredaren presentera en plan för när service kan tillhandahållas
            för fler myndigheters räkning, bland annat för Arbetsförmedlingen.
            En sammanhållen organisation ger bättre förutsättningar att styra
            den statliga serviceverksamheten och erbjuda statlig lokal service
            av hög kvalitet på ett mer kostnadseffektivt sätt.
          </note>
          <note type="speaker">
            Anf. 2 MIKAEL DAHLQVIST (S):
          </note>
          <note>
            Herr talman! Tack för ditt svar, arbetsmarknadsminister Ylva
            Johansson!
          </note>
          <note>
            Anledningen till min interpellation är att Arbetsförmedlingen
            hemma i Värmland har aviserat en översyn av kontoren i samtliga
            kommuner. De förändringar som föreslås är att kontoren i Grums,
            Hammarö, Kil och Munkfors tas bort. I Hammarö har kontoret redan
            stängts. Frågan har naturligtvis skapat en kraftig opinion och
            rönt stor massmedial uppmärksamhet i länet. Ansvariga kommunalråd
            i de kommuner som berörs har också haft ett flertal kontakter
            med bland annat mig.
          </note>
          <note>
            Värmland är ett stort län, i många delar glesbefolkat. Flera
            kommuner brottas med arbetslöshet, samtidigt som vi under flera
            år har tagit ett stort ansvar i flyktingfrågan. I många delar
            av kommunerna har statlig service förlorats sedan många år tillbaka.
            Som exempel kan nämnas Munkfors kommun, som är en av de orter
            som föreslås tappa Arbetsförmedlingen. Den ligger i hjärtat av
            Värmland och ha r en arbetslöshet på ungefär 11 procent och ett
            stort asylmottagande.
          </note>
          <note>
            Herr talman! Det är därför glädjande att regeringen har fört
            regionalpolitiken högt upp på agendan. Som exempel kan nämnas
            den pågående processen med utlokalisering av statliga jobb. Budskapet
            från regeringen är tydligt: Hela landet ska få del av regeringens
            positiva reformer. Att det finns statlig närvaro i kommuner ger
            inte bara bra service till invånarna – när man träffas och möts
            utvecklas samarbetet, och man får en större förståelse för varandras
            lokala situation. Det skapar bra förutsättningar för effektiva
            lokala lösningar, inte minst för Arbetsförmedlingens uppdrag.
            Man ska i detta sammanhang inte heller underskatta symbolvärdet.
          </note>
          <note>
            Som du förstår, arbetsmarknadsminister Ylva Johansson, är Arbetsförmedlingen
            en viktig spelare lokalt. I många delar av ditt interpellationssvar
            delar jag din och regeringens syn på behovet av att komma i kontakt
            med myndigheten och få lämpligt stöd. Det är också viktigt att
            lokala parametrar vägs in, exempelvis antalet asylsökande. Att
            regeringen har gett myndigheten i uppdrag att redovisa hur den
            säkerställer service och närvaro i landet är bra, och det är bra
            att det under tiden detta uppdrag pågår inte ska genomföras några
            större förändringar som leder till minskad statlig närvaro – utöver
            de beslut som redan har fattats.
          </note>
          <note>
            Jag tycker i stort att det är jättebra ambitioner och intentioner.
            Vi jobbar på. Vi har verkligen fört upp frågan om att hela landet
            ska leva. Men det som bekymrar mig, arbetsmarknadsministern, är
            detta med ” utöver de m som redan har beslutats ”. Innebär det
            att dessa fyra lokala kontor i Värmland är så att säga körda och
            kommer att läggas ned? Eller innebär det att de får respit för
            att man ska se vad som händer med utredningen framöver?
          </note>
          <note type="speaker">
            Anf. 3 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Det är en viktig fråga Mikael Dahlqvist tar upp.
            Jag hoppas att regeringen har varit tydlig med att vi vill föra
            politik för ett land som håller samman. Det handlar om att minska
            klyftorna mellan människor, men det handlar också om ett land
            som håller ihop regionalt – mellan stad och land och mellan olika
            delar av vårt land.
          </note>
          <note>
            Därför har vi tagit beslut om att utlokalisera en lång rad myndigheter,
            och det är därför Arbetsförmedlingen jobbar aktivt med att placera
            de nya servicekontor man nu bygger upp i till exempel Söderhamn
            och Lycksele. Det är alltså tydligt. Arbetsförmedlingen jobbar
            inte med centralisering och ska inte heller jobba med centralisering.
          </note>
          <note>
            Arbetsförmedlingen har dock alltid att förhålla sig till de förändringar
            som sker i samhället och förändringar i hur arbetssökande och
            arbetsgivare vill ha kontakt med förmedlingen. Många har önskat
            att de till exempel ska kunna registrera sig utan att åka dit
            fysiskt, via exempelvis bank-id. Det kan man göra med mycket annat.
            Arbetsgivare vill ofta ha en direktkontakt med någon som kan branschen
            hellre än att kunna gå in på ett lokalt kontor. Då måste Arbetsförmedlingen
            förhålla sig till ett önskat förändrat mönster i hur arbetssökande
            och arbetsgivare vill ha kontakt med myndigheten.
          </note>
          <note>
            Myndigheten måste förstås också förhålla sig till hur befolkningen
            förändras samt hur arbetslösheten och de utmaningar Arbetsförmedlingen
            har att jobba med förändras över tid. Till exempel öppnar man
            ofta ett tillfälligt kontor när det sker ett större varsel. Nu
            har vi väldigt få varsel i Sverige, men detta är ett exempel på
            hur man måste agera. Därför bör man alltid göra det och se till
            att på det viset ha en effektiv användning av resurserna.
          </note>
          <note>
            Eftersom regeringen tycker att frågan om lokaliseringen av kontoren
            är viktig har jag gett Arbetsförmedlingen det uppdrag som jag
            har redovisat för i svaret.
          </note>
          <note>
            Värmland har 16 kommuner, och där finns i dag 15 kontor. Hammarö
            och Eda är de kommuner som inte har egna kontor, medan Torsby
            har två kontor. Det finns inga beslut om att stänga kontoren i
            vare sig Munkfors, Grums eller Kil.
          </note>
          <note>
            Arbetsförmedlingen ska återkomma till mig i februari med förslag
            på hur man vill se på sammansättningen och lokaliseringen av sina
            kontor utifrån de riktlinjer som jag här har redogjort för. Några
            nya beslut om nedläggningar ska under denna tid inte tas. När
            det gäller de aktuella kontoren – Munkfors, Grums och Kil – är
            inga sådana beslut fattade och ska alltså inte heller genomföras.
          </note>
          <note>
            Hur det kommer att bli framöver är en större fråga. Den frågan
            får vi dock ta i ett större sammanhang, när vi kan se till helheten.
            Jag tror att det är viktigt att se att när man talar om en effektiv
            användning av statens resurser handlar det också om att kunna
            ha ett effektivt samarbete med kommunerna och med arbetsgivarna.
            I denna fråga spelar det förstås också roll var man är lokaliserad.
          </note>
          <note>
            Samtidigt ser vi att om allt fler väljer att ha en digital kontakt
            med Arbetsförmedlingen behöver vi mer distansservice – jag tycker
            att det är bra att kunna erbjuda medborgarna det. Då får man titta
            på andra former för att tillhandahålla statlig service, och där
            är de statliga servicekontoren en viktig pusselbit i det hela.
          </note>
          <note type="speaker">
            Anf. 4 MIKAEL DAHLQVIST (S):
          </note>
          <note>
            Herr talman! Tack, arbetsmarknadsministern, för ditt positiva
            svar!
          </note>
          <note>
            Jag delar din bedömning och din uppfattning. Jag har goda erfarenheter
            av Arbetsförmedlingen, speciellt i mindre kommuner i Värmland,
            från min tidigare roll som kommunalråd.
          </note>
          <note>
            Vi känner inte igen den kritik som ibland förs fram mot Arbetsförmed
            ­ lingen. Man är väldigt flexibel lokalt och har ett bra samarbete
            med kommuner och lokala företag.
          </note>
          <note>
            Processen som Arbetsmarknadsdepartementet och du, Ylva Johansson,
            driver för att man ska hitta lokala lösningar passar som hand
            i handske för mindre kommuner.
          </note>
          <note>
            Jag är jättepositiv till detta, och jag är också jättepositiv
            till att vi ser över servicen. Som det är i dag har dessa kommuner
            ansvar för statlig service som polisen och Försäkringskassan.
            De blir i så fall ytterligare drabbade, vilket skulle bli ett
            hårt slag. Vår gemensamma utmaning är att få ut statlig service
            även i mindre kommuner utanför residensstäderna.
          </note>
          <note>
            I det här fallet gick Arbetsförmedlingen kanske lite för långt
            i Värmland, tycker jag. Det är väl den kritik som går att ha mot
            myndigheten, även utifrån det som skedde just då med kraftig invandring
            och kraftig expansion. Till exempel görs i Grums en av Sveriges
            kanske största investeringar just nu – en miljardinvestering i
            pappersfabriken. Där har dock myndigheten sagt att man ger respit
            i två år.
          </note>
          <note>
            Ditt klara besked i dag gläder mig väldigt, Ylva Johansson. Jag
            är nöjd med svaret, herr talman!
          </note>
          <note type="speaker">
            Anf. 5 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Det är roligt att höra om de goda erfarenheterna
            av Arbetsförmedlingen i Värmland. Det är ju en mycket stor myndighet,
            som finns över hela landet och i de allra flesta av landets kommuner.
            Detta betyder ju också att erfarenheten av Arbetsförmedlingen
            skiftar – en del har mycket goda erfarenheter, medan det på andra
            håll finns betydande utmaningar i form av saker som behöver förbättras.
            Det är en stor utmaning för myndigheten att jobba med detta.
          </note>
          <note>
            När det gäller samarbetet med kommunerna har jag varit tydlig
            från första dagen med att Arbetsförmedlingen ska samarbeta mycket
            nära med kommunerna. Jag ägnade min första tid som arbetsmarknadsminister
            åt att resa runt och träffa kommunledningar tillsammans med Arbetsförmedling
            ­ en för att lägga grunden för hur vi ska lösa ungdomsarbetslösheten.
          </note>
          <note>
            Nu kan jag med glädje konstatera att vi håller på att lösa ungdomsarbetslösheten.
            Vi klarar av en 90-dagarsgaranti. Nästa utmaning är de många nyanlända.
            Vi jobbar vidare med det spåret tillsammans med delegationen för
            unga och nyanlända, som underlättar detta samarbete.
          </note>
          <note>
            Var man är lokaliserad är förstås inte avgörande för samarbetet,
            men det spelar roll för samarbetet. Detta är frågor som Arbetsförmedlingen
            har att väga in i det uppdrag som jag har gett myndigheten. Arbetsförmedlingen
            ska sedan återkomma till mig med en samlad bedömning vad gäller
            lokaliseringen.
          </note>
          <note>
            Jag kan lova Mikael Dahlqvist att regeringen ser mycket allvarligt
            och seriöst på frågan om att säkerställa att vi har god statlig
            service i hela landet och att inte alla de viktigaste huvudkontoren
            ska ligga i Stockholm.
          </note>
          <note type="speaker">
            Anf. 6 MIKAEL DAHLQVIST (S):
          </note>
          <note>
            Herr talman! Det finns något som är paradoxalt i detta läge –
            exempelvis i Värmland, men det ser likadant ut i många län i vårt
            avlånga land. Någon sa på 90-talet att basindustrin håller på
            att dö ut. Min hemkommun Hagfors har ett världsledande företag
            som tillverkar verktygsstål och som också investerar miljardbelopp.
            Våra basindustrier i Värmland går riktigt bra.
          </note>
          <note>
            Vår utmaning, Ylva Johansson, är att hitta arbetskraft och att
            få arbetskraften att vilja bo kvar i dessa mindre orter. Sådana
            parametrar på statliga myndigheters lokalisering ska man kanske
            inte väga in. Men det betyder mycket för symbolvärdet, och det
            betyder framför allt att man får en mer differentierad arbetsmarknad,
            som också gör att medföljande har goda chanser att få jobb.
          </note>
          <note>
            Det är många gånger detta – att en partner ska få jobb – som
            är utmaningen för de kommuner som i dag söker mycket arbetskraft.
            Förr i tiden fick man ofta jobb hos polisen, Skattemyndigheten
            eller Arbetsförmed ­ lingen.
          </note>
          <note>
            Det har alltså att göra både med service och att skapa en dynamik
            på arbetsmarknaden. Framför allt har det att göra med att hitta
            arbetskraft, för alternativet – om vi inte hittar arbetskraft
            – är förfärligt.
          </note>
          <note>
            Vi ser väldigt ljust på arbetsmarknaden, och nu har vi dessutom
            en hel del nyanlända svenskar som vi ska försöka att få in. Utmaningen
            är att bryta fördomar.
          </note>
          <note type="speaker">
            Anf. 7 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Jag tackar för en konstruktiv debatt.
          </note>
          <note>
            Överläggningen var härmed avslutad.
          </note>
          <note>
            § 5 Svar på interpellation 2016/17:594 om arbetslösheten i Södermanland
          </note>
          <note type="speaker">
            Anf. 8 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Lotta Finstorp har frågat mig vilka nya åtgärder
            jag och regeringen avser att vidta för att se till att sänka arbetslösheten
            i Sörmland.
          </note>
          <note>
            Utvecklingen på arbetsmarknaden är stark. Sedan regeringen tillträdde
            är det mer än 200 000 fler som har jobb. Omkring 70 procent av
            sysselsättningsökningen har tillkommit bland utrikes födda, och
            sysselsättningsgraden bland både inrikes och utrikes födda är
            nu den högsta sedan 2005, då SCB införde mätningar uppdelade på
            födelseland.
          </note>
          <note>
            Arbetslösheten har minskat med mer än 1 procentenhet sedan reger
            ­ ingen tillträdde. Det mål som den tidigare regeringen satte
            upp 2014 om 5 miljoner sysselsatta till 2020 har redan uppnåtts.
          </note>
          <note>
            Det kvarstår dock stora utmaningar. Andelen arbetslösa som står
            långt ifrån arbetsmarknaden har ökat under många år. Det gäller
            främst nyanlända och dem som saknar en fullföljd gymnasieutbildning.
            Regeringen arbetar målmedvetet för att fler ska komma i arbete.
          </note>
          <note>
            Att fler går över till utbildning är avgörande för att minska
            arbetslösheten, för att möta arbetsmarknadens behov och för att
            långsiktigt komma till rätta med den tudelade arbetsmarknaden.
            I höstens budgetproposition avser regeringen att ytterligare förstärka
            Kunskapslyftet, som fullt utbyggt kommer att omfatta ca 90 000
            utbildningsplatser till 2021.
          </note>
          <note>
            Regeringen inför en utbildningsplikt för nyanlända och skärper
            kravet på alla arbetslösa i behov av utbildning att ta del av
            utbildning. Regeringen avser att införa en möjlighet till lån
            för att ta körkort, i ett första steg för vissa personer som varit
            arbetslösa under längre perioder, för att stärka deras möjligheter
            till jobb. Regeringen avser också att förenkla och förstärka anställningsstöden
            till arbetsgivare som anställer långtidsarbetslösa och nyanlända.
          </note>
          <note>
            Sörmland har tagit, och tar fortsatt, ett stort ansvar för mottagande
            av nyanlända. Det är nödvändigt att alla kommuner är med och tar
            ansvar för mottagandet för att skapa bättre förutsättningar för
            nyanländas etablering. Regeringen har därför infört en bosättningslag
            som innebär att alla kommuner är skyldiga att efter anvisning
            ta emot nyanlända för bosättning. Kommuner med goda förutsättningar
            ska ta emot fler.
          </note>
          <note>
            Regeringen månar om ett Sverige som håller ihop. Därför omlokaliseras
            nu flera statliga myndigheter, varav delar av Strålsäkerhetsmyndigheten
            flyttar till Södermanlands län, närmare bestämt till Katrineholm.
            Detta är ett sätt att bidra till att det finns statliga jobb för
            tjänstemän och akademiker utanför de större städerna och ett sätt
            att ta vara på kompetensen i hela landet.
          </note>
          <note>
            Regeringen har vänt stora underskott till överskott i statens
            finanser. Det ger oss goda möjligheter att nu investera kraftigt
            i insatser för en fortsatt stark sysselsättning och tillväxt.
          </note>
          <note type="speaker">
            Anf. 9 LOTTA FINSTORP (M):
          </note>
          <note>
            Herr talman! Tack, ministern, för svaret!
          </note>
          <note>
            Jag är väldigt bekymrad över mitt hemlän Sörmland, som ligger
            så strategiskt i landet och ändå har så hög arbetslöshet. Dessutom
            befinner sig Sverige i högkonjunktur. Arbetslösheten är på många
            håll i landet väldigt hög men nästan obefintlig i andra delar,
            för den svenska högkonjunkturen märks inte i hela landet.
          </note>
          <note>
            Min hemkommun Flen, som ligger en timme med tåg från Stockholm
            och ännu kortare tid från Södertälje, har en stor arbetsmarknad
            som också tillhör Sörmland. Många pendlar naturligtvis hit från
            Flen för att arbeta. I Flen är det 16,1 procents arbetslöshet.
          </note>
          <note>
            Flen är en kommun som har tagit emot många flyktingar och nyanlända.
            Vi har en lång, stolt tradition av att göra det också. Men jag
            tror inte att det någon gång historiskt har sett så här illa ut.
            Det var därför intressant när jag tog emot analytikern på Arbetsförmedlingen,
            som hade tittat på siffrorna för Sörmland, hur han förklarade
            orsakerna till att det är så hög arbetslöshet i Sörmland. Arbetslösheten
            är alltså 10,2 procent i länet.
          </note>
          <note>
            Analytikern säger för det första att Sörmland är ett gammalt
            industrilän som haft svårt att ställa om, för det andra att ungdomar
            i Sörmland är mind ­ re benägna än andra att studera på högskola
            och för det tredje att det är svårt för grupper som är födda utanför
            Europa att komma in på arbetsmarknaden. Jag tycker att hans analys
            är intressant. Det är en betydligt bredare analys än att slentrianmässigt
            förklara arbetslösheten med att vi har tagit emot många nyanlända.
          </note>
          <note>
            I Sörmland finns dessutom utrikes födda som efter många, många
            år inte har kommit in på arbetsmarknaden. Jag känner personer
            i Flens kommun som har varit utanför arbetsmarknaden i 20 år och
            som har gått runt i sfi-systemet gång på gång. Om man dessutom
            får barn ska man kunna fortsätta med sfi. Regeringen borde verkligen
            ta tag i detta för att hitta lösningar så att man kan ha med sig
            sitt lilla barn till undervisningen.
          </note>
          <note>
            Jag var för några år sedan på studiebesök hos en utbildningsanordnare
            i Flen. Där hade man löst det på så sätt att man hade en öppen
            barnverksamhet i rummet bredvid. De kvinnor som jag träffade var
            tandläkare från Syrien. De kunde fortsätta att läsa sin sfi utan
            avbrott. Det kan vara en lösning att titta på.
          </note>
          <note>
            Jag tog i går ut månadsstatistiken från Arbetsförmedlingen och
            försöker verkligen förstå varför det ser ut som det gör i mitt
            hemlän. Jag har tittat på människor födda i Sverige som bor i
            Katrineholms kommun, som har varit öppet arbetslösa och sökande
            i program med aktivitetsstöd och varit utan arbete i mer än 24
            månader. Mellan augusti 2016 och augusti 2017 har den gruppen
            ökat med 14,6 procent. De har alltså varit arbetslösa mer än 24
            månader.
          </note>
          <note>
            I Flens kommun har öppet arbetslösa och sökande i program med
            aktivitetsstöd som är födda i Sverige ökat med 12,1 procent från
            augusti 2016 till augusti 2017. Jag tror inte att vi har haft
            några stora varsel under den här perioden. Jag har inget svar
            på vad det beror på, men jag är väldigt oroad över att det ser
            ut så här. Men man måste ha en politik som gör att företagen vågar
            och vill anställa.
          </note>
          <note>
            Jag ser fram emot en fortsatt debatt med arbetsmarknadsministern
            kring detta.
          </note>
          <note type="speaker">
            Anf. 10 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Det här är en jätteviktig fråga, för precis som
            Lotta Finstorp säger går det väldigt bra för Sverige, men det
            går inte riktigt bra för alla i Sverige. Därför behövs det en
            aktiv politik för att säkerställa att också de som av olika skäl
            står långt från arbetsmarknaden får en chans att ta del av den
            starka jobbtillväxt som vi har just nu.
          </note>
          <note>
            Sanningen är att det är många företag som startar, växer och
            vill anställa. Det är inte där vi har det stora problemet i dag,
            utan det stora problemet är tudelat. Å ena sidan finns det många
            företag som letar efter rätt kompetens till de lediga jobben och
            å andra sidan har vi arbetslösa som inte passar för de lediga
            jobben, de som alltså står väldigt långt från arbetsmarknaden.
            Glädjande är att där kan politiken verkligen göra skillnad.
          </note>
          <note>
            Lotta Finstorp citerade en analyschef på Arbetsförmedlingen som
            sa att det handlar om omställningsförmåga, om ungdomar med låg
            utbildningsnivå eller låg motivation för utbildning och om utrikes
            födda. Mycket av detta handlar om att göra stora satsningar på
            utbildningar, men det måste ske på ett flexibelt sätt.
          </note>
          <note>
            Låt mig ta ett exempel på ett som jag tycker bra sätt att jobba,
            som vi kallar för lokala spår till jobb. Det gör man i Eskilstuna.
            Jag hade chans att göra ett besök där förra veckan. I och runt
            Eskilstuna växer det fram många nya arbetsplatser inom lager och
            logistik. Det är jobb som inte kräver någon lång utbildning men
            som kräver yrkeskunnande för att man ska kunna ta dem. Man har
            nu i samarbete med branschen skapat en särskild utbildning riktad
            till nyanlända med sfi och yrkeskunnande inom lager och logistik.
            Jag fick träffa dem som hade börjat denna utbildning och de mycket
            engagerade och härliga lärarna som jobbade med denna. Eleverna
            berättade att det kändes som om de hade vunnit när de kom in på
            utbildningen, för de var så säkra på att de skulle få ett jobb
            när de var klara. Företagen ställer också upp med praktik och
            hjälper till med det som man behöver kunna. Och utbildningen anpassas
            så att man får träna svenska språket och får de yrkeskunskaper
            man behöver samlat.
          </note>
          <note>
            Precis den här modellen tror jag att vi ska använda lokalt, för
            det är också ett sätt att kraftigt öka motivationen hos personer
            som kanske inte är jättemotiverade för studier. Men när det där
            jobbet finns synligt när man är klar med utbildningen ökar motivationen
            för många att både lära sig svenska och lära sig ett yrke.
          </note>
          <note>
            Regeringen har gett ett uppdrag till Delegationen för unga och
            nyanlända att särskilt satsa på detta, och vi satsar utökade resurser
            i den budgetproposition som presenteras nästa vecka för riksdagen
            för att man ska kunna jobba mer med att utveckla de lokala jobbspåren
            till de jobb som finns ute i kommunerna. Det är motiverat med
            lite extra resurser, för det kostar på en del att ta fram särskilt
            utbildningsmaterial och att utforma utbildningarna så att de är
            anpassade för detta.
          </note>
          <note>
            Den modell man nu använder i Eskilstuna vill jag förstås gärna
            sprida till många andra kommuner i Sörmland och till övriga landet.
            Jag tror att det är en framgångsväg för att skapa den viktiga
            bryggan mellan dem som står långt från arbetsmarknaden och de
            lediga jobben, som just nu är många.
          </note>
          <note type="speaker">
            Anf. 11 LOTTA FINSTORP (M):
          </note>
          <note>
            Herr talman! Lokalt spår tror jag mycket på, eftersom förutsättningarna
            att anställa och våga anställa är väldigt olika ute i landet.
            Man kan inte lita på att högkonjunkturen kommer att hålla i sig
            några år till, även om det ibland i denna kammare låter som att
            det alltid skulle vara på det här sättet. Men vi som har varit
            med länge vet ju att den kommer att vika om några år, och då är
            vi inne i en lågkonjunktur. Därför gäller det att rusta både landet
            och människor inför kommande lågkonjunktur. Jag vill inte stå
            här och vara djävulens advokat, men vi vet alla att det är så
            det ser ut.
          </note>
          <note>
            I valrörelsen 2014 var det ganska högljutt från Socialdemokraterna,
            och arbetsmarknadsministern kanske var den som var mest högljudd
            vad gällde till exempel att fas 3 skulle bort. Alla skulle få
            riktiga jobb i form av extratjänster och traineejobb. Jag skulle
            vilja att ministern bara nämner något om varför det inte har tagit
            fart.
          </note>
          <note>
            Jag tror inte att de som är nyanlända är de som i första hand
            ska få extratjänster, för man behöver bli mer rustad. Men det
            finns andra som skulle kunna ta dem. Då tänker jag på dem som
            har varit arbetslösa längre än 24 månader. Mitt i en högkonjunktur
            är det så pass många som 14 procent i vissa delar i Sörmland som
            är arbetslösa och har varit det under så lång tid. Att de inte
            har fått in en fot på arbetsmarknaden under högkonjunkturens uppgång
            tycker jag är bekymmersamt.
          </note>
          <note>
            Jag tror att man skulle behöva tänka mycket mer i hängrännor
            än i stuprör, och det har arbetsmarknadsministern och jag stått
            i den här kammaren och debatterat förut. Det går inte an att en
            minister försöker lägga pålagor på företagen medan en annan minister
            kämpar med näbbar och klor för att få fler människor att få ett
            riktigt arbete. Här måste man gå i takt. Signalsystemet – ta bara
            3:12-reglerna – gör att man inte vågar anställa, för man vet inte
            vad det kommer att bli för förslag.
          </note>
          <note>
            I ministerns svar nämns Strålsäkerhetsmyndigheten i Katrineholm.
            Det är jättebra att man flyttar ut den, men det är väldigt få
            av de långtidsarbetslösa som kommer att få arbete där.
          </note>
          <note>
            I Katrineholm finns sedan tidigare en myndighet, IAF, där två
            av tre medarbetare är inpendlare.
          </note>
          <note>
            Jag tänker att Strålsäkerhetsmyndigheten är högspecialiserad
            och att det inte är jättelätt att hitta alla de anställda i Sörmland
            utan att många kommer att pendla från Stockholm. Det kommer inte
            bli många arbetslösa sörmlänningar som kommer att få dessa jobb.
            Men kanske har någon som fått ett jobb i Sörmland en medföljare
            med hög akademisk utbildning som kan få jobb där.
          </note>
          <note>
            Jag är oroad över hur denna problematik ska lösas. Jag tror att
            det snarare handlar om att släppa loss. Företagen måste få lättare
            regler. Allt detta hänger ihop. Då kan ännu fler våga anställa.
            Kanske måste man lätta på arbetsrättsliga regler för att företagen
            ska våga anställa.
          </note>
          <note>
            Vad gäller utbildningskontrakt vet jag inte vad som har hänt
            med de åtgärder som inte riktigt har kommit igång. Jag ser siffror
            på hur få som har kommit in kontra vad som utlovades: I juli hade
            425 personer fått en traineetjänst. Det kan vara fel siffror,
            jag vet inte, men det är mindre än 1 ½ procent av det uppsatta
            målet. Det är väl verkligen för dem som har varit utan arbete
            i mer än 24 månader som dessa arbeten skulle fungera bra.
          </note>
          <note type="speaker">
            Anf. 12 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Det var många frågor från Lotta Finstorp, och jag
            ska försöka ta dem allihop.
          </note>
          <note>
            När den gamla regeringen styrde hade Sverige skyhög ungdomsarbetslöshet.
            En av de stora frågorna i valrörelsen var att vi skulle åtgärda
            detta, och vi lovade kaxigt att införa en 90-dagarsgaranti: Ingen
            ung människa skulle gå arbetslös mer än max 90 dagar. För att
            klara detta skulle vi införa traineejobb, utbildningskontrakt
            och annat.
          </note>
          <note>
            Vi har gjort det, och vi har klarat ungdomsarbetslösheten. Glädjande
            nog har de allra flesta ungdomar kunnat få jobb även utan subventioner.
            Traineejobben, som riktade sig till ungdomar med gymnasiekompetens,
            blev överflödiga eftersom många ungdomar med gymnasiekompetens
            är eftertraktade på arbetsmarknaden. Därför avskaffas nu traineejobben.
          </note>
          <note>
            Nu står vi inför nya utmaningar med långtidsarbetslösa och nyanlända.
            Vi ska klara det också. Det blir inte lätt, men vi klarade ungdomsarbetslösheten
            och ska klara även detta.
          </note>
          <note>
            När man lyssnar på Lotta Finstorp kan man tro att det går dåligt
            för företagen i Sverige. Det gör det inte; det går jättebra för
            företagen i Sverige. Vi har en enormt stark tillväxt. Vi har en
            stor orderingång, stark export, få varsel inom det privata näringslivet
            och stark jobbtillväxt med över 100 000 nya jobb i den privata
            sektorn sedan denna regering tillträdde. Det går alltså väldigt
            bra för företagen. Deras största bekymmer är tillgången på kompetens,
            och här är de förstås beroende av en fungerande bostadspolitik
            och infrastruktursatsningar för att det ska kunna lösas.
          </note>
          <note>
            Nej, att flytta Strålskyddsmyndigheten till Katrineholm är givetvis
            inte i första hand en åtgärd för att skapa jobb för den som är
            långtidsarbetslös eller nyanländ. Åtgärden handlar om att regeringen
            är övertygad om att det finns viktig kompetens som staten behöver
            också i Sörmland.
          </note>
          <note>
            Lotta Finstorp tog också upp frågan om sfi för föräldralediga.
            Jag delar denna uppfattning, och därför anslår regeringen resurser
            för detta i den budget vi nu lägger fram så att man kan fortsätta
            med sfi även när man är föräldraledig.
          </note>
          <note>
            Låt mig också säga något om de extratjänster som regeringen har
            infört och som delvis är en ersättning för fas 3. Det innebär
            att man blir anställd med riktig lön för att kunna utföra ett
            arbete som behöver göras.
          </note>
          <note>
            I måndags var jag i Arboga. Där har man många nyanlända, och
            man har också problem med människor som har bott en längre tid
            i Arboga men fortfarande inte lärt sig bra svenska. De har tragglat
            runt på sfi utan att det riktigt har tagit fart. Nu har man erbjudit
            svenskfödda långtidsarbetslösa en extratjänst som språkstödjare.
          </note>
          <note>
            Jag besökte en verksamhet där deltagarna går på sfi på förmiddagen
            och deltar i språkstödjande verksamhet på eftermiddagen för att
            träna på att prata. Den leddes av utbildad personal, men här fanns
            också personer som var anställda på en extratjänst och som tidigare
            var i fas 3. Jag pratade med en av dem, och hon sa att det var
            det bästa jobb hon hade haft. En annan svensk kvinna hade varit
            långtidssjukskriven och arbetstränade nu. Hon sa att hon blev
            glad varje dag hon kom till jobbet.
          </note>
          <note>
            Det är ett exempel på en vinn-vinnsituation. Den som har stått
            långt från arbetsmarknaden får göra nytta och tjäna pengar eller
            arbetsträna för att komma tillbaka, samtidigt som många som kanske
            inte har talat tillräckligt mycket svenska för att få fart på
            språkutvecklingen får en helt avgörande och viktig språkträning.
          </note>
          <note type="speaker">
            Anf. 13 LOTTA FINSTORP (M):
          </note>
          <note>
            Herr talman! Ministern säger att Alliansen misslyckades med ungdomsarbetslösheten.
            Man får inte glömma att vi först gick igenom en recession och
            därefter en mycket kraftig lågkonjunktur.
          </note>
          <note>
            Det hade ju varit konstigt om regeringen inte hade klarat ungdomsarbetslösheten
            i den högkonjunktur som vi nu är inne i.
          </note>
          <note>
            När det har varit en lågkonjunktur, och detta kan man följa i
            decennier, blir det dessutom en jobless growth. Man anställer
            inte lika många som fick gå när lågkonjunkturen kom. Nog om detta.
          </note>
          <note>
            Jag tror också att lokala lösningar är bra. Vi måste släppa loss
            företagsamheten. Jag hör när jag är ute på företag att de har
            värsta orderingången men att de är osäkra på när konjunkturen
            kommer att vika och att om de anställer kan det bli problem när
            de sedan måste varsla.
          </note>
          <note>
            Det finns alltså en osäkerhet, och därför vore det bra om ministern
            kunde titta på Moderaternas förslag. Där finns bra idéer för hur
            företagen ska våga anställa fler.
          </note>
          <note>
            Jag tycker om samhällsdebattören Gunnar Wetterberg; han är mycket
            intressant. Han skrev nyligen i Expressen: ” Dagens optimism kan
            göra mig mör krädd. Runt om i landet sitter ’ekonomisk expertis’
            och förlänger glada kurvor tre-fyra-fem år framåt i tiden. Kommuner
            spekulerar i storvulen infrastruktur, regeringen prognostiserar
            generösa reformutrymmen, partierna bjuder över varandra om elcyklar
            och pensioner .”
          </note>
          <note>
            Jag tror att det ligger något i detta. Gör regeringen inte rätt
            i högkonjunktur kommer vi att få sota för det i lågkonjunktur
            många decennier framåt.
          </note>
          <note type="speaker">
            Anf. 14 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Ja, vi har en god konjunktur, och den sjunkande
            arbetslösheten bedöms till mindre än hälften bero på konjunkturen
            och till mer än hälften bero på regeringens politik. Alla nya
            jobb och hela den sjunkande arbetslösheten är inte regeringens
            förtjänst, men en hel del är det.
          </note>
          <note>
            Vi behöver rusta oss för andra tider, och det är precis det regeringen
            gör. Vi tog över stora underskott i statens finanser. Vi har nu
            vänt det till överskott. År efter år blir överskotten större och
            större, för vi vet att Sverige behöver det inför sämre tider.
          </note>
          <note>
            I årets budget kan vi lägga 40 miljarder på reformer som gör
            att Sverige håller ihop och bygger Sverige starkare för framtiden.
            Samtidigt kan vi betala av 40 miljarder på statsskulden.
          </note>
          <note>
            Det är viktigt för framtiden att vi minskar vår statsskuld och
            skapar oss ett utrymme. Det kommer att bli svårare tider, och
            då behöver vi utrymme i de offentliga finanserna. Det har regeringen
            sett till att skaffa, och det är bra för Sverige.
          </note>
          <note>
            Överläggningen var härmed avslutad.
          </note>
          <note>
            § 6 Svar på interpellation 2016/17:596 om kompetensförsörjning
            inom företagshälsovården
          </note>
          <note type="speaker">
            Anf. 15 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Lotta Finstorp har frågat mig om jag avser att ge
            ett po ­ sitivt besked om en medfinansiering av specialistutbildningen
            i arbetsme ­ di ­ cin enligt den modell som Stiftelsen Arbetslivsforum
            och Sveriges Före ­ tagshälsor arbetat fram. Hon har även frågat
            mig om så inte är fallet vilka åtgärder jag avser att vidta för
            att råda bot på den akuta bristen på ST ‑ läkare inom specialistområdet
            arbetsmedicin.
          </note>
          <note>
            Företagshälsovården har en viktig funktion när kompetensen inom
            den egna verksamheten inte räcker till för det systematiska arbetsmiljöarbetet
            eller för arbetet med arbetsanpassning och rehabilitering.
          </note>
          <note>
            Det är angeläget att antalet läkare med specialitet i arbetsmedicin
            ökar. Regeringen gav därför Socialstyrelsen i uppdrag att under
            2016 genomföra en förstudie om hur företagshälsovårdens kompetensförsörjning
            kan stödjas och komma med förslag på hur fler läkare kan välja
            att utbilda sig inom tilläggsspecialiteten arbetsmedicin.
          </note>
          <note>
            Socialstyrelsens rapport är ett av flera viktiga underlag för
            regeringens fortsatta arbete för ökad hälsa och minskad sjukfrånvaro.
          </note>
          <note>
            För att få fler läkare att utbilda sig inom tilläggsspecialiteten
            arbetsmedicin har regeringen vidare avsatt 10 miljoner kronor
            årligen för stöd till företagshälsovårdens kompetensförsörjning.
            Stiftelsen Arbetslivsforum beviljades som bekant medel under 2016
            och 2017. Besked avseende tilldelning av bidrag lämnas årligen
            efter ansökan. Hur medlen kommer att fördelas bereds inom ramen
            för budgetprocessen.
          </note>
          <note type="speaker">
            Anf. 16 LOTTA FINSTORP (M):
          </note>
          <note>
            Herr talman! Tack, ministern, för svaret! Det här är en väldigt
            angelägen fråga eftersom medelåldern bland företagsläkarna är
            mycket hög. Enligt statistiken är de flesta runt 68 år eller till
            och med lite över.
          </note>
          <note>
            Svaret säger egentligen ingenting om framtiden utan bara om sådant
            som är gjort. Det är gott så, men man måste också tänka på hur
            det ska se ut framåt. Pengar har ju funnits för både 2016 och
            2017, och det har resulterat i 23 läkare. Det är ungefär vad man
            mäktar med – det finns ju plats för max 14 per år – så det är
            inget att säga om det.
          </note>
          <note>
            Förstudien om hur företagshälsovårdens kompetensförsörjning kan
            stödjas har gjorts av Stiftelsen Arbetslivsforum tillsammans med
            Sveriges Företagshälsor med ekonomiskt stöd från departementet.
            Man har utvecklat en modell för hur man skulle kunna göra. Det
            finns ju också frågor om till exempel huvudmannaskap. Nu blir
            det en ny myndighet som kommer att ta över detta. Det finns många
            frågor som jag brukar få när jag är ute och besöker företagshälsor.
          </note>
          <note>
            Det handlar också om hur man ska finansiera modellen. Jag hoppas
            få svar i dag. Det är också många som lyssnar på debatten som
            undrar hur det kommer att bli framöver. Det finns alltså en stor
            osäkerhet eftersom det saknas besked från regeringen om man är
            beredd att medfinansiera utbildningen från och med nästa år. Därmed
            kommer bristen på ST-läkare inom arbetsmedicin att fortsätta öka.
          </note>
          <note>
            I dag är det väldigt många kvinnor som är sjukskrivna för psykisk
            ohälsa, särskilt inom offentlig sektor. Då är det viktigt att
            tänka nytt även inom företagshälsovården.
          </note>
          <note>
            När jag började fördjupa mig i den här frågan såg jag att bristen
            på företagsläkare bara blir större. Bland dem som verkligen har
            behov av företagsläkare finns räddningstjänst, tågtrafiken, sjöfarten
            och delar av flyget. De är helt beroende av att det finns företagsläkare
            som kan utfärda intyg.
          </note>
          <note>
            Jag har förmånen att vara ledamot av Socialstyrelsens rättsliga
            råd. Där beslutar vi bland annat om medicinska dispenser för olika
            yrkesmän och yrkeskvinnor. Om vi inte har väldigt bra underlag
            från specialistläkare inom arbetsmedicin kommer vi att fatta felaktiga
            beslut. Det hänger mycket ihop med att man säkrar upp att denna
            kompetens finns inom arbetsmedicin.
          </note>
          <note>
            I avvaktan på att en statlig myndighet kan ta över huvudmannaskapet
            är Stiftelsen Arbetslivsforum och Sveriges Företagshälsor beredda
            att driva utbildningen vidare. Men allting blir liksom lite lappat
            och lagat innan man tar höjd för hur det faktiskt ska se ut framöver.
          </note>
          <note type="speaker">
            Anf. 17 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Först till den konkreta frågan: Man har ansökt om
            pengar, och man kommer att få svar när beredningsprocessen är
            klar. Svaren lämnas direkt till dem som har ansökt om pengar och
            inte i interpellationssvar. Besked kommer i svaret på den projektansökan
            man har gjort gällande medfinansiering av utbildningen.
          </note>
          <note>
            Detta med företagsläkare är en jätteviktig fråga. Det råder mycket
            stor brist på företagsläkare. Vi kan dessutom lägga till hur åldersstrukturen
            ser ut. Medelåldern bland dem som arbetar som företagsläkare är
            extremt hög. Det är mycket stora utmaningar.
          </note>
          <note>
            När den gamla regeringen lade ned Arbetslivsinstitutet, som tidigare
            ansvarade för den här utbildningen, förvärrades problemen. Jag
            ska inte säga att allting beror på detta, för jag tror att det
            också är andra saker som har medverkat, men det är klart att det
            inte blev lättare av att Arbetslivsinstitutet lades ned.
          </note>
          <note>
            Också den tidigare regeringen tyckte att detta var en viktig
            fråga och satsade riktade pengar, ganska stora summor, på just
            företagshälsovården. Men det lyckades inte. Pengarna användes
            inte, och man fick inte till stånd den samordning som man hade
            velat se. Detta är inte någon alldeles lätt sak. Man kan lätt
            konstatera att det är en stor och viktig fråga och ett allvarligt
            problem som måste lösas, men det gäller också att skapa lösningar
            som kan säkerställa kompetensförsörjningen på ett vettigt sätt.
          </note>
          <note>
            Pengar finns avsatta i budgeten. Nu får den nya myndigheten ett
            särskilt ansvar för detta. Jag har nyligen tillsatt en organisationsutredning
            som har att förbereda den nya myndigheten, Myndigheten för arbetsmiljökunskap,
            som ska starta den 1 juni, lokaliserad i Gävle. Jag tror att det
            är viktigt att vi får ett tydligt ansvar för den här frågan hos
            den nya myndigheten. Jag har inga illusioner om att det är jättelätt
            att lösa kompetensbristen. Vi kommer säkert också i fortsättningen
            att behöva jobba på flera olika spår för att säkerställa detta.
            Men jag tror att det är klokt att lägga ansvaret på den nya myndigheten.
            Besked om de sökta pengarna kommer i vanlig ordning.
          </note>
          <note type="speaker">
            Anf. 18 LOTTA FINSTORP (M):
          </note>
          <note>
            Herr talman! Det gläder mig att arbetsmarknadsministern ser den
            problematik som finns när det gäller arbetsmedicin och företagsläkarnas
            tillhörighet. Det är ju väldigt knepigt med huvudmannaskapet.
            Det hoppas jag att den nya myndigheten kan lösa.
          </note>
          <note>
            Landstingen har ju inget uppdrag från sin huvudman när det gäller
            företagsläkarna. Det gör att ingen tar riktigt ansvar för att
            de ska få kompetensutveckling och ST-behörighet.
          </note>
          <note>
            Utbildningsministern gick ut med att antalet platser på läkarutbildning
            ­ en ska öka med 440 framöver. Jag vet inte om arbetsmarknadsministern
            kan svara på detta, men jag undrar om detta också inkluderar de
            platser som behövs för företagsläkarna. Det är en fråga som det
            vore jättebra att få svar på. Eller ligger platserna för företagsläkare
            utanför de 440? Jag vet inte.
          </note>
          <note>
            Man tänker inte på att det bland företagsläkarna också finns
            till exempel försäkringsläkare hos Försäkringskassan. Kompetensförsörjning
            behövs i alla led för att man ska få till bra beslut för den enskilde.
            Sedan vet jag också att man i hälsovården inom Försvarsmakten
            också är mycket oroad över kompetensförsörjningen inom företagshälsovården,
            som ju behövs för att hantera den stridande personal som är förlagd
            här hemma.
          </note>
          <note>
            Detta är en stor fråga, och många är oroade för hur det ska bli.
            Som ledamot i det rättsliga rådet har jag funderat mycket på vad
            som händer om vi inte har bra underlag när vi ska fatta dessa
            svåra beslut.
          </note>
          <note>
            Företagshälsovården i sig spelar en viktig roll som experter
            inom området arbetsmedicin. Den expertisen finns inte inom primärvården
            på samma sätt. Dessa läkare är verkligen experter, och de finns
            inte i primärvården. Tidigare sysslade företagshälsovården med
            arbetsskador som var mer fysiska. I dag handlar det om arbetsrelaterad
            ohälsa som först och främst är psykisk, vilket kräver mycket god
            kunskap inom den delen av arbetsmedicinen.
          </note>
          <note>
            Den skrämmande statistiken över åldersfördelningen visar att
            60 procent har fyllt 68 år. Detta visar att bristen framöver kommer
            att bli akut. Jag tycker att människor ska få arbeta så länge
            de vill och kan, men vi ser att detta är som att rulla en snöboll
            i blötsnö – den kommer bara att bli mindre och mindre.
          </note>
          <note type="speaker">
            Anf. 19 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Jag tror att Lotta Finstorp är nära svaret på sin
            egen fråga när hon pekar på det splittrade huvudmannaskapet och
            utbildningen av specialister i arbetsmedicin, som det ju handlar
            om här. Där är det landstingen som är huvudman, men ofta är det
            inte i landstinget de färdiga läkarna ska arbeta. Detta påverkar
            möjligheterna att inrätta ST-tjänster.
          </note>
          <note>
            Jag tror att frågan om antalet platser på grundutbildningen inte
            är den relevanta frågan här, utan det handlar om att få till stånd
            specialistutbildningen. Jag tror ändå att frågan om huvudmannaskapet
            och det långsiktiga ansvaret är något som vi löser med den nya
            myndigheten. Säkert kommer vi att behöva återkomma till fler frågor
            som rör detta, och jag ser fram emot att fortsätta debattera den
            här frågan med Lotta Finstorp och många andra som är engagerade
            i detta.
          </note>
          <note type="speaker">
            Anf. 20 LOTTA FINSTORP (M):
          </note>
          <note>
            Herr talman! Jag hoppas nu att de som sitter och väntar på ett
            besked kommer att få det snart och att frågan inte blir glömd.
            Detta måste fortsätta att vidareutvecklas, eftersom företagsläkarna
            måste finnas för en mängd olika specialiteter. Jag har tidigare
            nämnt försvaret och Försäkringskassan samt dispensförfarande inom
            vissa yrkeskategorier.
          </note>
          <note>
            Nu är det bara upp till bevis och att man fortsätter att utveckla
            detta och kopplar ihop det med hur sjukskrivningarna faktiskt
            ser ut på arbetsmarknaden i dag. Vi måste ha specialister som
            kan dessa frågor kopplat till arbetsmiljö.
          </note>
          <note type="speaker">
            Anf. 21 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Jag kan försäkra Lotta Finstorp om att ingenting
            här ska glömmas utan utvecklas.
          </note>
          <note>
            Överläggningen var härmed avslutad.
          </note>
          <note>
            § 7 Svar på interpellation 2016/17:592 om statsministerns ansvar
            för att rädda Findus
          </note>
          <note type="speaker">
            Anf. 22 Statsrådet SVEN-ERIK BUCHT (S):
          </note>
          <note>
            Herr talman! Jonas Jacobsson Gjörtler har frågat statsministern
            när och på vilket sätt han – eller hans medarbetare – fick information
            om möjligheten till ett möte med representanter för Findus ägarsfär,
            vilka motiv som ligger bakom statsministerns eller hans medarbetares
            beslut att inte medverka vid ett sådant möte utan i stället skicka
            en annan representant, vilka överväganden statsministern samt
            regeringen gjorde avseende de argument som skulle framföras vid
            mötet samt på vilket sätt samtalen skulle föras, bland annat med
            hänsyn till eventuella språkproblem.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Beskedet om nedläggningen av Findus produktion i Bjuv kom i mars
            2016. Regeringen har sedan dess haft en kontinuerlig dialog med
            ledningarna för såväl Findus som Nomad Foods, Bjuvs kommun, Region
            Skåne och andra berörda aktörer.
          </note>
          <note>
            Som ett led i denna dialog bjöd jag, som ansvarig för bland annat
            frågor om livsmedelsproduktion, i december 2016 in ledningen för
            Nomad Foods till ett möte i februari 2017. Då hade försäljningen
            av anläggningen med tillhörande mark i Bjuv startat. Syftet med
            mötet var bland annat att informera mig om status för processen
            samt att informera om hur regeringen avser att stötta den fortsatta
            utvecklingen i Bjuv och Skåne.
          </note>
          <note>
            Med hänsyn till den försäljningsprocess som fortsatt pågår vill
            jag inte närmare kommentera mötet med Nomad Foods eller andra
            kontakter som regeringen har i det här ärendet.
          </note>
          <note>
            Interpellationen berör dock en mycket viktig principiell fråga
            gällande vad regeringar kan och bör göra vid affärsuppgörelser
            inom näringslivet. När det gäller försäljningen av anläggningen
            i Bjuv är regeringen ingen förhandlingspart, utan det är Nomad
            Foods beslut. Det är inget som reger ­ ingen bör eller ska ha
            några synpunkter på. Så ser det ut i en marknads ­ ekonomi, och
            det tror jag inte är något som Jonas Jacobsson Gjörtler vill ändra
            på.
          </note>
          <note>
            Staten har en viktig roll att spela vid större varsel eller omställningar
            i näringslivet, och den nationella nivåns stöd till berörda individer
            och orter ska främst tillhandahållas genom de ordinarie system
            och resurser som finns.
          </note>
          <note>
            Regeringen har dessutom ytterligare förstärkt statens förmåga
            att stödja vid större varsel och strukturomvandlingar på enskilda
            orter. Tillväxtverket fick i februari 2017 regeringens uppdrag
            att vid varsel och omställning bistå berörda orter med de erfarenheter,
            resurser och kunskaper avseende omställningsarbete som myndigheten
            förfogar över. Det är något som har efterfrågats av de orter som
            tidigare berörts av omställningar liknande den i Bjuv.
          </note>
          <note>
            Regeringen beslutade i juli 2017 om medel till Region Skåne för
            att genomföra insatser som stärker innovationer i livsmedelskedjan
            och stöder utvecklingen av innovativa livsmedelsföretag. Regeringen
            kommer att fortsätta arbeta för att skapa så goda förutsättningar
            som möjligt för att livsmedelsföretag ska välja att ha sin produktion
            i Sverige.
          </note>
          <note type="speaker">
            Anf. 23 JONAS JACOBSSON GJÖRTLER (M):
          </note>
          <note>
            Herr talman och åhörare! Jag tackar landsbygdsministern för svaret
            på denna interpellation.
          </note>
          <note>
            När beskedet damp ned våren 2016 om att verksamheten vid Findus
            anläggning i Bjuv skulle avvecklas var det en bomb i Livsmedelssverige.
            Det chockade och skakade om hela branschen, inte bara i Skåne
            och i nordvästra Skåne där anläggningen är placerad utan i hela
            landet.
          </note>
          <note>
            Detta har faktiskt varit ett av de stora svenska flaggskeppen
            i svensk livsmedelsförsörjning som kombinerar det som skulle kunna
            vara och har varit vår styrka i Sverige, nämligen bra förutsättningar
            för att odla och ha ett fungerande jordbruk samt stor kunskap
            när det gäller förädling och vidareutveckling av livsmedelsprodukter,
            det vill säga hela livsmedelskedjan. Det är så otroligt viktigt
            att dessa delar hänger ihop. Livsmedelskedjans förädling behöver
            en fungerande primärproduktion, det vill säga lantbruket. Det
            omvända gäller också, det vill säga att ett fungerande lantbruk
            måste ha en förädlingsnäring som kan ta hand om delar av de råvaror
            som produceras.
          </note>
          <note>
            Det var ett ganska högt tonläge från regeringen när detta besked
            kom. Man hörde slagorden: Ingen ärta ska flytta till Tyskland.
          </note>
          <note>
            Den frustration som fanns även i Regeringskansliet i fråga om
            detta beslut tror jag var ärligt menad. Samtidigt tycker jag att
            det var uppenbart att självkritiken när det gäller vilka konkurrensförutsättningar
            som man generellt har gett våra näringar i landet, och i synnerhet
            livsmedelsproduktionen, hela tiden har lyst med sin frånvaro.
            Har vi verkligen i Sverige gjort vad vi kan för att ge dessa näringar
            så goda förutsättningar som möjligt för att de ska kunna växa
            och finnas kvar här?
          </note>
          <note>
            På förslag av regeringen gjordes en överenskommelse med oss i
            Alliansen om bland annat mål för en livsmedelsstrategi. Detta
            klubbades igenom här före sommaren. Jag har tidigare sagt, och
            jag vet att landsbygdsministern och jag är överens i den delen,
            att detta är mycket värdefullt. Det ger en bra grund och ett fundament
            för att näringarna ska kunna växa framöver. Detta kräver dock
            också åtgärder som kan leva upp till de mål som är satta.
          </note>
          <note>
            Detta handlar dock om mer långsiktiga åtgärder för att stärka
            konkurrenskraften. Då behövs det inte minst sänkta kostnader i
            form av lägre skatter, regelförenklingar och färre särkrav.
          </note>
          <note>
            Men i ett kortare perspektiv och i en mer akut situation, som
            den som uppstod våren 2016, menar jag att regeringen också har
            ett ansvar för att åtminstone försöka agera.
          </note>
          <note>
            Det stämmer, som landsbygdsministern säger, att regeringen per
            automatik inte är en förhandlingspart i ett sådant skede. Det
            är ett privat företag, och det har rätt att fatta sina beslut.
            Men regeringen kan ändå vara en viktig aktör, därför att man kan
            vara den kanske tyngsta aktören och tyngsta kraften när det gäller
            att framföra viktiga argument som har en bredare klangbotten än
            den rent kortsiktiga ekonomiska, som företaget kanske har behövt
            förhålla sig till, och för att belysa en del aspekter som kanske
            inte har kommit fram under processen fram till beslutet.
          </note>
          <note>
            När en möjlighet då ges för regeringen att vara delaktig i en
            sådan process och att medverka vid ett möte för att framföra den
            typen av argument med en tyngd som regeringen kan ha men som kanske
            inte så många andra kan ha, menar jag att det är otroligt viktigt
            att regeringen också tar den chansen.
          </note>
          <note>
            Herr talman! Därför var det lite anmärkningsvärt när det i en
            artikel i slutet av sommaren dök upp information om att regeringen
            inte har agerat på det sätt som man skulle förvänta sig när en
            sådan situation uppstod. Jag tycker inte att landsbygdsministern
            riktigt svarar på hur man agerade, och jag vill gärna att detta
            svar utvecklas lite mer.
          </note>
          <note type="speaker">
            Anf. 24 Statsrådet SVEN-ERIK BUCHT (S):
          </note>
          <note>
            Herr talman! Jag har verkligen värdesatt Jonas Jacobsson Gjörtler
            som politiker, inte minst i det arbete som låg bakom att vi fick
            livsmedelsstrategin i land här i riksdagen. Han tog verkligen
            ett ansvar där, och det tycker jag att ledamoten ska ha en stor
            eloge för. En fungerande livsmedelskedja berör både livsmedelsindustrin
            och lantbruket. Lantbruket är lika beroende av att det finns en
            industri som industrin är beroende av att det finns ett lantbruk.
          </note>
          <note>
            Herr talman! När jag tog del av den här interpellationen blev
            jag mycket förvånad. Som politiker har jag lång erfarenhet av
            att samarbeta med näringslivet. Det skulle aldrig falla mig in
            att som politiker gå in i en process där privata företag ska träffa
            en affärsuppgörelse mellan varandra. Den erfarenheten har jag
            sedan mycket lång tid från den kommunala verksamheten. Man ska
            aldrig gå in i den biten.
          </note>
          <note>
            Vid tiden för mitt möte med Nomad Foods i februari i år hade
            koncernen inlett en försäljningsprocess. Det fanns då flera potentiella
            köpare av Findusanläggningen. Här kan inte och ska inte en regering
            gå in och styra. Ledamoten Jacobsson Gjörtler, vi måste respektera
            marknadsekonomins spelregler, och det vet jag att du också tycker.
            Därför är det helt oförståeligt att du som moderat skriver en
            interpellation som denna.
          </note>
          <note type="speaker">
            Anf. 25 JONAS JACOBSSON GJÖRTLER (M):
          </note>
          <note>
            Herr talman! Landsbygdsministern! Jag tror att vi kanske pratar
            om olika delar av processen och möjligen också om olika möten.
            Det landsbygdsministern beskriver är att man inte ska gå in i
            en process och störa den eller aktivt försöka att motverka ett
            fattat beslut. Jag har respekt för den synpunkten, och jag delar
            åsikten att det handlar om en marknadsekonomi. Därför måste dessa
            delar kunna fungera av sig själva.
          </note>
          <note>
            Men så som det beskrivs i den artikel som jag refererar till
            handlar det om en inbjudan till att medverka vid ett möte, och
            det är en helt annan sak. När man får en sådan inbjudan att medverka
            vid ett möte med ägarsfären är frågan vad regeringen gör då. Det
            finns ingenting som säger att reger ­ ingen måste tacka nej till
            att aktivt delta i ett möte när en sådan situation uppkommer.
          </note>
          <note>
            Det som landsbygdsministern beskriver tolkar jag som ett möte
            som har skett på landsbygdsministerns initiativ i februari 2017.
            Det va r bara ett år efter att beskedet kom och då processen redan
            var igång. Det som beskrivs i den artikel som jag refererar till
            är ett initiativ som har tagits från ett annat håll.
          </note>
          <note>
            I artikeln framgår det inte huruvida regeringen har haft möjlighet
            att kommentera och ge sin bild av det som har hänt. Det var ett
            viktigt skäl för mig att skriva den här interpellationen och ge
            regeringen möjlighet att redogöra för hur man hanterade processen.
            Stämmer den bilden som ges i nyhetsartikeln? Vad är regeringens
            bild?
          </note>
          <note>
            Men till min förvåning väljer regeringen att inte ge någon bild
            och inte förklara hur man har agerat. När regeringen väljer att
            inte bemöta den kritik som här framförs, då är det svårt att tolka
            det på annat sätt än att det ligger en del i den kritik som framförs.
          </note>
          <note>
            Här har regeringen ett utmärkt tillfälle att bemöta det som kanske
            kan uppfattas som orättvisa eller felaktiga anklagelser. Om man
            inte har fått möjlighet att redovisa sin syn kanske man tycker
            att artikeln är missvisande. Då finns det tillfälle nu. Den här
            interpellationen har ju gett ett perfekt sådant tillfälle.
          </note>
          <note>
            De frågor som jag ställde i min interpellation kvarstår således.
            När och på vilket sätt fick statsministern information om möjligheten
            att ha ett möte med representanter för Findus ägarsfär? Vilka
            motiv ligger bakom statsministerns beslut att inte medverka vid
            ett sådant möte utan i stället skicka en annan representant? Och
            slutligen: Vilka överväganden gjorde statsministern och regeringen
            när det gäller de argument som skulle framföras vid det här mötet
            och på vilket sätt skulle samtalen föras?
          </note>
          <note>
            Jag tycker inte att jag har fått några svar, men jag ser fram
            emot att kanske få det nu.
          </note>
          <note type="speaker">
            Anf. 26 Statsrådet SVEN-ERIK BUCHT (S):
          </note>
          <note>
            Herr talman! Ledamoten refererar till en tidningsartikel. Jag
            vill upplysa Jonas Jacobsson Gjörtler om att den här personen
            över huvud taget inte var med på det här mötet. De diskussioner
            som fördes på mötet kommer jag inte att återge. Jag har lång erfarenhet
            av att jobba med näringslivsutveckling och jag följer de spelregler
            som gäller inom näringslivet vid den här typen av kontakter.
          </note>
          <note>
            Sedan nedläggningsbeslutet kom i mars 2016 har regeringen haft
            en kontinuerlig dialog och följt utvecklingen. Vi har haft en
            dialog med Findus, med ägaren Nomad Foods, med Bjuvs kommun, Region
            Skåne och andra berörda parter. I april träffade näringsministern
            ledningen för både Findus och ägarbolaget Nomad Foods. Jag har
            haft möten med konsortiet när det gällde Bjuv. Statssekreterarna
            Backteman och Lindström på Näringsdepartementet har haft kontakter
            med inblandade parter. Dessutom har det funnits en särskild kontaktperson
            på departementet som har sysslat med den här frågan.
          </note>
          <note>
            Herr talman! Det sorgliga är att Jonas Jacobsson Gjörtler inte
            är den enda som ställer den här typen av frågor. Även Ann-Charlotte
            Hammar Johnsson, moderat, har frågat mig på vilket sätt jag har
            agerat för att förhandlingarna skulle bli framgångsrika.
          </note>
          <note>
            Jag ställer mig frågan: Vad är det som händer med Moderaterna?
            När privata företag gör upp med andra privata företag ska en regering
            inte gå in och förhandla. Att jag ska stå här i Sveriges riksdag
            och upplysa om detta är faktiskt ganska pinsamt.
          </note>
          <note>
            Herr talman! Förra månaden meddelade Findus att hela Nomad Foods
            ärtförädling i Europa ska flyttas till Skåne. Det ersätter givetvis
            inte nedläggningen av Findus. Vi vet ju inte ens om denna satsning
            hamnar i Bjuv. Likväl är det positivt och goda nyheter som vi
            ändock ska välkomna.
          </note>
          <note type="speaker">
            Anf. 27 JONAS JACOBSSON GJÖRTLER (M):
          </note>
          <note>
            Herr talman! Jag måste säga att det ändå är rätt anmärkningsvärt
            att landsbygdsministern tycker att det är sorgligt att ledamöter
            i den här kammaren agerar på uppgifter som man får om hur regeringen
            har agerat för att värna och stärka konkurrenskraften för livsmedelsnäringen
            och att ledamöter i ett konkret fall tar tillfället i akt och
            frågar om man hade varit inbjuden till ett möte som skulle kunna
            påverka förutsättningarna för att ha kvar en av våra främsta flaggskeppsindustrier
            på livsmedelsområdet. Jag tycker att det är anmärkningsvärt att
            landsbygdsministern väljer att uttrycka det på det sättet.
          </note>
          <note>
            Frågan är inte heller formulerad på det sätt som har antytts
            här, att regeringen aktivt skulle gå in och störa eller förhindra
            ett privat företag att fatta beslut. Detta handlar om en möjlighet
            att informera och ge sin bild av ett möte.
          </note>
          <note>
            Frågan utgår från en nyhetsartikel, så det är inget som jag har
            tagit ur luften, utan det rör som om en intervju med den tidigare
            vd:n för Findus där han ger den här bilden. Annars hade man kanske
            inte behövt att fästa så stor vikt vid den om det hade varit ett
            fritt kåseri. Det här grundar sig på en intervju som borde ha
            ganska stor insikt i detta och som lägger ut texten på ett rätt
            så tydligt sätt.
          </note>
          <note>
            Därför tycker jag återigen att det är väldigt anmärkningsvärt
            att reger ­ ingen inte bemöter påståendena om man nu tycker att
            de är så felaktiga i stället för att anklaga mig och andra ledamöter
            och säga att det sorgligt att vi engagerar oss i den här frågan.
          </note>
          <note>
            När beskedet kom att man ska förlägga en mindre del av verksamheten
            till Sverige är det tyvärr symtomatiskt att landsbygdsministern
            beskriver det som en framgång. Det är bra att något placeras här
            och inte någon annanstans, men det kan inte betraktas som en framgång
            när ett stort företag som Findus försvinner och regeringen inte
            tar sitt ansvar.
          </note>
          <note type="speaker">
            Anf. 28 Statsrådet SVEN-ERIK BUCHT (S):
          </note>
          <note>
            Herr talman! Jag tycker att det är bra att vi är många som engagerar
            oss i näringslivsutveckling, det är inte fel. Men man måste ändå
            komma ihåg att vi lever i en marknadsekonomi där det finns spelregler.
            En regering ska absolut inte gå in och störa den här typen av
            förhandlingar.
          </note>
          <note>
            Jag hade möte med Nomad Foods som ägde rum den 21 februari. Den
            mäklare som hade hand om försäljningen uttalade sig veckan innan
            i en stor artikel – jag kan lämna över den till ledamoten. Det
            framgick då att det fanns fler intressenter och att det pågick
            förhandlingar.
          </note>
          <note>
            Jag vet att du egentligen inte vill att politiker ska gå in och
            styra privata affärsuppgörelser, Jonas Jacobsson Gjörtler. Ändå
            vill du att jag ska redogöra för regeringens och Regeringskansliets
            interna arbete i fråga om vem som pratar med vem.
          </note>
          <note>
            Vad som händer med Bjuv är väldigt viktigt för mig. Därför kommer
            jag inte att tillåta att något politiskt spel stör det arbete
            som nu sker i Bjuv. Försäljningsprocessen pågår fortfarande. Den
            är inte klar. Regeringen har vissa kontakter i detta, men vi måste
            ändå vara överens, Jonas Jacobsson Gjörtler, om att marknadsekonomins
            spelregler gäller här. Regeringen kan inte gå in i en process
            mellan två olika privata företag.
          </note>
          <note>
            Herr talman! Innan jag sätter punkt för denna debatt måste jag
            ändå säga en sak: Vi har en lång valrörelse framför oss. Jag hoppas,
            Jonas Jacobsson Gjörtler, att vi kan få upp debattnivån. Man kan
            inte skjuta på alla bollar. Det blir lätt självmål. Och det är
            ganska tydligt var bollen har hamnat den här gången.
          </note>
          <note>
            Överläggningen var härmed avslutad.
          </note>
          <note>
            § 8 Svar på interpellation 2016/17:588 om it-läckaget på Transportstyrelsen
          </note>
          <note type="speaker">
            Anf. 29 Försvarsminister PETER HULTQVIST (S):
          </note>
          <note>
            Herr talman! Mikael Oscarsson har frågat mig vilka åtgärder jag
            har vidtagit med anledning av läckaget av sekretessbelagda uppgifter
            i och med Transportstyrelsens it-upphandling. Vidare har Oscarsson
            frågat mig om när Försvarsdepartementet informerades om läckaget.
          </note>
          <note>
            Tjänstemän vid Försvarsdepartementet fick i februari 2016 informa
            ­ tion från Justitiedepartementet om säkerhetsrisker i samband
            med Trans ­ portstyrelsens outsourcing. Även Näringsdepartementet
            medverkade. Där ­ efter informerade mina tjänstemän mig i mars
            2016. Informationen var övergripande och berörde Försvarsmaktens
            verksamhet. Den handlade om de risker som uppstått rörande kvalificerade
            skyddsidentiteter och civilt registrerade militära fordon.
          </note>
          <note>
            I samband med att jag fick informationen meddelade Försvarsdepartementets
            tjänstemän att de hade varit i kontakt med Försvarsmakten. De
            hade då fått besked om att samverkan i ärendet hade skett mellan
            myndigheten och Säkerhetspolisen samt att Försvarsmakten tidigt
            hade vidtagit skadebegränsande åtgärder och att det inte påkallades
            några åtgärder från regeringens sida. Jag informerades också om
            att Säkerhetspolisen hade inlett en förundersökning.
          </note>
          <note>
            Ansvaret för den myndighet som har begått ett fel, Transportstyrelsen,
            ligger under Näringsdepartementet, och ansvaret för den utredande
            myndigheten, Säkerhetspolisen, ligger hos Justitiedepartementet.
            Mitt ansvar i det här fallet var att försäkra mig om att den myndighet
            som ligger inom Försvarsdepartementets ansvarsområde, Försvarsmakten,
            hade vidtagit nödvändiga skadebegränsande åtgärder och inte hade
            behov av ytterligare beslut från regeringens sida. Försvarsdepartementet
            hade inget koordinerings- eller samordningsansvar i frågan.
          </note>
          <note>
            Givet att Försvarsmakten tidigt hade vidtagit åtgärder för att
            hantera de potentiella risker som hade uppstått på grund av Transportstyrelsens
            utkontraktering samt att en förundersökning pågick bedömde jag
            på mina tjänstemäns inrådan att det inte fanns skäl för mig att
            vidta några ytterligare åtgärder. Vidare försäkrade jag mig vid
            mötet med tjänstemännen om att uppföljning av frågan skulle ske.
          </note>
          <note>
            Efter det att jag fick informationen i mars 2016 har Försvarsdepartementets
            tjänstemän vid ytterligare tillfällen haft kontakt med Försvarsmakten
            för att följa upp myndighetens åtgärder.
          </note>
          <note>
            Att Försvarsmakten tidigt vidtog skadebegränsande åtgärder bekräftades
            av överbefälhavaren den 24 juli 2017 på en presskonferens. Överbefälhavaren
            förklarade också att i och med de åtgärder som Försvarsmakten
            tidigt vidtog har händelsen på Transportstyrelsen inte haft påtaglig
            påverkan på Försvarsmaktens samlade operativa förmåga. Vidare
            konstaterade överbefälhavaren att risken som har uppstått kommer
            att kunna hanteras. Chefen för den militära underrättelse- och
            säkerhetstjänsten, Must, har också inför försvarsutskottet förklarat
            att på grund av de åtgärder som har vidtagits har inte den svenska
            försvarsunderrättelseförmågan påverkats märkbart negativt.
          </note>
          <note>
            I februari 2017 delgav Försvarsmakten Säkerhetspolisen en menbedömning,
            men som jag just har konstaterat hade då skadebegränsande åtgärder
            redan vidtagits av Försvarsmakten. Av den icke sekretessbelagda
            delen av menbedömningen framgår också att Säkerhetspolisen hade
            bett Försvarsmakten att avvakta med eventuella egna utredningar
            som skulle kräva samråd med Transportstyrelsen till dess att förundersökningen
            var avslutad.
          </note>
          <note>
            Förundersökningen är numera avslutad, och mot bakgrund av detta
            har jag informerats om att Försvarsmakten formellt har hemställt
            hos Transportstyrelsen att få en samlad bild av vilken information,
            bland annat personuppgifter, fordonsuppgifter och uppgifter som
            rör totalförsvars- och beredskapsplanering kopplade till Försvarsmakten,
            som Transportstyrelsen har i sina system. Jag har också fått information
            om att Transportstyrelsens svar inte har föranlett Försvarsmakten
            att ändra sina bedömningar om påverkan på operativ förmåga eller
            försvarsunderrättelseverksamhet.
          </note>
          <note>
            Sammanfattningsvis har Försvarsdepartementet sedan problem med
            Transportstyrelsens utkontraktering av it-tjänster uppmärksammades
            haft kontakt med Försvarsmakten för att försäkra sig om att myndigheten
            har vidtagit skadebegränsande åtgärder. Åtgärder hade alltså vidtagits
            och potentiella risker för Försvarsmaktens verksamhet hanterades.
            Några krav på åtgärder eller beslut från regeringens sida inom
            mitt ansvarsområde har inte påkallats av Försvarsmakten.
          </note>
          <note type="speaker">
            Anf. 30 MIKAEL OSCARSSON (KD):
          </note>
          <note>
            Herr talman! Jag vill börja med att lite grann gå igenom vad
            som har hänt och vad vi vet.
          </note>
          <note>
            Vi går tillbaka till den 1 april 2015. Då bestämmer sig Transportstyrelsen
            för att outsourca och lägga ansvaret för skötseln av flera register
            till det internationella it-företaget IBM. Det var Maria Ågren
            som skrev på beslutet. I databasen fanns förutom information om
            alla fordon i Sverige även körkortsinnehavares personuppgifter.
            Man nämner även körkortsinnehavare med skyddad identitet. Där
            fanns också information om flygplatser, vägar, broar, bepansrade
            fordon, civila fordon som Försvarsmakten har och mycket mer.
          </note>
          <note>
            I maj 2015 uppdagades en rad problem med upphandlingen med IBM.
            Utländska tekniker på IBM som ska genomföra flytten av data hade
            inte säkerhetsgranskats. Generaldirektör Maria Ågren beslutar
            att ”göra avsteg” från lagar som skyddar känsliga uppgifter, nämligen
            säkerhetsskyddslagen, personuppgiftslagen samt offentlighets-
            och sekretesslagen, och myndighetens egna krav på informationssäkerhet.
            Därmed gavs utländska tekniker full tillgång till hemlig information
            utan säkerhetskontroll.
          </note>
          <note>
            I juni var personalen på Transportstyrelsen och Trafiksäkerhetsverket
            orolig och larmade Säpo, som får reda på att it-driften ska gå
            ut till tekniker och skötas från Tjeckien och Rumänien. Man inleder
            en granskning. Det kom också fram att IBM i sin tur hade outsourcat
            en del av verksamheten till företag i bland annat Serbien. Senare
            samma år, närmare bestämt den 25 november 2015, rekommenderar
            Säpo ett omedelbart stopp för affären, men varningen förbises.
          </note>
          <note>
            I januari 2016 inleds förundersökning mot Maria Ågren gällande
            vårdslöshet med hemlig uppgift. Hon misstänks ha fattat beslut
            som kan röja hemliga uppgifter. Samtidigt fick ministerns kollega
            Anders Ygeman reda på händelsen. I februari informerade Maria
            Ågren sitt departement och de ansvariga statssekreterarna om förundersökningen
            och de avsteg som hon hade beslutat att göra.
          </note>
          <note>
            I mars samma år gick outsourcad personal av misstag ut med uppgifter
            om fordonsägare med skyddad identitet till en mängd företag. Transportstyrelsen
            skickade också ut sekretessbelagda uppgifter två gånger. För att
            åtgärda misstag skickade Transportstyrelsen ett öppet mejl med
            samtliga registrerings- och chassinummer för alla de bilar som
            ägdes av personer med skyddad identitet till berörda företag,
            som ombads att själva rensa bort hemliga data. Det var vid denna
            tidpunkt som försvarsministern fick den här informationen.
          </note>
          <note>
            Ett år senare, i januari 2017, fick Maria Ågren sluta med motiveringen
            att ”regeringen och den tidigare generaldirektören har haft olika
            syn på hur arbetet ska bedrivas”.
          </note>
          <note>
            När en så här viktig sak sker på it-säkerhetens område, är det
            då inte naturligt att det tas upp i det nationella säkerhetspolitiska
            rådet? Är det inte naturligt att försäkra sig om detta och att
            ta upp det med kollegan Ygeman och framför allt med statsministern?
          </note>
          <note type="speaker">
            Anf. 31 ALLAN WIDMAN (L):
          </note>
          <note>
            Herr talman! Jag har den senaste tiden haft anledning att gång
            på gång upprepa att jag anser att försvarsministern i den nu sittande
            regeringen har rätt inställning och rätt reflexer i de försvarspolitiska
            sammanhangen. Detta säger jag även om jag samtidigt menar att
            det inte har skett vare sig några substantiella tillskott till
            vår försvarsekonomi eller för den delen något närmare samarbete
            med Nato.
          </note>
          <note>
            Men min poäng, herr talman, är att ansvarsutkrävandet för den
            så kallade it-skandalen varken är någon skönhetstävling eller
            någon politisk kohandel. Det är illa att statsrådet inte informerat
            statsministern eller för den delen Sveriges riksdag. Men min kritik
            handlar om att statsrådet vetat att brottslig verksamhet mot rikets
            säkerhet pågått under nästan ett och ett halvt år utan att han
            för den skull agerat för att avbryta denna.
          </note>
          <note>
            Herr talman! Det här är inte den Peter Hultqvist som jag har
            lärt känna de senaste sju åren.
          </note>
          <note>
            När man ser helhetsbilden av den här processen leds man oundvikligen
            fram till frågan: Var någonsin avsikten att riksdagen eller för
            den delen den svenska allmänheten någonsin skulle få veta vad
            som hänt? I ljuset av de informationsproblem som uppenbarligen
            har funnits i Regeringskansliet och det stora antal ministrar
            och tjänstemän som känt till det hela framstår det som synnerligen
            märkligt att ingen larmat och att ingen agerat. Men även om direktiv
            om tystnad utgått från centralt håll ändrar heller inte detta
            det ansvar som envar underkunnig minister har att agera.
          </note>
          <note>
            Herr talman! Avslutningsvis vill jag för min del klargöra att
            det som framkommit här i dag och under de senaste veckorna inte
            på något sätt förändrat min bild av försvarsministerns roll och
            underlåtenhet i den här affären.
          </note>
          <note type="speaker">
            Anf. 32 HANS WALLMARK (M):
          </note>
          <note>
            Herr talman! Försvarsministern utvecklar i sitt svar något av
            en tidtabell. Låt mig i likhet med kollegan Oscarsson påminna
            om en del saker! Någon gång senhösten 2015 börjar kunskap och
            information om säkerhetshaveriet på Transportstyrelsen spridas,
            och det börjar styckevis och delt komma insikter om detta. I februari
            2016 får försvarsministerns statssekreterare kännedom om det inträffade,
            och sedan försvarsministern själv i mars 2016. Statsministern
            har bekräftat att han fick kännedom om detta i januari 2017. Slutligen
            fick svenska folket reda på detta någon gång i juli 2017 – tack
            vare medierna, inte på något annat sätt.
          </note>
          <note>
            Då är frågan vilka åtgärder som har vidtagits. Försvarsministern
            utvecklar det i sitt svar. Han säger att han bland annat tagit
            kontakt med Försvarsmakten för att förvissa sig om att rätt åtgärder
            vidtagits.
          </note>
          <note>
            Den intressanta fråga som ändå måste ställas, och förhoppningsvis
            också besvaras, är varför det bland de åtgärder försvarsministern
            vidtar inte ingår att på något sätt försäkra sig om att statsministern
            har kännedom och kunskap om det inträffade och varför det inte
            i något fall, från det att försvarsministern själv får vetskap
            om detta i mars 2016 och fram tills medierna avslöjar det i juli
            2017, föreligger någon åtgärd om att informera svenska folket,
            riksdagen eller oppositionen. Där tycker jag att försvarsministern
            är ett väldigt stort och viktigt svar skyldig.
          </note>
          <note>
            Vad som har hänt efter att medierna började rapportera, utöver
            att medier och journalister rotat i detta, är till exempel att
            kollegor som Allan Widman och Mikael Oscarsson liksom jag själv
            börjat ställa skriftliga frågor och formulerat ett antal andra
            frågor. Vi har också haft utskottssammanträden, som av försvarsministerns
            partivänner anklagats för att ha sandlådeformer och vara ett politiskt
            spel – ett politiskt spel som hitintills har kostat två statsråd,
            en generaldirektör och en statssekreterare deras uppdrag.
          </note>
          <note>
            Den fråga som man ändå måste ställa är: Varför har det i åtgärdskatalogen
            inte ingått att man på något sätt skulle informera? Försvarsministern
            säger att det inte är hans ansvar att berätta om den myndighet
            som har gjort fel. Nej, men det kanske är hans ansvar att berätta
            om den myndighet som har gjort rätt – det framgår i interpellationssvaret
            att han har försäkrat sig om att Försvarsmakten vidtagit åtgärder.
            Jag citerar: ” Åtgärder hade alltså vidtagits och potentiella
            risker för Försvarsmaktens verksamhet hanterades. ” Varför inte
            berätta för statsministern, svenska folket, riksdagen eller oppositionen
            om detta? Dessutom måste jag upprepa en fråga som Allan Widman
            ställde: Vad är det egentligen, herr talman, som indikerar att
            någon från regeringen hade planerat att på något sätt berätta
            om säkerhetshaveriet på Transportstyrelsen innan medierna rapporterade
            i juli 2017? Det är allvarliga och viktiga frågor som kräver svar.
          </note>
          <note type="speaker">
            Anf. 33 Försvarsminister PETER HULTQVIST (S):
          </note>
          <note>
            Herr talman! Jag vet inte hur många gånger jag har redogjort
            för motiven för mitt och departementets agerande. Jag vet inte
            heller hur många gånger jag har berättat om Försvarsmaktens olika
            typer av åtgärder för att motverka de eventuella risker som fanns
            i det här sammanhanget.
          </note>
          <note>
            När jag fick den här informationen hade Försvarsmakten vidtagit
            åtgärder på de punkter där jag fick information att det fanns
            problem inom Försvarsmakten. Det var sättet att motverka det som
            kallas för brottet, som inträffat redan tidigare och som Försvarsmakten
            hanterade, för att minimera skadorna. Det har informerats om detta
            i försvarsutskottet vid åtminstone två tillfällen samt på presskonferens,
            och det har offentliggjorts många gånger. Men det tycks på något
            vis som att det faktum att Försvarsmakten har vidtagit de här
            åtgärderna, vilket var den information jag fick, inte har något
            värde i den allmänna debatten. De har dock faktiskt gjort ett
            bra jobb på den här punkten.
          </note>
          <note>
            Det var inte Försvarsmakten som var den felande myndigheten,
            utan det var Transportstyrelsen, som låg under Näringsdepartementet.
            Statsministern hade utpekat att det var infrastrukturministern
            som skulle sköta informationen gentemot Statsrådsberedningen.
            Det finns en ansvarsprincip i departementen för vem som sköter
            vad i olika lägen. Jag känner också till hur information överförs
            till Statsrådsberedningen.
          </note>
          <note>
            Man kan naturligtvis fundera på många saker här. Nu ska det också
            göras en KU-granskning. Jag vill bara påminna herrarna om vad
            Dagens Nyheter skriver i dag: ”Transportstyrelsen fattade redan
            sommaren 2014 beslut om att göra avsteg från myndighetens it-säkerhetsregler.
            – – – Sommaren 2014 beslutade den ställföreträdande generaldirektören
            Jacob Gramenius” om detta. Det slutade sedermera med att han lämnade
            sin tjänst. Jonas Bjelfvenstam, nuvarande generaldirektör, säger
            så här: ”Som jag sagt i tidigare sammanhang så ser jag allvarligt
            på att man överträder gällande lag och våra interna riktlinjer.”
          </note>
          <note>
            På den tiden var Catharina Elmsäter-Svärd ansvarig minister.
            Hon svarar så här på några frågor i Dagens Nyheter:
          </note>
          <note>
            ”Känner du till att Transportstyrelsen i augusti 2014 fattade
            ett beslut om att göra avsteg från sina informationssäkerhetsriktlinjer?
          </note>
          <note>
            – Nej, det känner jag faktiskt inte till. I augusti 2014 så var
            jag förvisso minister men då var vi mitt uppe i valrörelsen och
            annat.”
          </note>
          <note>
            Tycker herrarna att det är ett tillfredsställande svar?
          </note>
          <note>
            ”Tycker du att du borde ha fått information om det?
          </note>
          <note>
            – Det är jättesvårt att säga utan att veta mer om det. Jag kan
            faktiskt inte svara på det.”
          </note>
          <note>
            Tycker herrarna att det är ett tillfredsställande svar?
          </note>
          <note>
            Sedan fortsätter man: ”Myndigheterna har alltså gjort avsteg
            från sina it-säkerhetsriktlinjer, men du tycker inte att du borde
            ha fått reda på det?
          </note>
          <note>
            – Man har riktlinjer för att man ska förhålla sig till dem. Men
            det innebär ju också att man emellanåt kan göra avsteg generellt.
            I detta fall vet jag inte orsaken till varför man har gjort avsteget.”
          </note>
          <note>
            Jag har försökt att redovisa korrekt vad jag har gjort och inte
            gjort i de här sammanhangen. Tycker ni att detta är ett tillfredställande
            svar? Oscarsson har nu möjlighet att ge mig ett besked. Kommer
            du att KU-anmäla Elmsäter-Svärd, driva det vidare och ta upp en
            granskning också av era egna i detta? Det finns mycket som man
            kan behöva titta på i den här affären, även det som hände före
            förra valet.
          </note>
          <note type="speaker">
            Anf. 34 MIKAEL OSCARSSON (KD):
          </note>
          <note>
            Herr talman! Försvarsministern behöver inte vara orolig. Jag
            är säker på att konstitutionsutskottet kommer att gå till botten
            med detta och titta på alla sidor. Det är så viktigt att alla
            kort läggs på bordet. En grundkritik som jag har fört fram är
            att regeringen tycks ha någo t slags taktik som går ut på att
            man berättar en del av sanningen men inte hela sanningen. D et
            är det som är ett skäl till att vi står här.
          </note>
          <note>
            Som förut har sagts var planen att detta aldrig skulle komma
            upp på radarn, men genom journalisters arbete kom det fram. Ni
            har haft inform ­ ation om det länge. Försvarsministern har haft
            information om det sedan mars 2016 och din statssekreterare sedan
            månaden innan. Ett år senare kommer det fram till statsministern.
          </note>
          <note>
            Sedan hade statsministern en presskonferens som jag tror att
            nästan hela svenska folket såg. Där började han med att tala om
            haveriet som hade skett på Transportstyrelsen. Jag är övertygad
            om att en stor del av svenska folket insåg att det inte bara är
            ett haveri på Transportstyrelsen. Det är ett haveri hos regeringen,
            en dysfunktionalitet som är bedövande, där viktig information
            som gäller rikets säkerhet inte når fram till statsministern och
            inte heller till det nationella säkerhetspolitiska rådet.
          </note>
          <note>
            Frågan som svenska folket ställer sig är naturligtvis: Vad finns
            rådet till för? Det sas vid den presskonferens som hölls inför
            att statsministern som nybliven statsminister skulle lansera det
            här att man här skulle ta upp för landet viktiga frågor. Här skulle
            man bland annat ta upp it-hot och it-säkerheten. Är detta då inte
            någonting att tala om? Är det inte någonting att tala om att det
            här finns en myndighet som går mot rött ljus inte bara en gång?
            Man springer mot blinkande röda ljus. Man varnas, men man kör
            på ändå.
          </note>
          <note>
            Den här informationen når fram, och försvarsministern är drabbad.
            Det departement och den myndighet du ansvarar för är drabbad.
            Det var också Ygeman. Han ansvarade för det civila försvaret och
            du för det militära försvaret. Ni var båda drabbade. Ni hade informationen,
            men ni gick inte vidare. Ni informerade inte. Det kan vara bra
            om det kommer fram.
          </note>
          <note>
            Du kanske tog upp det ändå och försökte säga: Herr talman, herr
            ordförande, eller vad ni säger på era möten, jag har en sak jag
            måste informera om! Eller var det kanske som Ygeman sa vid ett
            tillfälle: Jag kunde inte informera, för det fanns inga säkra
            rum? Jag vet inte om det var ett skämt eller varför han sa det
            så.
          </note>
          <note>
            Det var en sådan viktig sak och att Försvarsmakten här har att
            göra med en myndighet som är så slarvig att alla körkort kommer
            på vift, all information om våra vägar och allting. Det Säpo har
            sagt är att man måste se all information som förlorad och kommen
            i främmande makts hand. Varför? Jo, därför att så många under
            så lång tid icke kontrollerade människor har haft informationen
            och också kan kopiera.
          </note>
          <note>
            Herr talman! Detta är också ett problem. Det kan vara ett problem
            i morgon. Det kan bli ett problem i morgon, om en vecka, om ett
            år eller om tre år. Det är nu en Zapad-övning. Hur är det? Vad
            tror försvarsministern? Har det kommit i Rysslands händer? Har
            det kommit till någon terrorgrupp, eller ha det kommit i någon
            annan grupps händer? Vad är svaret?
          </note>
          <note type="speaker">
            Anf. 35 HANS WALLMARK (M):
          </note>
          <note>
            Herr talman! Låt oss vara överens om att det har funnits ett
            potentiellt säkerhetshot. Eller som både den militära underrättelsetjänsten
            och Säkerhetspolisen har sagt: Ma n måste betrakta uppgifterna
            så som varande röjda, och man måste betrakta det som att de också
            är röjda till felaktig hand. Hitintills har säkerhetsläckaget
            kostat en generaldirektör, två ministrar och en statssekreterare.
          </note>
          <note>
            Debatten som vi nu för är utifrån försvarsministerns eget ansvarsområde.
            Jag upprepar min fråga. Vad är det som indikerar, herr talman,
            att det över huvud taget finns någonting som visar att man från
            regeringens sida hade tänkt informera svenska folket, riksdagen
            och oppositionen om inte medierna hade rapporterat om detta i
            juli 2017? Försvarsministern vet om detta i mars 2016. En generaldirektör
            får gå i januari 2017. Statsministern bekräftar att han vet det
            i januari 2017, och sedan blir det juli 2017 när medierna rapporterar
            om det.
          </note>
          <note>
            Herr talman! Vi har en mängd olika former för att föra samtal
            även när det gäller sekretessbelagda uppgifter. Man kan ha partiledaröverläggningar,
            man kan ha det via utskott, och man kan ha det via Utrikesnämnden.
            Vi har dessutom vår egen försvarsgrupp. Ingenstans under alla
            dessa månader har man frivilligt försökt berätta om det säkerhetshot
            som har funnits.
          </note>
          <note>
            Då måste man ställa sig frågan: Varför har man inte velat informera?
            Varför har inte försvarsministern sett det som sitt ansvar att
            försäkra sig om att statsministern vet att Försvarsmakten har
            vidtagit rätt åtgärder? Försvarsministern säger att Försvarsmakten
            har gjort ett bra jobb. Jag är benägen att tro det. Men varför
            har man då inte rapporterat om att man har gjort det här jobbet
            till statsministern, riksdagen och oppositionen? Det är de frågorna
            som kräver svar.
          </note>
          <note type="speaker">
            Anf. 36 Försvarsminister PETER HULTQVIST (S):
          </note>
          <note>
            Herr talman! Om jag ska tro på Oscarsson i det här sammanhanget
            förväntar jag mig först och främst att han nu personligen kommer
            att agera för att det sker en ordentlig uppföljning av regeringens
            ansvar före skiftet 2014. Det borde vara ett rimligt ryggradsagerande
            från Oscarssons sida eftersom ordvolymen är rätt så hög i sammanhanget.
            Red ut vad Elmsäter-Svärd har för ansvar i detta ! Red ut varför
            det skulle outsourcas så in i vassen, varför den förra regeringen
            drev den typen av frågor så pass hårt och varför det var en ny
            liberal eufori kring just detta!
          </note>
          <note>
            Det är dags att dra en gräns för hur långt man kan gå när det
            gäller outsourcing och att markera att vissa saker i samhället
            inte kan outsourcas. Den ideologiska blindhet som har lett till
            den typen av situationer måste man få ett slut på. Det ingår också
            i de direktiv som Stefan Löfven har lagt fram i det här sammanhanget.
          </note>
          <note>
            Jag vill också påminna om vad man har informerat utskottet om.
            Försvarsmakten vidtog tidigt åtgärder. De har inte haft påtaglig
            påverkan på Försvarsmaktens samlade operativa förmåga, det vill
            säga it-säkerhetsproblemen. Vidare konstaterar överbefälhavaren
            att risken som uppstått kommer att kunna hanteras. Chefen för
            den militära underrättelse- och säkerhetstjänsten har också inför
            försvarsutskottet förklarat att på grund av de åtgärder som vidtagits
            har inte den svenska försvarsunderrättelseförmågan påverkats märkbart
            negativt.
          </note>
          <note>
            Man kan naturligtvis spekulera och dra upp visioner och bilder
            av olika scenarier i det här sammanhanget om vad som potentiellt
            kan ha hänt åt både det ena och det andra hållet. Jag håller mig
            till att lita på det man säger från Försvarsmakten, hur de ser
            på hur det har hanterats och de eventuella risker som finns i
            sammanhanget. Detta har man tagit på allvar. Försvarsmakten vidtog
            åtgärder så fort de kunde i sammanhanget.
          </note>
          <note>
            Hade huvudproblemet legat på Försvarsmakten och det var där som
            de grundläggande felen hade begåtts hade det självklart varit
            mitt ansvar att se till att tala med statsministern och på olika
            sätt driva den här frågan. Nu var det så att Transportstyrelsen
            låg under Näringsdepartementet, och därför var den delen deras
            ansvar att reda ut. Det som åligger vårt departement är gjort.
            Där har vi uppfyllt våra förpliktelser i sammanhanget.
          </note>
          <note>
            När det gäller redovisning hade vi omedelbart när detta inträffade
            en presskonferens där myndigheterna mycket tydligt redovisade
            vad man hade gjort.
          </note>
          <note>
            Man kanske skulle värdera att myndigheterna hade vidtagit åtgärder
            på ett tidigt stadium och att de gjorde vad de kunde för att lösa
            ut frågan. Det är en viktig parameter.
          </note>
          <note>
            Det har nu levererats mycket material till konstitutionsutskottet.
            De kommer säkert också att ställa ytterligare frågor; det är ju
            så det går till i denna typ av utredningar. Jag har ingen som
            helst indikation på att det finns någon som har någon avsikt att
            hålla på att mörka eller på annat sätt undanhålla information
            i detta sammanhang. Däremot upplever jag en hög ambition att verkligen
            ta rätt på vad som har hänt, för det är ett viktigt underlag för
            att vi ska kunna sätta stopp för överdriven och alltför långtgående
            outsourcing i framtiden och en överideologiserad syn på frälsningen
            i den typen av åtgärder.
          </note>
          <note>
            Det är alltså dags att dra en gräns för vad som kan och inte
            kan outsourcas i statlig förvaltning. Det är en kritik som bör
            riktas också mot den förra regeringen.
          </note>
          <note type="speaker">
            Anf. 37 MIKAEL OSCARSSON (KD):
          </note>
          <note>
            Herr talman! Låt oss då klara ut att vad man än gör och vad man
            än outsourcar eller inte måste man följa Sveriges rikes lag. Det
            är nummer ett.
          </note>
          <note>
            Vad gäller KU-anmälan har försvarsministern redan blivit bönhörd.
            Det finns redan en sådan KU-anmälan, och man kommer att granska
            hela historien inklusive den förra regeringen.
          </note>
          <note>
            Låt oss bara repetera vad det är som har hänt. Vi har ett it-haveri.
            Vi har en minister, Anna Johansson, som hade noll koll på sitt
            departement. Vi har två ministrar, Anders Ygeman och Peter Hultqvist,
            som fick information i februari mars ett år tidigare. De hade
            informationen, de var drabbade och de var ansvariga – den ene
            för det civila försvaret och den andre för det militära försvaret.
            De informerade inte. De informerade inte statsministern och inte
            det nationella säkerhetspolitiska rådet. Och de informerade inte
            riksdagen. Försvarsministern borde veta att den här kammaren,
            riksdagen, finns till för att vi bland annat ska kontrollera regeringen.
            Men vi kan inte fullgöra vår uppgift om vi inte får information.
          </note>
          <note>
            Ni fick information om detta; försvarsministern personligen fick
            det för ett och ett halvt år sedan. Du vet att det finns möjligheter
            att på olika sätt ordna så att man kan berätta sekreta saker,
            och det finns olika kanaler. Enligt uppgifter i SVT har detta
            inte ens varit uppe i Utrikesnämnden. Det är lagstadgat, så det
            är en allvarlig sak. Det står i grundlagen att ni måste informera
            om viktiga saker.
          </note>
          <note>
            Frågan kommer tillbaka: Varför gjorde ni ingenting för att också
            stoppa det pågående läckaget, som kan vara det värsta sedan Berglings
            och Stig Wennerströms tid? Varför gjorde ni ingenting för att
            stoppa det pågående läckaget?
          </note>
          <note type="speaker">
            Anf. 38 Försvarsminister PETER HULTQVIST (S):
          </note>
          <note>
            Herr talman! Jag vet inte om budskapet inte går fram till Oscarsson.
            De åtgärder som myndigheterna vidtog och hade vidtagit när jag,
            och då också Försvarsmakten, fick information handlade om att
            stoppa risker och läckageproblematik. Det var därför man höll
            på och arbetade med detta. Det är oerhört grundläggande för all
            samlad information som har getts i ärendet fram till nu. Jag kan
            beklaga om detta budskap inte har gått fram, för det är det som
            har varit hela uppgiften för de tre myndigheter som har varit
            inblandade. Annars hade detta varit en väldigt märklig situation.
          </note>
          <note>
            Om ingen form av åtgärder hade vidtagits skulle jag ha kunnat
            begripa mycket av kritiken. Men nu vidtogs åtgärder, och det har
            också redovisats resultat av olika typer av menbedömning.
          </note>
          <note>
            Jag måste upprepa: Om det hade varit mitt ansvar att ha Transportstyrelsen
            under Försvarsdepartementet skulle jag ha haft ett ansvar för
            att sköta alla dessa informationer som Oscarsson pekar på. Men
            nu ligger inte Transportstyrelsen och inte heller Säpo under Försvarsdepartementet,
            utan under Försvarsmakten – som när jag kontrollerade läget hade
            vidtagit åtgärder på ett brett fält på dessa två områden: civilregistrerade
            bilar samt skyddspersoner. De hade jobbat aktivt med detta, och
            det måste värderas. Det måste framgå, eftersom det på något vis
            här ges en bild av en handlingsförlamning som är monumental. Myndighetsdelen
            har fungerat.
          </note>
          <note>
            När det gäller Elmsäter-Svärd: Följ upp artikeln nu! Det räcker
            inte att bara säga att det finns någon allmän anmälan till konstitutionsutskottet.
            Ha lite ryggrad nu, och anmäl också j ust denna del och den ministern!
            Gör en ordentlig uppföljning!
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellation 2016/17:590 om försvar mot ballistiska
            robotar
          </note>
          <note type="speaker">
            Anf. 39 Försvarsminister PETER HULTQVIST (S):
          </note>
          <note>
            Herr talman! Allan Widman har frågat mig vilka åtgärder jag är
            beredd att vidta så att Sverige blir delaktigt i ett gemensamt
            försvar av vårt närområde mot ballistiska robotar samt om svensk
            delfinansiering av sådan förmåga är aktuell.
          </note>
          <note>
            Sveriges säkerhetspolitiska linje ligger fast. Mot bakgrund av
            den försämrade säkerhetspolitiska situationen i vårt närområde
            ökar betydelsen av att stärka bi- och multilaterala försvars-
            och säkerhetspolitiska samarbeten. Sverige är militärt alliansfritt.
          </note>
          <note>
            Tillsammans med en rad andra vapensystem är ballistiska robotar
            en del av den hotbild som det svenska försvaret ställs inför.
            Hotet från ballistiska robotar kan därför inte ses isolerat utan
            måste ses i ett bredare operativt sammanhang. Detta ställer krav
            såväl på utvecklingen av ett starkt svenskt luftförsvar som på
            olika typer av skyddsåtgärder för att skapa uthållighet och redundans.
          </note>
          <note>
            I vårändringsbudgeten för 2017 tillfördes 500 miljoner kronor
            för satsningar på det svenska försvaret. Regeringen har tillsammans
            med Moderaterna och Centerpartiet den 16 augusti enats om att
            utöver de satsningar som genomförs som ett resultat av försvarsuppgörelsen
            2015 och överenskommelsen om vårändringsbudgeten för 2017 förstärka
            det svenska försvaret ytterligare. Från och med 2018 ska därför
            ytterligare 2,7 miljarder kronor per år tillföras för att stärka
            den militära förmågan och förmågan inom totalförsvaret.
          </note>
          <note>
            Luftvärn är en väsentlig förmåga för Sveriges säkerhet. Anskaffning
            av ett nytt luftvärnssystem med medellång räckvidd inleds under
            innevarande period och fullföljs under kommande försvarsbeslutsperiod,
            2021–2025.
          </note>
          <note>
            Det svenska försvaret stärks samtidigt som våra internationella
            samarbeten fortsätter att utvecklas. Någon svensk delfinansiering
            av ett gemensamt försvar med verkansdelar mot ballistiska robotar
            är dock inte aktuell.
          </note>
          <note type="speaker">
            Anf. 40 ALLAN WIDMAN (L):
          </note>
          <note>
            Herr talman! Tack, försvarsministern, för det svar som ändå gavs!
            I december 2014 mottog försvarsministern en utredning som bar
            namnet Luftförsvarsutredning en 2040 . Det var en utredning som
            var parlamentarisk och som hade jobbat under lång tid.
          </note>
          <note>
            I en bedömningsruta som finns i utredningen på s. 287 skrivs
            följande: Konventionella ballistiska robotar och kryssningsrobotar
            utgör redan i dag men i allt högre utsträckning 2040 ett så pass
            allvarligt hot mot såväl luftförsvaret som övriga F örsvarsmakten
            och landet att detta hot måste beaktas.
          </note>
          <note>
            Lite längre ned fortsätter man, också i bedömningsrutan: Sverige
            kommer att behöva samverka med andra stater för att skapa ett
            skydd mot konventionella ballistiska robotar och avancerade kryssningsrobotar.
            Ett aktivt skydd kan endast uppnås genom internationellt samarbete,
            till exempel för att kunna upptäcka och bekämpa inkommande robotar.
          </note>
          <note>
            Herr talman! I utredningen satt representanter för det socialdemokratiska
            partiet. Det är tre stycken riksdagsledamöter som samtidigt var
            medlemmar av försvarsutskottet: Anna-Lena Sörenson, Peter Jeppsson
            och Eva Sonidsson. Ingen av dessa ledamöter har inlämnat någon
            reservation eller något särskilt yttrande där man invände mot
            utredningens slutsatser. Faktum är att den i utredningen också
            sittande vänsterpartisten, Torbjörn Björlund, inte heller reserverade
            sig mot slutsatserna.
          </note>
          <note>
            Jag förstår det nu som att statsrådet inte är beredd att låta
            Sverige samverka med andra länder kring ett sådant här försvar
            mot ballistiska robotar. Då blir min fråga: Vad är argumentationslinjen
            för försvarsministern? Har kärnvapenavskräckningen i världen totalt
            sett minskat de senaste tre åren? Eller gör Sverige nu anspråk
            på att helt på egen hand bygga upp ett missilförsvar mot ballistiska
            robotar och kryssningsrobotar?
          </note>
          <note type="speaker">
            Anf. 41 Försvarsminister PETER HULTQVIST (S):
          </note>
          <note>
            Herr talman! Jag vill särskilt understryka det som sas i mitt
            interpella ­ tionssvar här tidigare: ”Luftvärn är en väsentlig
            förmåga för Sveriges säkerhet. Anskaffning av ett nytt luftvärnssystem
            med medellång räckvidd inleds under innevarande period och fullföljs
            under kommande försvarsbeslutsperiod.”
          </note>
          <note>
            Det är ett konstaterande som jag tycker är viktigt att framhålla
            i det här sammanhanget. Jag ska inte gå in i någon diskussion
            om kriterier. Det är frågor som i så fall sköts av de myndigheter
            som är ansvariga i sammanhanget.
          </note>
          <note>
            Man kan naturligtvis välja olika nivåer på hur man samarbetar.
            Jag kan nämna ett projekt som heter Nimble Titan som är ett multinationellt
            forum under amerikansk ledning vars verksamhet syftar till att
            gynna kunskaps- och informationsutbyte avseende integrerade luft-
            och missilförsvarsfrågor. Fokus för den dialogen ligger på politisk
            och militärstrategisk nivå, och arbetet bedrivs bland annat genom
            seminarier och spel. Utgångspunkten är fiktiva motståndare i en
            situation tio år in i framtiden.
          </note>
          <note>
            Syftet med vårt deltagande i Nimble Titan är att inhämta information
            och bygga upp en policy och militärkompetens rörande integrerat
            luft- och missilförsvar. Särskild vikt läggs vid att testa samarbetsformer
            samt att inhämta kunskap om till exempel folkrättsliga frågor.
            Sverige ska inom ramen för Nimble Titan verka för transparens
            i robotförsvarsfrågor.
          </note>
          <note>
            Fokus för det svenska deltagandet är att utveckla förståelse
            och kunskap om politiska lik a väl som militära konsultations-
            och samarbetsmekanismer och planering av integrerat luft- och
            missilförsvar vid en annalkande krissituation. Särskild vikt läggs
            vid frågor avseende strategisk kommunikation i sådana situationer
            och också vid att utveckla förståelsen för det svensk – finska
            försvarssamarbetet.
          </note>
          <note>
            Som jag inledde mitt inlägg med att säga kommer vi att förnya
            det medelräckviddiga luftvärnssystemet. Där har vi rb 97 Hawk
            , och det är det som ska ersättas. Det här är en prioriterad fråga
            under den tid som nu kommer framöver. Vi får väl återkomma till
            kompetensfrågor i det sammanhanget.
          </note>
          <note type="speaker">
            Anf. 42 ALLAN WIDMAN (L):
          </note>
          <note>
            Herr talman! Det är alldeles utmärkt att Sverige deltar i studiecirklar
            om folkrättsliga problem som hör samman med missil- och robotförsvar.
            Men ingenting av det som försvarsministern säger leder väl kammaren
            till att tro att det där kommer att utvecklas till något verkligt
            försvar mot dessa mycket farliga vapen.
          </note>
          <note>
            Jag måste ställa frågan till försvarsministern: Har Peter Jeppsson,
            Eva Sonidsson och Anna-Lena Sörenson kommit till felaktiga slutsatser
            när de skriver det de gör i luftförsvarsutredningen? Var Peter
            Hultqvist som dåvarande ordförande i försvarsutskottet och gruppledare
            för den socialdemokratiska kommittén helt okunnig om vad ledamöter
            från hans parti tyckte och tänkte och skrev i den här utredningen?
          </note>
          <note>
            Herr talman! Jag uppfattar att försvarsministern menar att ett
            medelräckviddigt luftvärn kommer att utgöra ett tillräckligt skydd
            mot ballistiska robotar som från rymden närmar sig svenskt territorium.
            Har jag uppfattat det rätt på den punkten, försvarsministern?
            Ska Sverige bygga ett eget missilförsvar, och kommer de drygt
            2,7 miljarder per år som försvarsministern nu hänvisar till efter
            den senaste uppgörelsen att räcka för att bygga ett effektivt
            skydd mot ballistiska robotar och kryssningsmissiler?
          </note>
          <note type="speaker">
            Anf. 43 Försvarsminister PETER HULTQVIST (S):
          </note>
          <note>
            Herr talman! För det första har Widman inte rätt i beskrivningen
            av ekonomin kring upphandlingen av ett medelräckviddigt luftvärnssystem.
            Det ligger redan en hel del pengar i befintlig budget. De 2,7
            miljarderna ska också användas till en hel del andra saker.
          </note>
          <note>
            När det sedan gäller den här typen av frågor vill jag upprepa
            att det jag sa väldigt tydligt var att man väl får återkomma till
            vilka kriterier som gäller för den här upphandlingen i ett senare
            skede och vilka förmågor som i så fall ingår i det här sammanhanget.
            Jag tänker inte gå vidare i den diskussionen i dag av skäl som
            är tydligt förklarliga.
          </note>
          <note>
            Det räcker för mig att i dag konstatera att vi ska göra en upphandling
            av ett medelräckviddigt luftvärnssystem och att den processen
            ska påbörjas i närtid. Det krävs också ett bemyndigande från Sveriges
            riksdag för att detta ska kunna genomföras.
          </note>
          <note>
            Sedan får vi återkomma i ett senare skede med kriterierna för
            eventuella förmågor i det här sammanhanget. Widman behöver inte
            göra någon ytterligare tolkning än exakt det som jag säger i nuläget.
            Sedan får vi återkomma med ytterligare information i ett senare
            skede.
          </note>
          <note>
            Ett gemensamt robotförsvar ställer helt andra krav också säkerhetspolitiskt
            och vidgar begreppen en hel del när det gäller ett sådant ställningstagande.
            Det är sådant man i så fall måste värdera i en betydligt bredare
            kontext än vad vi kan göra här i kammaren i dag.
          </note>
          <note>
            Jag vill alltså understryka att ett gemensamt försvar med verkansdelar
            mot ballistiska robotar inte är aktuellt som det ser ut i nuläget.
          </note>
          <note type="speaker">
            Anf. 44 ALLAN WIDMAN (L):
          </note>
          <note>
            Herr talman! Det är helt uppenbart att Peter Hultqvist underkänner
            sina socialdemokratiska kollegors bedömningar i Luftförsvarsutredningen
            2040 där man var enig. Men jag vill till protokollet anmäla, herr
            talman, att jag helt delar utredningens slutsatser: Det finns
            inga som helst möjligheter för Sverige att på egen hand bygga
            upp ett fungerande försvar mot ballistiska robotar. Detta har
            alla länder som är i Sveriges storlek insett för länge sedan.
            Inget annat nordiskt land och inget land av vår storlek ute i
            Europa försöker på egen hand att bygga den här formen av förmågor.
            Det kräver samarbete.
          </note>
          <note>
            Jag är glad och nöjd över att en offentlig utredning mycket tydligt
            har konstaterat detta, och jag förstår försvarsministerns svar
            som att vi svenskar, vi som bor här i vårt land inte, vare sig
            direkt eller indirekt, kommer att omfattas av något missilförsvar.
          </note>
          <note type="speaker">
            Anf. 45 Försvarsminister PETER HULTQVIST (S):
          </note>
          <note>
            Herr talman! Allan Widman får naturligtvis stå för sina egna
            slutsatser i det här sammanhanget, och man kan dra iväg långt
            i de här arrangemangen. Tekniskt samarbete när det gäller den
            här typen av produkter och den här typen av förmågor är väl en
            sak. Sedan beror det på vad man lägger i ordet ”gemensamt” och
            vad det sedan i ett utvecklat skede leder till för typ av förpliktelser
            och vad det omfattar.
          </note>
          <note>
            Det finns många frågor som man måste kunna ge ett svar på när
            man använder den här typen av begrepp. Men tekniskt sett och produktutveck
            ­ lingsmässigt sett är det här kompetenser som vi måste tillföra
            oss i ett internationellt samarbete men också på en internationell
            marknad. Det är inget konstigt med det. Sedan är det fråga om
            vad man lägger i begreppet ”gemensamt försvar” och vad man i det
            yttersta drar ut det till för konsekvenser.
          </note>
          <note>
            Det jag har försökt säga är att det kanske inte är helt enkelt
            att bara säga rakt av: Nu går vi in i ett gemensamt robotförsvar.
          </note>
          <note>
            Jag har gett mitt svar här i interpellationsdebatten, och det
            är det som gäller för regeringens del.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.59 på förslag av förste vice talmannen
            att ajournera sammanträdet till kl. 14.00, då frågestunden skulle
            börja.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 14.00.
          </note>
          <note>
            § 10 Frågestund
          </note>
          <note type="speaker">
            Anf. 46 FÖRSTE VICE TALMANNEN:
          </note>
          <note>
            Jag vill hälsa statsråden välkomna. Frågor besvaras av utbildningsminister
            Gustav Fridolin, försvarsminister Peter Hultqvist, miljöminister
            Karolina Skog samt statsrådet Anna Ekström. Utbildningsminister
            Gustav Fridolin besvarar såväl allmänpolitiska frågor som frågor
            inom sitt eget ansvarsområde .
          </note>
          <note>
            En fråga ska vara av övergripande och allmänpolitiskt slag eller
            avse ett ämne som faller inom statsrådets ansvarsområde eller
            rör dennes tjänsteutövning.
          </note>
          <note>
            Regeringens hållning i asylprövningsfrågan
          </note>
          <note type="speaker">
            Anf. 47 EWA THALÉN FINNÉ (M):
          </note>
          <note>
            Herr talman! Jag vill ställa en fråga till utbildningsminister
            Gustav Fridolin.
          </note>
          <note>
            I går var det en aktuell debatt i kammaren om migrationspolitiken
            och situationen för ensamkommande barn. Det är självklart en mycket
            viktig och angelägen fråga som påverkar enskilda.
          </note>
          <note>
            Det är viktigt att vi värnar den ordning vi har, med individuella
            bedömningar där det är myndigheters och domstolars kompetens och
            inte politikens nyckfullhet som avgör. Vi ska inte ha ett system
            där andra faktorer än just asylskäl är avgörande. Det är inte
            långsiktigt, och det är inte humant. Det är väldigt viktigt att
            det här området inte präglas av osäkerhet.
          </note>
          <note>
            I gårdagens debatt framkom en splittring mellan migrationsminister
            Heléne Fritzon och Miljöpartiets gruppledare i riksdagen, Maria
            Ferm. Regeringen gav ett besked och Miljöpartiet i riksdagen ett
            annat.
          </note>
          <note>
            Utifrån det vill jag fråga utbildningsministern: Vilken är regeringens
            gemensamma hållning?
          </note>
          <note type="speaker">
            Anf. 48 Utbildningsminister GUSTAV FRIDOLIN (MP):
          </note>
          <note>
            Herr talman! Jag vill tacka riksdagsledamoten för frågan.
          </note>
          <note>
            Precis som ledamoten redovisar gör regeringen inga asylprövningar
            – längre, ska tilläggas. Jag var en av dem som arbetade hårt för
            att få till denna ordning , som innebär att prövningar av ansökningar
            om uppehållstillstånd görs först i myndighet och därefter i oberoende
            domstolar.
          </note>
          <note>
            Det betyder dock inte att regeringen inte har ansvar för att
            följa utvecklingen för personer som ansöker om uppehållstillstånd
            i Sverige. Regeringen har ansvar för lagstiftningen. Och regeringen
            har ansvar för att upprätthålla rättssäkerheten.
          </note>
          <note>
            Diskussionen i går som riksdagsledamoten beskriver, och som alla
            riksdagens partier deltog i, handlade just om vilken lagstiftning
            vi vill ha och om hur vi ska upprätthålla rättssäkerheten. Det
            var utifrån det en bra diskussion.
          </note>
          <note type="speaker">
            Anf. 49 EWA THALÉN FINNÉ (M):
          </note>
          <note>
            Herr talman! Jag vill tacka utbildningsministern för svaret.
            Men jag önskar ändå att få ett klarläggande. Som ministern säger
            är det viktigt att det är myndigheterna och sedan domstolar som
            prövar de här frågorna och att det inte råder någon osäkerhet
            om detta. Men i debatten i går var det tydligt att det rådde stor
            osäkerhet om vad som ska gälla.
          </note>
          <note>
            Utifrån ministerns svar behöver jag ett klarläggande. Står ministern
            inte bakom sitt eget partis politik?
          </note>
          <note type="speaker">
            Anf. 50 Utbildningsminister GUSTAV FRIDOLIN (MP):
          </note>
          <note>
            Herr talman! Jo, det gör jag helt och fullt. Och Miljöpartiets
            politik är känd.
          </note>
          <note>
            Regeringen arbetar med lagstiftning och att värna rättssäkerheten.
            Förslag till lagstiftning läggs fram till riksdagen och prövas
            i riksdagen.
          </note>
          <note>
            Jag konstaterar att det förslag till lagstiftning som har lagts
            fram dels har inneburit att barn inte ska få samma hårda prövning
            som de inskränkningar som presenterades i november 2015 innebar,
            dels har inneburit att riksdagen har godtagit en lagstiftning
            om att man under vissa omständigheter ska kunna få uppehållstillstånd
            för att gå klart gymnasiet.
          </note>
          <note>
            Bristande information till försvarsutskottet
          </note>
          <note type="speaker">
            Anf. 51 ROGER RICHTOFF (SD):
          </note>
          <note>
            Herr talman! Min fråga går till försvarsministern.
          </note>
          <note>
            Det har debatterats ganska mycket i dag i interpellationsdebatten,
            och försvarsministern har förklarat gången mycket tydligt.
          </note>
          <note>
            Jag har en fråga kvar om det här som j ag vill ha en kommentar
            till. I försvarsutskottet har vi en sekretessbelagd del där vi
            får information om saker och ting som händer ute och som kan innebära
            en viss säkerhetsrisk för Sverige, och sedan har vi en öppen del.
          </note>
          <note>
            Vi tycker att det är lite märkligt att man under hela den här
            tiden har diskuterat allting annat men att försvarsministern inte
            har nämnt det här. Jag skulle vilja ha ett förtydligande angående
            det.
          </note>
          <note type="speaker">
            Anf. 52 Försvarsminister PETER HULTQVIST (S):
          </note>
          <note>
            Herr talman! Jag tackar för frågan.
          </note>
          <note>
            Problematiken med it-säkerheten låg på Transportstyrelsen, som
            ligger under Näringsdepartementet och låg under dåvarande infrastrukturminis
            ­ tern. Det var där grundproblemet låg. Säpo var den myndighet
            som skulle följa upp det här i förhållande till Transportstyrelsen.
            Infrastrukturminis ­ tern hade ansvaret för att informera statsministern
            på den politiska nivån. Det var där ansvarsbitarna låg.
          </note>
          <note>
            Vår uppgift var att klara ut Försvarsmakten, vilket vi gjorde.
            Om det här hade skett inom Försvarsmakten hade det varit min uppgift
            att ta de här initiativen gentemot både statsministern och riksdagen.
            Det är på det sättet ansvarsprincipen ser ut i sammanhanget.
          </note>
          <note>
            Jag känner också väl till att det finns särskilda informationsgångar
            för hur sekretessbelagd information ska överföras till Statsrådsberedningen.
          </note>
          <note type="speaker">
            Anf. 53 ROGER RICHTOFF (SD):
          </note>
          <note>
            Herr talman! Jag ställde en skriftlig fråga angående FRA till
            försvarsministern för ett tag sedan. Tack för det svaret, försvarsministern!
          </note>
          <note>
            Med tanke på det svar jag fick skulle jag vilja be försvarsministern
            kontrollera om uppgifterna om deras fordon fortfarande ligger
            i ett öppet register. I så fall går det att följa FRA-fordon ute
            i landet.
          </note>
          <note>
            Man bör även titta på när man säkerhetsklassat personalen.
          </note>
          <note>
            Och hur ser det ut med tillgången till den sekretessbelagda Must-utredningen?
          </note>
          <note type="speaker">
            Anf. 54 FÖRSTE VICE TALMANNEN:
          </note>
          <note>
            Jag vill påminna samtliga ledamöter om att det finns en begränsning,
            en minut för första frågan och därefter 30 sekunder för följdfrågan.
          </note>
          <note type="speaker">
            Anf. 55 Försvarsminister PETER HULTQVIST (S):
          </note>
          <note>
            Herr talman! FRA:s personal är säkerhetsklassad. Så är det. All
            FRA:s verksamhet är säkerhetsklassad. Jag vet att det följs upp
            mycket noggrant av myndigheten.
          </note>
          <note>
            När det gäller mitt grundförhållande till riksdagen och inom
            Reger ­ ingskansliet hade det varit mitt ansvar att sköta den
            typen av information om huvudansvaret för det h är hade legat
            på Försvarsmakten och om Försvarsmakten hade varit den problematiserande
            myndigheten.
          </note>
          <note>
            Ett nationellt centrum för passivhusteknik
          </note>
          <note type="speaker">
            Anf. 56 OLA JOHANSSON (C):
          </note>
          <note>
            Herr talman! Min fråga går till statsrådet Fridolin.
          </note>
          <note>
            Miljöpartiets ministrar har besökt Alingsås i Västsverige två
            gånger för att tala sig varma för behovet av ett nationellt centrum
            för passivhusteknik, hållbart byggande och renovering. Senast
            utlovades en budgetsatsning på 20 miljoner årligen. Det var väl
            ingen som trodde något annat än att syftet var att ta vara på
            den kompetens som var samlad just där, redan nu 2017.
          </note>
          <note>
            Nu är det dags för nya budgetutspel, med löften hit och dit.
            Pengarna som utlovades för i år har förbrukats, eftersom summan
            var uppdelad på två gånger 10 miljoner halvårsvis.
          </note>
          <note>
            Vad är då beskedet till alla oss som gillar passivhus och som
            vill att den unika kunskapen och de goda exempel som finns runt
            om i landet finns på plats, tas till vara och sprids med hjälp
            av denna utlovade men försenade satsning?
          </note>
          <note type="speaker">
            Anf. 57 Utbildningsminister GUSTAV FRIDOLIN (MP):
          </note>
          <note>
            Herr talman! Jag tackar för frågan. Det är viktigt att sprida
            klok teknik för byggande. Att byggsektorn gör sitt i omställningen
            till ett hållbart samhälle är helt centralt, både för energianvändning
            och för resursförbrukning. Det handlar om såväl byggmaterial som
            – som frågeställaren är inne på – husens energiförbrukning.
          </note>
          <note>
            Det som gjorts i Alingsås är väldigt intressant att se. Frågor
            till mig ska dock vara av allmänpolitisk karaktär. Jag kan därför
            inte gå in på till exempel lokalisering av ett centrum.
          </note>
          <note type="speaker">
            Anf. 58 OLA JOHANSSON (C):
          </note>
          <note>
            Herr talman! Jag inser att det är svårt för Gustav Fridolin att
            svara på sådana frågor, men det handlar ändå om regeringens sätt
            att sköta myndigheterna. Man går ut och ger löften i en budgetpresentation
            och låter olika aktörer leva i tron att det finns möjlighet att
            söka dessa pengar, och så visar det sig att när kriterierna förändras
            är de helt annorlunda. Då undrar man lite grann hur regeringen
            kommer att agera i den här budgetprocessen när man gör olika typer
            av utspel lokalt.
          </note>
          <note type="speaker">
            Anf. 59 Utbildningsminister GUSTAV FRIDOLIN (MP):
          </note>
          <note>
            Herr talman! Jag kan garantera frågeställaren att de budgetutspel
            vi gör, de presentationer av budgetens innehåll vi gör, är någonting
            vi ska stå för. Och förändringar ska tas fram i dialog med dem
            som är berörda. Det innebär såklart dock inte att alla alltid
            är nöjda. Det tror jag att alla som har haft förmånen att få jobba
            i eller nära en regering känner väl till.
          </note>
          <note>
            Elfordonspremien
          </note>
          <note type="speaker">
            Anf. 60 LARS TYSKLIND (L):
          </note>
          <note>
            Herr talman! Jag har en fråga till miljöminister Karolina Skog.
            Det handlar om den aviserade elfordonspremien. Det är klart att
            det är viktigt med klimatsatsningar, men som liberal är jag högst
            skeptisk till den typen av bidrag till enskilda.
          </note>
          <note>
            Förutom att man kan ifrågasätta principen och om det verkligen
            är statens roll att stödja privata inköp finns det en uppenbar
            risk att detta leder till en utebliven prispress på en marknad
            där tekniken är relativt utvecklad. Med andra ord finns det en
            uppenbar risk att premien inte ens kommer den enskilde elfordonsköparen
            till godo.
          </note>
          <note>
            Min fråga till miljöministern är: Ser miljöministern att det
            trots allt är ganska problematiskt med denna form av kortsiktiga
            subventioner?
          </note>
          <note type="speaker">
            Anf. 61 Miljöminister KAROLINA SKOG (MP):
          </note>
          <note>
            Herr talman! Tack för frågan! Vi har ett arbete med en omställning
            av hela transportsektorn mot fossilfrihet. För att åstadkomma
            detta krävs det ett stort antal åtgärder, en palett av åtgärder.
            Vissa åtgärder är riktade mot städer. Där ser vi att omställningen
            till effektiva transportmedel är stor. Vi har sedan tidigare satsningar
            mot kollektivtrafik, men vi ser att det finns en ny teknik som
            växer fram – det handlar om lätta elfordon, elcyklar och elmopeder
            – som har möjlighet att spela en tämligen stor roll i transportarbetet
            runt städer och tätorter. Där är ett stöd av det slag som vi nu
            har aviserat motiverat för att möjliggöra ett tekniksprång och
            sprida ny teknik till många.
          </note>
          <note type="speaker">
            Anf. 62 LARS TYSKLIND (L):
          </note>
          <note>
            Herr talman! Jag vill vara väldigt tydlig med att vi från Liberalernas
            sida också tycker att det är oerhört viktigt att man utvecklar
            teknik och att fler cyklar och använder elfordon. Det finns många
            klimat ‑ , miljö- och hälsovinster, och det handlar inte minst
            om trängseln i städerna. Detta är vi överens om.
          </note>
          <note>
            Men vi anser vidare att statens tydliga roll är att stå för den
            grundläggande infrastrukturen. Följdfrågan till ministern kan
            då vara: Tror inte ministern att utbyggnaden av infrastrukturen
            är den stora faktorn i detta sammanhang?
          </note>
          <note type="speaker">
            Anf. 63 Miljöminister KAROLINA SKOG (MP):
          </note>
          <note>
            Herr talman! När det gäller att möjliggöra ett hållbart resande
            är infrastruktur den grundläggande frågan. Det handlar om att
            göra det möjligt att resa tryggt och säkert på ett hållbart vis
            och framför allt om att göra det tryggt och säkert att gå och
            cykla. Det är det absolut viktigaste. Men vi måste också arbeta
            med en omställning på fordonssidan. Där har vi etablerade system
            vad gäller tunga fordon. Det är då inte logiskt att staten ska
            vara helt passiv vad gäller ännu mer effektiva fordon som finns
            tillgängliga och håller på att explodera.
          </note>
          <note>
            Systematiskt fusk på högskoleprovet
          </note>
          <note type="speaker">
            Anf. 64 DANIEL RIAZAT (V):
          </note>
          <note>
            Herr talman! Min fråga riktar sig till utbildningsminister Gustav
            Fridolin. Vi pratar ganska ofta här i riksdagen om resultaten
            i skolan, om betygsinflation och om andra utmaningar som vi behöver
            ta itu med. Det som dock har uppmärksammats på senare tid, av
            bland annat SVT, handlar om det fusk som pågår kring högskoleprovet
            runt om i landet, det systematiska fusk som pågår. Man pratar
            om att uppemot 20 procent av dem som blir antagna till bland annat
            Handels är personer som har fuskat. Ändå är det i princip inga
            personer som åker fast. Det är väldigt få som åker fast för detta,
            vilket skapar en orättvis antagning.
          </note>
          <note>
            Vad avser utbildningsministern och regeringen att göra för att
            komma till rätta med problemet?
          </note>
          <note type="speaker">
            Anf. 65 Utbildningsminister GUSTAV FRIDOLIN (MP):
          </note>
          <note>
            Herr talman! Tack, Daniel Riazat, för en väldigt viktig fråga!
            Trovärdigheten i det system som vi använder för sökande till högre
            studier bygger på att alla känner trygghet i att det är rättvist.
            Ja, det är viktigt att det finns olika vägar in i högre studier
            och att man på olika sätt kan visa att man är dedikerad och kommer
            att klara den svåra utbildning man nu står inför. Men ju fler
            olika vägar vi har , desto viktigare är det att alla kontrolleras
            på ett bra sätt. Det är en av anledningarna till att regeringen
            har skärpt reglerna i fråga om fusk vid högskoleprovet och också
            försökt förbättra på ett sådant sätt att risken för upptäckt vid
            fusk på högskoleprovet blir större. Som jag får det redovisat
            för mig är detta någonting som får effekt – att det nu finns en
            påtaglig risk för den som fuskar att faktiskt åka dit för det.
            Så ska det vara.
          </note>
          <note type="speaker">
            Anf. 66 DANIEL RIAZAT (V):
          </note>
          <note>
            Herr talman! Tack, Gustav Fridolin, för svaret! Det var precis
            det beskedet som jag också fick från Universitets- och högskolerådet.
            Men efter att man inrättat de nya kriterierna och att man försökt
            komma åt dem som fuskade gjorde SVT återigen ett test, vilket
            visade att i princip alla som fuskade kom undan igen.
          </note>
          <note>
            Är regeringen beredd att vidta ytterligare åtgärder för att komma
            till rätta med detta så att vi får ett rättvist system, som du
            själv säger, för alla som söker vidareutbildning?
          </note>
          <note type="speaker">
            Anf. 67 Utbildningsminister GUSTAV FRIDOLIN (MP):
          </note>
          <note>
            Herr talman och frågeställaren! Det ska självklart vara en ordning
            där man känner trygghet i att också de som söker till högre studier
            via högskoleprovet gör det rättvist och att provets resultat visar
            den kunskap de faktiskt har. Behövs det fler åtgärder är regeringen
            alltid beredd att titta på det.
          </note>
          <note>
            Det samlade arbetet för att hålla koll på alla de prov som görs
            genom utbildningssystemet är någonting som vi statsråd på Utbildningsdepartementet
            gör tillsammans.
          </note>
          <note>
            Effekter av nyckelbiotopsinventeringen för privata skogsägare
          </note>
          <note type="speaker">
            Anf. 68 MAGNUS OSCARSSON (KD):
          </note>
          <note>
            Herr talman! Min fråga är till miljöministern. Regeringen föreslår
            en landsomfattande inventering av skogar med höga naturvärden,
            så kallade nyckelbiotoper. Ett stort problem är att nuvarande
            inventeringsmetodik leder till tveksamma beslut om vilka skogar
            som ska skyddas. Skogsmark riskerar att tas ur drift på felaktiga
            grunder. Förslaget innebär ett stort misstroende mot dagens skogspolitik
            och skogsägarnas frivilliga hänsynsarbete. Den devis som har varit
            gällande under många år, frihet under ansvar, verkar vara borta.
            Det öppnar för godtycklighet och en rättsosäkerhet för skogsägare
            som riskerar att få stora konsekvenser för samhällsekonomin, jobben
            och möjligheten till effektivt klimatarbete.
          </note>
          <note>
            Återigen är äganderätten ifrågasatt av denna regering. Varför
            kommer regeringen med ett sådant här förslag, som kommer att få
            stora negativa konsekvenser för Sveriges tusentals skogsägare?
          </note>
          <note type="speaker">
            Anf. 69 Miljöminister KAROLINA SKOG (MP):
          </note>
          <note>
            Herr talman! Jag finner anledning att börja med att upplysa om
            att det har gjorts två tidigare nationella inventeringar av nyckelbiotoper
            i Sverige, en i mitten av 90-talet och en i mitten av 00-talet.
          </note>
          <note>
            Det senaste året har ansvarig myndighet, Skogsstyrelsen, haft
            en bred process i fråga om att utveckla metoden, nyckelbiotopsinventering,
            för användning i vissa delar av landet, i nordvästra Sverige.
            Denna nya uppdaterade metod ska vara klar i januari, enligt uppgift
            från generaldirektören. Då finner regeringen anledning att använda
            den nya metoden i nordvästra Sverige samt uppdatera det material
            som numera har blivit lite daterat vad gäller övriga landet.
          </note>
          <note type="speaker">
            Anf. 70 MAGNUS OSCARSSON (KD):
          </note>
          <note>
            Herr talman! Regeringen föreslår att staten ska ersätta de markägare
            som inte längre kan bruka sin skog. Med den lilla summa som regeringen
            har avsatt kommer det att ta decennier – ja, faktiskt sekel –
            innan alla skogsägare får full ersättning.
          </note>
          <note>
            Sverige har redan i dag 4 500 naturreservat. Signalen är att
            de inte alltid sköts runt om i landet. Min fråga är: Varför är
            det inte viktigt att sköta om de naturreservat som finns i stället
            för att komma med nya hämskor för landets skogsägare?
          </note>
          <note type="speaker">
            Anf. 71 Miljöminister KAROLINA SKOG (MP):
          </note>
          <note>
            Herr talman! Regeringen har ett väldigt aktivt arbete för att
            öka skyddet av värdefull natur i Sverige. Vi har också kraftigt
            höjt de medel som finns tillgängliga för att sköta den skyddade
            naturen. Det är något som har varit eftersatt under lång tid,
            inte minst under den tidigare regeringens år. Det är otroligt
            viktigt. Men det är också viktigt att vi har kunskap om vad som
            finns i naturen, och då är nyckelbiotopsinventering en metod för
            att skaffa den kunskap som våra myndigheter behöver för att kunna
            fatta beslut.
          </note>
          <note>
            Försvarssamarbeten och antalet anställda i Försvarsmakten
          </note>
          <note type="speaker">
            Anf. 72 PETER JEPPSSON (S):
          </note>
          <note>
            Herr talman! Min fråga går till försvarsminister Peter Hultqvist.
          </note>
          <note>
            Sverige har under senare år byggt upp många internationella samarbeten,
            och vi har gått väldigt långt med många nationer. Jag vill därför
            passa på att ge försvarsministern en eloge och ett tack för det
            engagemang som finns avseende samarbete med olika länder, framför
            allt med tanke på vad detta konkret innebär för våra förbands
            möjligheter att öva olika scenarier i olika sammansättningar.
          </note>
          <note>
            Detta innebär samtidigt en hel del utmaningar framöver när det
            gäller personalförsörjning och säkrande av kompetens inom våra
            olika förband , skolor med mera. Med anledning av detta vill jag
            fråga försvarsministern hur han ser på numerären av anställda
            i Försvarsmakten.
          </note>
          <note type="speaker">
            Anf. 73 Försvarsminister PETER HULTQVIST (S):
          </note>
          <note>
            Herr talman! Det här är naturligtvis en komplex och strategisk
            fråga. Det har satsats mycket på kvalitet och professionella förband,
            men vi har inte klarat bredden och numerären i svensk försvarsmakt.
            Beslut gällande personalförsörjningen har inte lett till fulla
            och övade förband. Därför har vi reaktiverat värnpliktssystemet
            , som kommer att starta 2018.
          </note>
          <note>
            I den uppgörelse vi gjorde senast med Centerpartiet och Moderaterna
            ligger också en möjlighet att börja utöka numerären i svensk försvarsmakt
            2020. Det kan ske när det gäller både professionella soldater
            och värnpliktiga.
          </note>
          <note>
            Samtidigt bör Försvarsberedningen , som nu arbetar med den framtida
            organisationen , se över numerären. Numerär ger nämligen uthållighet,
            och det är ett perspektiv som måste tillföras den försvarspolitiska
            debatten på ett helt annat sätt än i dag.
          </note>
          <note type="speaker">
            Anf. 74 PETER JEPPSSON (S):
          </note>
          <note>
            Herr talman! Jag vill tacka försvarsministern för svaret. Det
            är ett positivt besked som försvarsministern ger. Numerären är
            viktig att se över; jag delar den åsikten helt och hållet. Sedan
            har vi , som försvarsministern mycket riktigt säger , en reaktivering
            av värnplikten som ger ett rejält och konkret tillskott, och då
            får vi också tacka speciellt för att det har blivit verklighet.
          </note>
          <note>
            Personalen är den viktigaste resursen. Jag tycker att det är
            viktigt att vi bär det med oss. Vi ska inte bara säga det, utan
            vi går från ord till handling, och jag tycker att svaret som försvarsministern
            ger andas detta.
          </note>
          <note type="speaker">
            Anf. 75 Försvarsminister PETER HULTQVIST (S):
          </note>
          <note>
            Herr talman! Om vi kan komma med ett första steg 2020 och Försvarsberedningen
            har ett genomarbetat förslag som också kan finansieras finns det
            stora möjligheter att få någonting gjort.
          </note>
          <note>
            Dessutom var det så att den kvinna som utredde den nya personalförsörjningen
            som ledde till reaktivering av värnplikten också gav en bild av
            hur vi skulle kunna utöka förbandens storlek successivt och komma
            upp till fler som genomgår värnplikt och på det sättet öka numerären
            i Försvarsmakten. Det kräver dock viss finansiering.
          </note>
          <note>
            Reduktionsplikt som ett medel för en fossilfri transportsektor
          </note>
          <note type="speaker">
            Anf. 76 KARIN SVENSSON SMITH (MP):
          </note>
          <note>
            Herr talman! Sveriges åtagande inför klimatförhandlingarna i
            Paris var att bli ett av världens första fossilfria välfärdsländer.
            Transportsektorn är det viktigaste och svåraste att ställa om
            med tanke på att 78 procent av Sveriges oljeimport används för
            transporter.
          </note>
          <note>
            Nu har riksdagen inrättat en klimatlag där den gemensamma ambi
            ­ tionen är att minska klimatpåverkan från inrikes transporter
            med 70 pro ­ cent till 2030. Det är alltså inget fel alls på våra
            ambitioner, men frågan är hur man når dit.
          </note>
          <note>
            Nu talas det mycket om förbud mot fossilbilar, och jag undrar
            i det sammanhanget om regeringens motiv för att gå fram med en
            reduktionspliktslag, det så kallade bränslebytet.
          </note>
          <note type="speaker">
            Anf. 77 Miljöminister KAROLINA SKOG (MP):
          </note>
          <note>
            Herr talman! Tack, ledamoten, för en viktig fråga! Det mål för
            utsläppsminskningar i transportsektorn som riksdagen har beslutat
            om är ambitiöst. För att nå dit måste vi, precis som Miljömålsberedningen
            slog fast, ha nya och skarpare styrmedel. Vi kommer inte att kunna
            lösa detta genom ett alexanderhugg.
          </note>
          <note>
            Regeringen har presenterat ett antal åtgärder. En av dem är en
            reduk ­ tionsplikt, det vill säga att alla som säljer bränsle
            i Sverige ska ta in en ökande andel förnybart bränsle. För användaren
            kommer det inte att mär ­ kas någonting. Man kommer att kunna
            tanka som vanligt men faktiskt få en stigande andel förnybart
            bränsle. Det är en effektiv reform och en av många vi behöver
            göra för att nå det av riksdagen beslutade målet.
          </note>
          <note type="speaker">
            Anf. 78 KARIN SVENSSON SMITH (MP):
          </note>
          <note>
            Herr talman! Jag tackar för detta svar och har en följdfråga.
          </note>
          <note>
            Många kommuner – Malmö, Stockholm och andra – vill gå vidare
            och snabba på utfasningen av olja i transportsystemet och samtidigt
            skydda luften för sina invånare. När trafikutskottet besökte Nederländerna
            hade man där fattat att inrättandet av miljözoner förmodligen
            var det mest kostnadseffektiva och snabbaste sättet att ge kommunerna
            denna möjlighet att värna luften och samtidigt minska klimatpåverkan.
            Vad är miljöministerns syn på detta?
          </note>
          <note type="speaker">
            Anf. 79 Miljöminister KAROLINA SKOG (MP):
          </note>
          <note>
            Herr talman! När vi ställer om transportsektorn till fossilfrihet
            har vi störst möjlighet att agera fort i städer. Jag instämmer
            i ledamotens bild av att vi har kommuner runt om i landet som
            vill gå före och hålla ett högt tempo och som också har höga ambitioner
            vad gäller luftkvalitet.
          </note>
          <note>
            Vi har lämnat ett uppdrag till Transportstyrelsen att utreda
            miljözoner, och vi avser att gå vidare med det förslaget.
          </note>
          <note>
            Kriterierna för betygsättning
          </note>
          <note type="speaker">
            Anf. 80 CECILIA MAGNUSSON (M):
          </note>
          <note>
            Herr talman! Jag har den här veckan en praktikant. Tilde Bäckman
            heter hon och går i nionde klass på Parkskolan i Mönsterås. Vi
            har diskuterat mycket politik, och hon har en fråga till utbildningsminister
            Gustav Fridolin.
          </note>
          <note>
            När man går i nian är ju kunskaperna väldigt viktiga så att man
            får så bra livschanser som möjligt. Nu undrar hon varför man måste
            få betyget A på alla sina uppgifter för att få ett A i slutbetyg.
            Det är ju så att om man får åtta A och ett B så får man B.
          </note>
          <note>
            Varför är det så? Är det bra, eller tänker ministern förändra
            detta? Tilde sitter för övrigt på läktaren.
          </note>
          <note type="speaker">
            Anf. 81 Utbildningsminister GUSTAV FRIDOLIN (MP):
          </note>
          <note>
            Herr talman! Jag försökte titta upp och se henne. Tack så mycket
            för frågan, Tilde, och tack också till ledamoten för att hon framför
            den i kammaren!
          </note>
          <note>
            Betygssystemet , som ju infördes av den föregående regeringen
            , bygger på idén att du måste visa att du har nått kunskapskraven
            i alla de delar som ingår i ett ämne eller en kurs för att få
            ett visst resultat. Det finns en viss flexibilitet i det. Genom
            ett uppdrag som vi gav till Skolverket har de också kommit med
            nya rekommendationer för att något öka den flexibiliteten, särskilt
            för elever med väldigt varierande kunskapsnivåer.
          </note>
          <note>
            Men själva grunden, att du måste visa att du kan det som kursen
            innehåller för att få ett visst betyg, tror jag att vi alla delar.
            Däremot får det inte vara en enda arbetsuppgift som avgör det.
            Det får inte vara så att man tänker sig att du i en kurs eller
            i ett ämne ska kunna allt redan från början för att få de allra
            högsta betygen, utan det här är någonting som du ska ha möjlighet
            att pröva kontinuerligt under ämnet eller, för gymnasieskolans
            del, i din kurs.
          </note>
          <note type="speaker">
            Anf. 82 CECILIA MAGNUSSON (M):
          </note>
          <note>
            Herr talman! Tack för svaret! Vi har diskuterat mycket de här
            dagarna, Tilde och jag, och jag ska ge utbildningsministern en
            chans till.
          </note>
          <note>
            Vi har även diskuterat tidig betyg sättning, det vill säga betyg
            i trean. Vad anser regeringen och utbildningsministern om betyg
            i tredje klass?
          </note>
          <note type="speaker">
            Anf. 83 Utbildningsminister GUSTAV FRIDOLIN (MP):
          </note>
          <note>
            Herr talman! Frågorna hänger faktiskt ihop mer än man kan tro.
            En av anledningarna till att betygssystemet på en hel del skolor
            blev missförstått – som att man skulle hacka sönder kurser och
            ämnen i moment så att man redan från början var tvungen att ha
            högst på allting för att kunna få de bästa resultaten – var ju
            att det genomfördes så snabbt.
          </note>
          <note>
            Den typen av väldigt snabba, stora förändringar i en sådan sak
            som betygssystemet är inte bra, och därför har vi sagt att vi
            nu låter betygssystemet ligga. Vi ser om vi kan justera sådant
            som kanske inte landade helt väl, men vi gör inga stora förändringar
            i till exempel betygsålder, för det är inte bra att förändra så
            mycket och så snabbt.
          </note>
          <note>
            Polismyndighetens utveckling
          </note>
          <note type="speaker">
            Anf. 84 ADAM MARTTINEN (SD):
          </note>
          <note>
            Herr talman! Om man tittar tillbaka på riksdagens partiers olika
            budgetsatsningar genom åren kan man konstatera att det endast
            finns ett partis budget som skulle ha resulterat i fler poliser,
            nämligen Sverigedemokraternas. Nu finns i stället färre poliser
            i dag än när regeringen tillträdde. Detta sker samtidigt som allt
            fler särskilt utsatta områden har genererat grövre och mer svårutredda
            brott i uppgörelser mellan allt fler grovt kriminella.
          </note>
          <note>
            Kombinationen av den röda och den gröna politiken har gjort att
            grova brott, till exempel våldtäkter, har hamnat långt ned på
            polisens prioriteringslista när utredningsresurserna tryter. I
            stället för en uppmaning till att göra något halvhjärtat ställer
            jag en fråga till Gustav Fridolin: Kan han med handen på hjärtat
            ärligt säga att regeringen anser att Polismyndigheten har utvecklats
            väl med Miljöpartiet och Socialdemokraterna vid makten? Det är
            nu färre utbildade poliser i tjänst och färre uppklarade brott,
            och nu ligger till och med våldtäktsfall mot barn i månader i
            väntan på utredningsresurser.
          </note>
          <note type="speaker">
            Anf. 85 Utbildningsminister GUSTAV FRIDOLIN (MP):
          </note>
          <note>
            Herr talman! Den typen av brott som Adam Marttinen beskriver
            måste utredas skyndsamt. Det finns inga ursäkter för något annat.
            Det har gjorts en stor förändring av den svenska polisen. Den
            förändringen har gjorts gemensamt av i stort sett alla riksdagens
            partier. Det var delvis därför att vi såg att uppdelningen i många
            olika myndigheter gjorde det svårt att utreda en del brott, inte
            minst den organiserade gängkriminaliteten.
          </note>
          <note>
            Nu är det viktigt att den nya Polismyndigheten faktiskt visar
            att man kan leverera i form av fler uppklarade brott. Det kan
            gälla brott mot enskild, att göra det mycket svårare att vara
            kriminell och svårare för gängen att rekrytera unga människor.
            Där har de investeringar vi har gjort i polisen varit enormt viktiga.
            Jag konstaterar att det jobbar fler människor inom polisen än
            någonsin.
          </note>
          <note type="speaker">
            Anf. 86 ADAM MARTTINEN (SD):
          </note>
          <note>
            Herr talman! Justitieminister Morgan Johansson och statsminister
            Stefan Löfven har uttalat sig om situationen och lagt skulden
            på poliserna. Hittills har jag inte hört ett enda självkritiskt
            ord om vilka förutsättningar regeringen har skapat för Polismyndigheten.
          </note>
          <note>
            Är det verkligen regeringens uppfattning att bristen på utredningsresurser
            beror på att poliserna jobbar för ineffektivt? Om inte – kan Fridolin
            erkänna att regeringen har satsat för lite pengar på Polismyndigheten
            och ta på sig ansvaret för det enorma misslyckandet?
          </note>
          <note type="speaker">
            Anf. 87 Utbildningsminister GUSTAV FRIDOLIN (MP):
          </note>
          <note>
            Herr talman! Inget statsråd har lagt skulden på polisen. Däremot
            är det självklart att när en så stor reform genomförs, som förändringen
            av polisen har inneburit, och som har haft sin grund i att polisen
            effektivare ska kunna kämpa mot organiserad kriminalitet som snabbt
            rör sig över länsgränser, och för den delen över landgränser,
            måste man hålla uppe trycket mot myndigheten så att effektiviteten
            inte går bakåt i samband med reformförändringen. Det har vi gjort.
          </note>
          <note>
            Dessutom har vi tillfört stora ekonomiska resurser.
          </note>
          <note>
            Regler för subventioner till elfordon
          </note>
          <note type="speaker">
            Anf. 88 CECILIE TENFJORD-TOFTBY (M):
          </note>
          <note>
            Herr talman! Min fråga går till statsrådet Karolina Skog.
          </note>
          <note>
            Vi har tidigare i dag hört om regeringens förslag till statligt
            stöd till lättare elfordon. Kommer det att finnas några kriterier
            för vem som ska få skattebetalarnas pengar? Precis som Lars Tysklind
            sa tidigare finns i dag ett antal olika modeller av bland annat
            elcyklar på marknaden. Inte alla håller samma kvalitet.
          </note>
          <note>
            Ser inte statsrådet Karolina Skog ett hot att med hjälp av skattebetalarnas
            pengar subventionera dålig kvalitet, sådant som går sönder i förtid
            och skapar mer miljöonytta än miljönytta? Finns det inte en farhåga
            att marknaden snedvrids genom att billiga elcyklar subventioneras?
            När kommer bidraget att införas?
          </note>
          <note type="speaker">
            Anf. 89 Miljöminister KAROLINA SKOG (MP):
          </note>
          <note>
            Herr talman! Regeringen har i det förslag till budget som kommer
            att läggas fram för riksdagen aviserat ett nytt stöd till elfordon
            som kommer att inkludera elcyklar och elmopeder. Vi kommer inom
            kort att berätta när stödet kan börja användas. Frågan bereds
            i Regeringskansliet med stor skyndsamhet. Marknaden behöver mycket
            snart få veta vilka förutsättningar som finns.
          </note>
          <note>
            Jag har inget svar i dag, men regeringen återkommer inom kort.
          </note>
          <note>
            Vi kommer också att återkomma med detaljer om exakt vilka fordonstyper
            som kommer att inkluderas. Vi behöver diskutera mer med våra myndigheter.
            Vi återkommer även i den frågan inom kort.
          </note>
          <note type="speaker">
            Anf. 90 CECILIE TENFJORD-TOFTBY (M):
          </note>
          <note>
            Herr talman! Jag hoppas att statsrådet tar med sig denna farhåga
            som finns bland de svenska elcykelproducenterna, nämligen att
            statens subventionering av elcyklar utan kvalitetskrav på vem
            som ska få stödet riskerar att slå ut en fungerande marknad och
            att diskriminera de svenska tillverkarna som levererar kvalitet
            i dag jämfört med ett antal – jag ska inte tala illa om Kina –
            sämre kinesiska elfordon med hjälp av skattebetalarnas pengar.
          </note>
          <note type="speaker">
            Anf. 91 Miljöminister KAROLINA SKOG (MP):
          </note>
          <note>
            Herr talman! Vi kommer att utforma de exakta kriterierna för
            stödet i dialog med representanter från branschen. Min statssekreterare
            har redan bjudit in till samråd. Det kommer att äga rum inom kort.
            Efter de mötena kommer vi säkert att kunna återkomma med alla
            detaljer om stödet.
          </note>
          <note>
            Regeringens stöd till folkgruppen rohingya i Myanmar
          </note>
          <note type="speaker">
            Anf. 92 SOTIRIS DELIS (M):
          </note>
          <note>
            Herr talman! Min fråga riktar sig till statsrådet Gustav Fridolin.
          </note>
          <note>
            Jag har nyligen besökt Myanmar, ett av världens fattigaste länder,
            för att på plats säkerställa att skattebetalarnas pengar gör nytta
            i form av ett landsomfattande vaccinprogram.
          </note>
          <note>
            Myanmars behandling av den muslimska minoriteten rohingya är
            enligt FN:s chef för mänskliga rättigheter ett ”skolexempel” på
            etnisk rensning.
          </note>
          <note>
            Den svenska regeringen har goda kontakter med Nobelpristagaren
            och statskanslern i landet Aung San Suu Kyi.
          </note>
          <note>
            Vilka konkreta åtgärder vidtar regeringen för att markera sin
            position inför den burmesiska regimens grymheter mot rohingya?
          </note>
          <note type="speaker">
            Anf. 93 Utbildningsminister GUSTAV FRIDOLIN (MP):
          </note>
          <note>
            Herr talman! Situationen är extremt allvarlig. De rapporter vi
            får om hur rohingya och andra behandlas samt den stora flyktingström
            till Bang ladesh som har uppstått tas på absolut största allvar.
            Sverige har i alla kontakter med Myanmar/Burma varit tydligt med
            vikten av att upprätthålla mänskliga rättigheter. Vi har också
            ett gott samarbete med ett antal FN-instanser genom Sveriges roll
            i FN:s säkerhetsråd för att säkerställa att det sker en utredning
            om exakt vad som sker. Den typen av internationella ögon är extremt
            viktig för att stoppa eventuella brott mot mänskligheten och de
            mänskliga rättigheterna.
          </note>
          <note type="speaker">
            Anf. 94 SOTIRIS DELIS (M):
          </note>
          <note>
            Herr talman! Tack, statsrådet, för svaret! Jag utgår naturligtvis
            från att mänskliga rättigheter och människovärdighet är topprioriterade
            när det gäller regeringens handlande.
          </note>
          <note>
            Grymheterna pågår, och de måste stoppas. Tack för svaret!
          </note>
          <note type="speaker">
            Anf. 95 Utbildningsminister GUSTAV FRIDOLIN (MP):
          </note>
          <note>
            Herr talman! Här finns varken några oklarheter i vad regeringen
            har framfört, i regeringens prioriteringar i det internationella
            arbetet eller mellan de politiska partierna i frågan.
          </note>
          <note>
            Folkhögskolorna och Kunskapslyftet
          </note>
          <note type="speaker">
            Anf. 96 BJÖRN WIECHEL (S):
          </note>
          <note>
            Herr talman! Min fråga går till statsrådet Anna Ekström.
          </note>
          <note>
            Regeringen har under mandatperioden satsat stort på Kunskapslyftet,
            dels för att människor ska kunna ta de jobb som finns, dels för
            att arbetsgivare ska få tag på den kompetens de behöver.
          </note>
          <note>
            I den senaste budgeten har det aviserats ytterligare satsningar
            på totalt över 80 000 platser. Av dem är det ungefär 5 000 som
            ska gå till folkhögskolorna. Den fria och frivilliga folkbildningen
            och folkhögskolorna har en särprägel i samhället jämfört med exempelvis
            komvux.
          </note>
          <note>
            På vilket sätt anser statsrådet att folkhögskolan och folkbildningen
            med sin särprägel har en viktig roll att spela i just själva Kunskapslyftet?
          </note>
          <note type="speaker">
            Anf. 97 Statsrådet ANNA EKSTRÖM (S):
          </note>
          <note>
            Herr talman! Den frågan är ovanligt lätt att besvara. Kunskapslyftet
            är brett, ska vara brett och ska innefatta många olika former
            av utbildningsinsatser. Här spelar folkhögskolan en mycket viktig
            roll.
          </note>
          <note>
            Regeringen har under mandatperioden byggt ut folkhögskolan ordentligt,
            och vi avser att fortsätta den utbyggnaden. Vi avser också att
            se till att den utbyggnaden kan åtföljas av en kvalitetssatsning.
          </note>
          <note>
            Folkhögskolan kan erbjuda unika förutsättningar för de tyvärr
            alltför många som i dag saknar en fullständig gymnasieexamen med
            en välkomnande pedagogik och engagerade lärare i en unik miljö.
            Med en tradition av sann folkbildning kan folkhögskolan verkligen
            betyda en skillnad för många människor. Regeringen har för avsikt
            att stärka folkhögskolan så mycket det går utan att dess unika
            särart går förlorad.
          </note>
          <note type="speaker">
            Anf. 98 BJÖRN WIECHEL (S):
          </note>
          <note>
            Herr talman! Tack för svaret! Det var uttömmande; jag är mycket
            nöjd.
          </note>
          <note>
            En annan del av folkbildningen är den andra stora aktören, som
            är studieförbunden. De kan också sägas ha en nyckelroll, då de
            når ut till människor och ut i samhället bättre än många andra
            för att ge folk möjlighet att antingen inleda en bildningsresa
            eller ta utbildningsplatserna som finns i Kunskapslyftet.
          </note>
          <note>
            Hur tänker sig regeringen att utveckla studieförbundens roll
            framöver utifrån just detta?
          </note>
          <note type="speaker">
            Anf. 99 Statsrådet ANNA EKSTRÖM (S):
          </note>
          <note>
            Herr talman! Våra studieförbund är som en skatt som vi har stor
            glädje av i hela Sverige. De ska vara en del av vår fria folkbildning.
            De ska inte styras särskilt mycket av regering och riksdag utan
            bygga på ett engagemang underifrån.
          </note>
          <note>
            Med de många deltagare som finns i studieförbunden kan de erbjuda
            motvärn mot den anda av förenkling och svartvita lösningar som
            vår tids komplexa frågeställningar verkligen inte är betjänt a
            av, så studieförbunden gör och kommer fortsatt att göra stora
            insatser för folkbildningen.
          </note>
          <note>
            Skolkommissionens förslag för en förbättrad elevhälsa
          </note>
          <note type="speaker">
            Anf. 100 THOMAS STRAND (S):
          </note>
          <note>
            Herr talman! Jag vill ställa en fråga till utbildningsminister
            Gustav Fridolin.
          </note>
          <note>
            För några månader sedan kom det viktiga dokument jag håller upp:
            Skolkommissionens slutbetänkande Samling för skolan . Det är ett
            bra dokument med många bra förslag för att höja kunskapsresultaten,
            förbättra kvaliteten i undervisningen och öka likvärdigheten i
            skolan.
          </note>
          <note>
            Några av förslagen handlar om elevhälsan. Skolkommissionen skriver
            så här: ”Elevhälsan utgör en viktig del i skolans samlade arbete
            för elevers välbefinnande, utveckling och lärande.”
          </note>
          <note>
            Samtidigt konstaterar Skolkommissionen att det finns brister
            i elevhälsan. Min fråga till utbildningsministern är hur han tänker
            kring Skolkommissionens förslag om en förbättrad elevhälsa och
            vad utbildningsminis ­ tern avser att göra för att stärka och
            förbättra elevhälsan.
          </note>
          <note type="speaker">
            Anf. 101 Utbildningsminister GUSTAV FRIDOLIN (MP):
          </note>
          <note>
            Herr talman! Tack så mycket, Thomas Strand, för frågan!
          </note>
          <note>
            Det här är såklart inte ett arbete som börjar med Skolkommission
            en s betänkande. Redan i vår första budget prioriterade vi att
            investera mer i elevhälsan. Vi har fler unga som mår dåligt. Det
            gör också uppgiften för lärare svårare. Vi har också ett stort
            behov av att det finns tillgång till speciallärare och specialpedagoger
            för att jobba med de elever som behöver lite extra stöd.
          </note>
          <note>
            Med statliga medel anställdes under förra läsåret 700 nya medarbetare
            i svensk elevhälsa. Vi har också förbättrat villkoren för att
            läsa vidare till speciallärare – bara inom Lärarlyftet tiodubblades
            antalet lärare som vill göra det, och det är oerhört viktigt.
          </note>
          <note>
            I dag har vi kunnat vara tydliga när det gäller resursfördelningsförslaget
            från Skolkommissionen. Vi är beredda att gå vidare och under de
            kommande åren tillföra 6 miljarder. Kärnan i vad de resurserna
            ska gå till är undervisning och elevhälsa.
          </note>
          <note>
            Elevhälsan är i dag en av de delar av skolan dit minst av resurserna
            går, procentuellt sett. Det behöver förändras; den behöver stärkas.
          </note>
          <note type="speaker">
            Anf. 102 THOMAS STRAND (S):
          </note>
          <note>
            Herr talman! Det är jättebra att regeringen har vidtagit kraftfulla
            åtgärder. Jag välkomnar de förslag som utbildningsministern aviserar
            här och nu.
          </note>
          <note>
            Samtidigt finns det åtgärder som inte enbart kan hanteras genom
            mer pengar. Skolinspektionen konstaterar i sin senaste rapport
            att elevhälsan ofta sätts in för sent och att man inte arbetar
            förebyggande. Det blir lite som att släcka bränder.
          </note>
          <note>
            Det handlar mer om att förändra strategin. Jag välkomnar de åtgärder
            som utbildningsministern aviserar nu men understryker vikten av
            fler åtgärder för att stärka elevhälsan.
          </note>
          <note type="speaker">
            Anf. 103 Utbildningsminister GUSTAV FRIDOLIN (MP):
          </note>
          <note>
            Herr talman! En av sakerna Skolkommissionen beskriver som kan
            vända på detta så att stöd sätts in i tid på ett annat sätt är
            att införa en åtgärdsgaranti. Där har vi ett förslag som nu ligger
            hos Lagrådet och som stärker lärares mandat att i de tidiga åren
            se till att det stöd som behövs kommer fram till en elev.
          </note>
          <note>
            Mer resurser är den ena delen. Starkare mandat för lärarna att
            se till att stöd kommer på plats är den andra delen. Mer kommer
            att behöva göras, men det lägger en god grund.
          </note>
          <note>
            U tbildningspremien och s katten på arbete
          </note>
          <note type="speaker">
            Anf. 104 ERIK BENGTZBOE (M):
          </note>
          <note>
            Herr talman! Även jag har en fråga till statsrådet Gustav Fridolin.
          </note>
          <note>
            OECD kom nyligen med sin senaste sammanställning, där man konstaterar
            att Sverige är det land inom OECD som har lägst utbildningspremie.
            Det är ett fint och svårt sätt att säga att Sverige är det land
            där det lönar sig minst att plugga vidare, att studera och anstränga
            sig för att ta ett svårt yrke i framtiden.
          </note>
          <note>
            Detta får självfallet stora konsekvenser. Det leder till missmatchning
            på arbetsmarknaden, och det leder till att människor inte anstränger
            sig för att gå de svåra utbildningar som behövs för att fortsätta
            utveckla det här landet – vår industri och våra företag men också
            vår offentliga sektor.
          </note>
          <note>
            Trots detta fortsätter regeringen att föreslå höjda skatter på
            arbete så att det blir ännu mindre lönsamt att arbeta. Min fråga
            till statsrådet är därför: När tänker regeringen agera för att
            stärka utbildningspremien genom att sänka skatten på arbete?
          </note>
          <note type="speaker">
            Anf. 105 Utbildningsminister GUSTAV FRIDOLIN (MP):
          </note>
          <note>
            Herr talman! Det måste ha varit frustrerande läsning för Erik
            Bengtzboe. OECD:s granskningar bygger ju på den statistik som
            är tillgänglig när man gör dem, och den senaste statistik som
            varit tillgänglig för OECD bygger huvudsakligen på hur skattesystemet
            såg ut efter åtta år av alliansstyre. Uppenbarligen lyckades inte
            de fem jobbskatteavdragen lösa den svenska arbetslösheten eller
            förbättra det problem som Erik Bengtzboe lägger upp på bordet
            med den så kallade utbildningspremien.
          </note>
          <note>
            För att svara på Erik Bengtzboes fråga: I går presenterade regeringen
            sänkningar av den löneskatt som man har skjutit upp till lönen
            som man får när man är pensionär. Det tycker jag är en bra skattesänkning
            – det är helt oanständigt att skatten har varit högre när man
            går i pension och börjar få ut lite mindre pengar. Det är också
            en sänkning av löneskatten.
          </note>
          <note>
            Därutöver ska man veta att för att känna att man kan fungera
            väl i samhället, också som höginkomsttagare, är det bra att det
            går pengar till exempelvis skolan.
          </note>
          <note type="speaker">
            Anf. 106 ERIK BENGTZBOE (M):
          </note>
          <note>
            Herr talman! Jag tycker att statsrådets arroganta svar talar
            för sig självt. Saco konstaterar att fyra av tio jobb inom offentlig
            sektor som kräver akademisk examen är det en förlustaffär att
            utbilda sig till. Det ser alltså inte utbildningsministern som
            ett problem.
          </note>
          <note>
            Som man bäddar får man ligga, och om den här regeringen fortsätter
            höja skatterna för människor som arbetar kommer vi inte att kunna
            bemanna ens den offentliga sektorn. Det kommer att vara en enorm
            utmaning för Sverige i framtiden.
          </note>
          <note type="speaker">
            Anf. 107 Utbildningsminister GUSTAV FRIDOLIN (MP):
          </note>
          <note>
            Herr talman! Jag konstaterar att så sent som i går föreslog regeringen
            en rejäl sänkning för att komma till rätta med den pensionärsskatt
            som ni införde. Det är alltså en skatt på uppskjuten lön – man
            får börja betala högre skatt när man börjar få ut mindre pengar.
          </note>
          <note>
            Arrogans, Erik Bengtzboe, kan också vara något man visar mot
            verkligheten. Era första fem jobbskattavdrag fungerade inte för
            att lösa den svenska arbetslösheten. Den växte under er tid. Den
            har tvärtom sjunkit när vi har genomfört vår ekonomiska politik.
            Vad föreslår ni då? Jo, ett jobbskatteavdrag till.
          </note>
          <note>
            (Applåder)
          </note>
          <note>
            Resurser till skolan
          </note>
          <note type="speaker">
            Anf. 108 BETTY MALMBERG (M):
          </note>
          <note>
            Herr talman! Sverige är ett av de länder som satsar mest på utbildning.
            I dag har vi hört från utbildningsministern att regeringen satsar
            mer pengar. Så gjorde också alliansregeringen – den satsade mycket
            pengar på skolan i form av läsa-räkna-skriva-garantier och annat.
            Det här är lovvärt, och det är viktiga steg man tar.
          </note>
          <note>
            Samtidigt har den nye generaldirektören för Skolverket uttalat
            ett något annorlunda svar. Han säger att skolan inte lider brist
            på pengar. Han talar om att vi behöver tydligare fokus på elevers
            lärande, uppföljning och personligt ansvar.
          </note>
          <note>
            Därför skulle jag vilja fråga statsrådet Ekström hur hon ser
            på detta. Är pengar alltid lösningen på problemen, eller vad annat
            kan regeringen göra?
          </note>
          <note type="speaker">
            Anf. 109 Statsrådet ANNA EKSTRÖM (S):
          </note>
          <note>
            Herr talman! Jag blev inledningsvis lite frågande eftersom frågorna
            ska avse statsrådens tjänsteutövning, och Skolverket är en myndighet
            som statsrådet Gustav Fridolin är ansvarig för. Men jag svarar
            ändå gärna på frågan.
          </note>
          <note>
            Jag ser ingen motsättning. Jag ser att den svenska skolan är
            i stort behov av ordentliga resurser. Men den svenska skolan är
            också i behov av att lärare, rektorer, elever och föräldrar sätter
            kunskap och bildning i centrum. Jag ser absolut ingen motsättning
            mellan de här två sakerna och har inga som helst problem att se
            att den svenska skolan i sin jakt på kunskap faktiskt är förtjänt
            av en ordentlig resursbas.
          </note>
          <note>
            Jag är också stolt över att vara med i en regering där vi presenterar
            inte bara enstaka satsningar på skolan utan en gedigen och framtidsinriktad
            plattform som gör att skolan kommer att kunna utvecklas med goda
            resurser under många år framöver.
          </note>
          <note type="speaker">
            Anf. 110 BETTY MALMBERG (M):
          </note>
          <note>
            Herr talman! Detta är som jag sa lovvärda insatser. Men samtidigt
            säger generaldirektören faktiskt att mer pengar till och med kan
            förvärra skolans problem. Generaldirektören menar att vi ska ha
            en ökad satsning på ledarskapet, både i klassrum och för skolchefer,
            arbetsron och kvaliteten i klassrummen. Jag undrar hur statsrådet
            ser på detta och vad regeringen kan göra för att stötta den utvecklingen.
          </note>
          <note type="speaker">
            Anf. 111 Statsrådet ANNA EKSTRÖM (S):
          </note>
          <note>
            Herr talman! Jag har också haft möjlighet att vara generaldirektör
            för Skolverket. Jag har haft förmånen att leda denna myndighet
            men har också sett nackdelarna med det otroligt stökiga resurstilldelningssystem
            som den borgerliga regeringen levererade. Satsning på satsning
            förutsatte att skolhuvudmän hela tiden sökte nya statliga bidrag.
          </note>
          <note>
            Det nya förslaget från regeringen, som Skolkommissionen har arbetat
            fram, innebär en långsiktig satsning som ger möjlighet för huvudmännen
            att agera utan att vara så ryckiga.
          </note>
          <note>
            Oetisk reklam riktad till studenter
          </note>
          <note type="speaker">
            Anf. 112 CARINA OHLSSON (S):
          </note>
          <note>
            Herr talman! Min fråga riktar sig till utbildningsminister Gustav
            Fridolin. De senaste dagarna och veckorna har man sett något nytt
            och förskräckande i den offentliga miljön i samband med skolstarten
            vid våra lärosäten. Det har åkt omkring enorma reklamskyltar som
            hänvisar till dejtingsajter. I stället för studielån och studiebidrag
            ska man använda sig av sugardads. Detta har föranlett kårordföranden
            på Chalmers, Karl Toller, att vända sig till både Reklamombudsmannen
            och polisen. Det har även jag gjort, i min roll som S-kvinnors
            ordförande.
          </note>
          <note>
            Jag tycker att detta är något som man verkligen behöver komma
            till rätta med. Det oroar studenterna som ska göra ett seriöst
            arbete och möts av detta när de går ut genom dörren.
          </note>
          <note type="speaker">
            Anf. 113 Utbildningsminister GUSTAV FRIDOLIN (MP):
          </note>
          <note>
            Herr talman! Tack för frågan, Carina Ohlsson! Att behöva mötas
            av detta när man just ska börja sin studiegång och fokusera på
            sina studier är helt fruktansvärt. Denna typ av verksamhet gränsar,
            som ni och andra konstaterat, till brott mot sexköpslagen och
            ska såklart utredas av polis. Därför är det bra att man gjort
            sådana anmälningar och att det kommer att granskas på det sättet.
          </note>
          <note>
            Sedan är det oerhört viktigt att vi som samhälle också reagerar
            mot detta fenomen och den kvinnosyn som ligger till grund för
            att denna marknadsföring alls sker. Det rättsliga är såklart en
            sak och ska utredas, men vi måste reagera, och reagera högt. Det
            är bra att ni S-kvinnor gör det, och det borde hela Sverige göra.
            Vår regering är väldigt tydlig med var vi står i de feministiska
            frågorna.
          </note>
          <note type="speaker">
            Anf. 114 CARINA OHLSSON (S):
          </note>
          <note>
            Herr talman! Jag hoppas och önskar naturligtvis att hela regeringen
            och också Utbildningsdepartementet ger stöd till kårordförandena.
            De hamnar i en utsatt situation när de behöver jobba med denna
            typ av frågor, som de inte tror sig behöva hantera. Men jag tycker
            att det är väldigt bra att de gör det och hoppas att också Utbildningsdepartementet
            jobbar med detta.
          </note>
          <note>
            Sedan behöver man naturligtvis utreda om det finns ett gränsland
            här och om det behövs ny lagstiftning.
          </note>
          <note type="speaker">
            Anf. 115 Utbildningsminister GUSTAV FRIDOLIN (MP):
          </note>
          <note>
            Herr talman! Vi får samma signaler i dialogen med både lärosäten
            och kårer: Detta är något man har uppmärksammat vid läsårsstarten
            och som ställer till det för det viktiga arbete som sker på universiteten
            när man ska påbörja terminen. Vi ger givetvis stöd till detta.
          </note>
          <note>
            Det är också ett långsiktigt stöd, för jämställdhetsarbetet på
            lärosätena har förstås pågått mycket längre än den reaktion vi
            nu ser på detta fenomen, som jag har svårt att hitta beskrivande
            ord för – något som inte borde ske i Sverige.
          </note>
          <note>
            Frågestunden var härmed avslutad.
          </note>
          <note>
            § 11 Svar på interpellation 2016/17:610 om andelen högre officerare
            i Sverige
          </note>
          <note type="speaker">
            Anf. 116 Försvarsminister PETER HULTQVIST (S):
          </note>
          <note>
            Herr talman! Stig Henriksson har frågat mig om jag gjort något
            ställningstagande kring att andelen högre officerare är större
            i Sverige jämfört med i Finland och om detta är ett lämpligt förhållande,
            eller om åtgärder borde vidtas.
          </note>
          <note>
            Stig Henriksson frågar också om jag tänker vidta några åtgärder
            för att utreda vilka konsekvenser för verksamhet och ekonomi denna
            skillnad mellan grannländerna får. Avslutningsvis frågar Stig
            Henriksson om jag kommer att ta några initiativ för att uppnå
            en balans och i så fall vilka.
          </note>
          <note>
            Nära grannländer som Finland och Sverige har olikheter även om
            likheterna är många. Finland har till exempel valt att behålla
            värnplikten medan den förra regeringen i Sverige valde att lägga
            värnplikten vilande år 2009, med inriktningen att genomföra rekrytering
            helt baserad på frivillighet.
          </note>
          <note>
            Den 2 mars 2017 beslutade regeringen att återinföra skyldigheten
            att genomgå mönstring och fullgöra grundutbildning med värnplikt,
            i syfte att uppfylla de mål som riksdagen angett avseende förbands-
            och personaluppfyllnad. Personalförsörjningen ska så långt som
            möjligt bygga på den enskildes intresse, motivation och vilja.
          </note>
          <note>
            Det är i grunden Försvarsmakten som har att utforma en ändamålsenlig
            personalstruktur, utgående från myndighetens instruktion, strukturen
            av krigsförband, inriktningar och uppdrag samt tillgängliga resurser.
          </note>
          <note>
            Förändringar inom personalförsörjningsområdet har erfarenhetsmässigt
            långa ledtider. Försvarsmakten är mitt uppe i införandet av systemet
            med specialistofficerare, vilket innebär att proportionerna mellan
            officerare och specialistofficerare successivt ändras. Detta får
            också till följd att antalet officerare med en viss grad successivt
            förändras. Som Stig Henriksson noterat har antalet officerare
            med majors grad eller högre minskat på senare år, vilket bland
            annat är en konsekvens av det nyss nämnda.
          </note>
          <note>
            Samtidigt är det av avgörande betydelse att slå vakt om den kompetens
            som nuvarande officerskår representerar. I betänkandet En robust
            perso ­ nalförsörjning av det militära försvaret gör utredaren
            bedömningen att det i närtid kommer att uppstå brist på officerare
            då framtida avgångar över ­ stiger bedömt inflöde. Det ligger
            i sakens natur att avgångarna i första hand utgörs av seniora
            officerare med relativt sett högre grader medan inflödet sker
            i de lägre graderna. Det är därför sannolikt att det kommer att
            bli en fortsatt minskning av officerare i högre grader.
          </note>
          <note>
            Försvarsmaktens behov av officerare, befäl, soldater och sjömän
            med flera avgörs ytterst av strukturen för krigsförbanden. Förbandsstrukturen
            ingår även i de frågor som Försvarsberedningen har i uppgift att
            överväga inom ramen för sina anvisningar. Regeringens och riksdagens
            kommande ställningstagande till Försvarsberedningens förslag kommer
            att utgöra grunden för Försvarsmaktens fortsatta planering av
            det framtida officersbehovet.
          </note>
          <note>
            Vidare kan återgången till värnpliktsutbildning komma att påverka
            officerares sysslor och sannolikt även officersbehov och officersutbildning.
            Exempelvis kan antas att officerare i trupptjänst dels får en
            tydligare utbildningsroll i grundutbildningen, dels kommer att
            bemanna viktiga befattningar i krigsförbanden.
          </note>
          <note>
            Jag kan inte föregripa Försvarsberedningens förslag, än mindre
            möjliga ställningstaganden till dessa. Det är också för tidigt
            att fullt ut redogöra för vilka anpassningar av olika personalkategorier,
            inklusive officerare av olika grader, som Försvarsmakten anser
            det lämpligt att göra med anledning av den återinförda värnplikten.
          </note>
          <note>
            Sammanfattningsvis är en avvägd balans av officerare i olika
            grader och med olika kompetenser avgörande för att Försvarsmakten
            ska kunna lösa förelagda uppgifter. Detta bygger bland annat på
            en befattningsstruktur som medger att dessa kompetenser kan utvecklas
            och försörjas. Officersförsörjningen och organisationens närmare
            utformning kommer därför att utgöra viktiga fokusområden för Försvarsmakten
            nu och i framtiden.
          </note>
          <note type="speaker">
            Anf. 117 STIG HENRIKSSON (V):
          </note>
          <note>
            Herr talman! Tack för svaret, försvarsministern!
          </note>
          <note>
            Arbetsnamnet på min interpellation var Många styrmän, få roddare
            . Nu får man inte uttrycka sig så i det officiella protokollet,
            så det fick bli lite mer byråkratiskt.
          </note>
          <note>
            Det handlar alltså om följande: I Norden finns två alliansfria
            länder – Sverige och Finland. Det finns många anledningar att
            snegla på Finland vad gäller säkerhetspolitik, inte bara vad gäller
            skolområdet, som vi ofta sneglar på. Vi har likheter mellan historia
            och geopolitiskt läge etcetera, men det finns också väsentliga
            skillnader.
          </note>
          <note>
            I Finland strävar man efter både tydlighet och goda kontakter
            med sin stora granne. Finland har behållit det civilförsvar som
            Sverige avrustat. Finland har inget militärindustriellt komplex
            att tala om. Man har behållit värnplikten och har tack vare detta
            50 procent större försvarsstyrka i fred och 500 procent fler soldater
            vid en mobilisering – 500 procent. Detta till trots hade Sverige
            3 047 officerare med majors grad eller högre 2009, att jämföra
            med Finlands 1 224. Min förvåning väcktes när jag såg denna statistik.
          </note>
          <note>
            I Sverige utgjorde de högre befälen också en mer än dubbelt så
            stor andel av den totala befälskåren jämfört med i Finland. Detta
            var dock gamla siffror, så jag tog reda på nya. I juli 2017 hade
            Sverige fortfarande mer än 2 500 officerare med majors grad eller
            högre, medan Finland hade 1 224. De klarade sig alltså med hälften,
            trots en mångdubbelt större armé. Som lekman finner jag detta
            lite gåtfullt och kanske inte helt optimalt, därav mina frågor
            till försvarsministern om vad han anser om detta och om något
            borde och kan göras.
          </note>
          <note>
            Men om jag förstått svaret rätt anser ministern dels att detta
            i grunden är Försvarsmaktens egen sak att hantera, dels att han
            inte vill föregripa den sittande Försvarsberedningen, som sammanträder
            as we speak. Försvarsberedningen kommer i denna del inte att vara
            klar förrän 2019.
          </note>
          <note>
            Det kan tyckas vara en bra och lovvärd uppfattning att politiken
            inte ska peta i detaljer, men detta känns lite ologiskt när riksdagen
            fattar beslut på kompaninivå och liknande nivåer annars.
          </note>
          <note>
            Jag tycker att detta är ett mer strukturellt problem, som såvitt
            jag kan begripa visserligen har förbättrats sedan 2009. Men Sverige
            har som sagt fortfarande dubbelt så många officerare med majors
            grad eller högre än vad Finland har, trots att Finland alltså
            har 50 procent fler soldater i fredstid och 500 procent fler vid
            mobilisering.
          </note>
          <note>
            Å ena sidan fattas beslut på kompaninivå, å andra sidan får denna
            obalans fortgå utan större diskussion. Jag undrar: Tycker ministern
            att detta verkar konsekvent?
          </note>
          <note>
            Jag kommer ihåg att jag läste att man för många år sedan gjorde
            sig lustig över den italienska flottan, som hade fler amiraler
            än fartyg. Hur många amiraler Sverige har i dag för sina sju ytstridsfartyg
            vet jag inte, men det kanske ministern, som brukar vara välunderrättad,
            kan svara på?
          </note>
          <note type="speaker">
            Anf. 118 Försvarsminister PETER HULTQVIST (S):
          </note>
          <note>
            Herr talman! Det är intressant att Henriksson nämner Finland.
            De behöll värnpliktssystemet, som vi tog bort i juni 2009 med
            153 röster mot 150 i riksdagen. Det var en snäv votering med ett
            dåligt underlag för ett så viktigt beslut.
          </note>
          <note>
            Nu har vi i regeringen reaktiverat värnplikten genom ett regeringsbeslut.
            Detta innebär att det kanske blir enklare för oss att utöka numerären
            av soldater i framtiden. Det kommer också att påverka officerarna
            och hur många de har att ansvara för i olika sammanhang när det
            gäller utbildning. Det kommer också att påverka deras arbetsuppgifter,
            vilket jag nämnde i min inledande genomgång.
          </note>
          <note>
            Jag ser framför mig en successiv förändring av officerarnas arbetsuppgifter,
            arbetsinnehåll och roll i organisationen. Hur detta i exakthet
            ska utformas och se ut är en fråga för den delegerade statliga
            arbetsgivarpolitiken. Det är så systemet i Sverige ser ut. Det
            får reformeras utifrån våra förutsättningar.
          </note>
          <note>
            Jag ser fram emot att vi inom den försvarsöverenskommelse vi
            har gjort kan börja utöka numerären i svensk försvarsmakt 2020.
            Om Försvarsberedningen kommer fram till att vi bör utöka numerären
            ytterligare vore det ett intressant förslag. Numerär står i detta
            sammanhang också för möjlighet till uthållighet. Vi har i vår
            försvarsmakt satsat hårt på kvalitet. Det är inget fel på det,
            men det gäller att ha både och, inte antingen eller, i dessa sammanhang.
          </note>
          <note>
            Vi jobbar för att genomföra flerbefälssystemet så att vi får
            en ökad professionalisering mot djup systemkompetens i kombination
            med praktiskt yrkesutövande. Här pågår en process på officerssidan.
            Vi behöver också få till stånd en nyrekrytering av officerare
            för att kunna fylla upp inför framtiden. Åldersstrukturen ser
            ut på ett sådant sätt att vi kanske inte klarar organisationen
            på det sätt vi hade avsett om vi inte får en bra rekrytering framöver.
          </note>
          <note>
            Jag kan konstatera att vi nu, 2017, har den högsta rekryteringen
            till officersprogrammet på många år. 170 officersaspiranter har
            rekryterats, men det krävs också åtgärder för att bibehålla en
            positiv trend här.
          </note>
          <note>
            Vi måste titta på hur vi kan etablera fler vägar in till Försvarsmakten
            och en särskild officersutbildning för exempelvis akademiker,
            en officersutbildning för specialistofficerare, gruppbefäl, soldater
            och sjömän, en kompletterande officersutbildning för reservofficerare
            med mera. Detta är saker man arbetar med inom Försvarsmakten.
          </note>
          <note>
            Det gäller att se hur vi kan bana väg för en ny generation officerare
            samtidigt som vi hanterar åldersstrukturen. Vi har några utmaningar
            där.
          </note>
          <note type="speaker">
            Anf. 119 STIG HENRIKSSON (V):
          </note>
          <note>
            Herr talman! Jag tror att jag och försvarsministern är ganska
            oeniga i en del stora frågor, men jag tycker att det finns vissa
            saker som har skötts väl. Att vi, om än i blygsam skala, återuppväcker
            värnplikten är ett steg i rätt riktning, även om vi talar om 2
            000–4 000 i årskullar på 100 000. Det är en lång väg att gå om
            man vill ha den gamla tiden tillbaka, vilket jag inte tror att
            någon av oss vill eller ens tror är önskvärt. Vi skulle däremot
            vilja ha en något kraftigare satsning på just värnplikten.
          </note>
          <note>
            Vi får inte säga yrkesarmé i det här landet, utan nu ska man
            säga försvarsmakt byggd på frivillighet, vilket är ett lite ovanligt
            sätt att uttrycka sig på när man dels aldrig säger så om andra
            yrkeskategorier, dels har en massa frivilligorganisationer som
            kanske blir fundersamma. Denna yrkesarmé har i alla fall rekryteringsmässigt
            inte fungerat alls.
          </note>
          <note>
            Av de 50 000 vi skulle kunna ha i mobiliserat tillstånd har succén
            varit på hemvärnssidan. De 22 000 som ska finnas där finns i princip
            och fungerar bra, men av yrkesarméns 28 000 var 6 000 helt vakanta
            2014, huvudsakligen tidvis tjänstgörande. Ytterligare 7 000 bemannas
            av tidigare värnpliktiga, som så småningom var på väg att glida
            ut. Att värnplikten är återuppväckt tycker jag alltså är jättebra.
          </note>
          <note>
            En annan bra sak är samarbetet med Finland, som jag vet att försvarsministern
            har lagt ned mycket tid och energi på. Vi har mycket att vinna
            när det gäller både samarbete och jämförelserna. Det är inte så
            att de har facit och att allt fungerar jättebra där, men det är
            intressant att jämföra sig hela tiden. Deras försvarsbudget på
            25 miljarder ter sig i många stycken mer kostnadseffektiv än vår,
            som snart är på 45–50 miljarder.
          </note>
          <note>
            Jag tycker att det är roligt att officersrekryteringen går bra,
            åtminstone i vissa delar, för det är jätteviktigt inför framtiden,
            särskilt om vi vill kunna speeda upp värnplikten. Men det finns
            stora problem som försvarsminis ­ tern pekade på i sitt första
            svar. Trots att vi har en övervikt av höggradiga militärer på
            befälssidan har vi en hotande brist om några år. Det är klart
            att detta kräver särskilda åtgärder.
          </note>
          <note>
            Det vore som sagt intressant att fundera på om det finns saker
            att göra. Det kan ju inte vara så att vårt behov rent objektivt
            är dubbelt så stort, med den lilla försvarsmakt vi har, jämfört
            med Finlands vad gäller officerare med majorsgrad och uppåt. Det
            kanske finns åtgärder att vidta där som både skulle öka effektiviteten
            och på sikt spara pengar.
          </note>
          <note>
            Till slut vill jag fråga försvarsministern om han vet hur många
            amiraler vi har, det vill säga inräknat vice- och konteramiraler.
          </note>
          <note type="speaker">
            Anf. 120 Försvarsminister PETER HULTQVIST (S):
          </note>
          <note>
            Herr talman! När det gäller samarbetet med Finland och de jämförelserna
            är det som Henriksson säger – det kan vara intressant att ha den
            typen av information och fakta, och sedan behöver man inte kopiera
            rakt av. Jag brukar ibland säga att medan Finland byggde upp totalförsvaret
            och det civila försvaret, inte som en kopia av men likartat det
            svenska, avvecklade vi vårt. Vi kan kanske åka på studiebesök
            till Finland för att ta del av det som en gång i tiden fanns i
            Sverige.
          </note>
          <note>
            När vi nu bygger ett nytt civilförsvar och ett nytt totalförsvar
            gäller det dock att göra det utifrån dagens förhållanden, dagens
            idéer och de krav som nu ställs. Jag delar i stora drag uppfattningen
            i det Henriksson är inne på när det gäller numerärer och vikten
            av att få in värnplikten, hemvärnet och nationella skyddsstyrkans
            viktiga roll i dessa sammanhang. Vi är nog i stora drag överens
            om de delarna.
          </note>
          <note>
            Sedan om Försvarsberedningen nu tittar på just uthållighetsfaktorn
            är det naturligtvis någonting som jag tror sammantaget så småningom
            skulle kunna bidra till en bra debatt om hur balanserna ska se
            ut i svensk försvarsmakt. Hur bygger vi ökad kompetens bland svensk
            allmänhet kring krishanteringsfrågor? Då gäller det inte bara
            rent militära krishanteringssituationer utan också civila sådana.
            Det kan man ju få in i ett värnpliktskoncept.
          </note>
          <note>
            Så ser det alltså ut. Vi får väl jobba vidare med frågan och
            se hur vi hanterar den. Vi har ett åldersstrukturproblem att ta
            tag i, och vi har även ett problem med nyrekrytering att ta tag
            i. Vi har dock även positiva signaler när det gäller officersrekryteringen
            och utbildningsfrågorna just nu. Det kräver ytterligare typer
            av åtgärder. Sedan är det så att vi har en delegerad statlig arbetsgivarpolitik,
            där Försvarsmakten är den som ytterst ansvarar för dessa frågor.
          </note>
          <note>
            Något mer har jag kanske inte att tillägga i debatten i dag när
            det gäller själva sakfrågorna, men jag tycker att interpellationen
            har sitt värde och är väl värd att resonera omkring.
          </note>
          <note type="speaker">
            Anf. 121 STIG HENRIKSSON (V):
          </note>
          <note>
            Herr talman! Jag har inte heller mycket att tillägga, och därför
            tänker jag inte förlänga debatten. Det var en del skarpa ordväxlingar
            här före frågestunden, och det kan vara bra också att ha ett lite
            sakligt och lugnt samtal mellan varven.
          </note>
          <note>
            Jag tackar så mycket för svaret och hoppas att vi reder ut detta
            tillsammans, både i Försvarsberedningen och i kommande försvarsbeslut.
            Det gäller dem av oss som är med då, och då syftar jag kanske
            inte enbart på försvarsministern utan även på mig själv.
          </note>
          <note>
            Överläggningen var härmed avslutad.
          </note>
          <note>
            § 1 2 Svar på interpellationerna 2016/17:615 och 617 om kärnvapenförbud
            och svensk försvarsförmåga
          </note>
          <note type="speaker">
            Anf. 122 Försvarsminister PETER HULTQVIST (S):
          </note>
          <note>
            Herr talman! Mikael Oscarsson har frågat mig hur jag anser att
            Sveriges samarbete med Nato och dess medlemsländer påverkas om
            vi ratificerar konventionen om kärnvapenförbud, hur jag anser
            att Sveriges samarbete med Finland påverkas, huruvida jag delar
            min finske kollegas uppfattning att en ratifikation tar bort Natooptionen
            och undergräver NPT, vilka konsekvenser jag anser att detta får
            för vår relation med Nato samt, slutligen, huruvida jag anser
            att kärnvapenländer som USA och Frankrike, som deltar i Aurora
            17, kommer att kunna delta även i framtida övningar på svensk
            mark.
          </note>
          <note>
            Daniel Bäckström har frågat mig om jag anser att sådana länder
            som USA, Storbritannien och Frankrike kommer att kunna delta i
            övningar som exempelvis Aurora med exempelvis flyg och fartyg
            på svenskt territorium efter att Sverige undertecknat avtalet,
            om jag anser att det finns något som indikerar att dessa länders
            vilja att öva och samarbeta med Sverige i samma utsträckning som
            tidigare kommer att minska om Sverige skriver under avtalet och
            huruvida jag bedömer att Sveriges andra bilaterala och multilaterala
            försvarssamarbeten, exempelvis vårt fördjupade samarbete med Finland
            och partnerskap med Nato, inte kommer att påverkas av att Sverige
            undertecknar avtalet och vad som ligger till grund för den bedömningen.
          </note>
          <note>
            Jag väljer att besvara interpellationerna i ett sammanhang.
          </note>
          <note>
            Sverige har en lång tradition av brett och djupt engagemang på
            nedrustnings- och icke-spridningsområdet. Därför var det naturligt
            att medverka i den FN-mandaterade process som ledde fram till
            antagandet av en konvention mot kärnvapen. Nu föreligger ett förhandlingsresultat.
            I den röstförklaring som Sverige avgav i samband med omröstningen
            den 7 juli uttrycktes från svensk sida övergripande stöd för förbudsprocessen
            och dess målsättningar. Samtidigt framhölls att konventionstexten
            i flera avseenden inte levde upp till de svenska förväntningarna.
          </note>
          <note>
            Regeringen kommer nu att tillsätta en utredning som ska belysa
            konsekvenserna av konventionen bland annat för icke-spridningsavtalet,
            provstoppsavtalet samt våra säkerhets- och försvarspolitiska samarbeten.
            Direktiven och formerna för denna utredning presenteras i närtid.
            Efter att utredningen är klar kommer regeringen att ta ställning
            till ett undertecknande. Det kommer också att behöva föras en
            nära dialog med våra samarbetsländer. Det närmare innehållet i
            dessa kontakter omfattas dock av sekretess, varför jag är förhindrad
            att redogöra för dem i detalj.
          </note>
          <note>
            Ett eventuellt beslut att i ett senare skede ratificera konventionen
            förutsätter riksdagens godkännande.
          </note>
          <note>
            Jag vill understryka vikten av de säkerhets- och försvarspolitiska
            samarbeten som Sverige ingått för den samlade säkerhetspolitiken.
            Det är väl känt att vår säkerhet byggs i samarbete med andra.
            EU-samarbetet, vårt partnerskap med Nato, samarbetet med de nordiska
            länderna – där Finland intar en särställning – samt relationen
            till USA, Storbritannien och Tyskland är centrala delar i svensk
            säkerhetspolitik.
          </note>
          <note>
            Jag vill understryka att Sveriges säkerhetspolitiska linje ligger
            fast. Vår militära alliansfrihet tjänar oss väl. Den nationella
            försvarsförmågan ska stärkas parallellt med att våra försvars-
            och säkerhetspolitiska samarbeten fortsätter att utvecklas. Vår
            utrikes- och säkerhetspolitik verkar genom diplomati, medling,
            konfliktförebyggande och förtroendeskapande åtgärder. Så ökar
            Sveriges möjligheter att verka för avspänning och stabilitet såväl
            i vårt närområde som globalt.
          </note>
          <note type="speaker">
            Anf. 123 MIKAEL OSCARSSON (KD):
          </note>
          <note>
            Herr talman! Den 25 augusti hade Margot Wallström en debattartikel
            i Svenska Dagbladet. Där talade hon om att Sverige röstade för
            den här texten den 7 juli, och hon skrev: ” Vår första analys
            visar att våra bi- och multilaterala försvarssamarbeten, inklusive
            partnerskapet med Nato samt samarbete med USA, Frankrike och Storbritannien
            kan fortsätta. ” Hon fortsatte som om det finns ett underlag som
            gör gällande att det inte skulle vara några problem. Min fråga
            är: Är det så att artikeln verkligen uttrycker sanningen?
          </note>
          <note>
            Enligt medieuppgifter fanns det redan samma vecka ett underlag
            hos försvarsministern som gjorde gällande, mycket tydligt och
            klart, att detta kommer att få konsekvenser. Det är också offentligt
            att USA:s högste företrädare i Sverige, landets chargé- d'affaires
            , var uppe hos utrikesministern veckan därpå – den 30 augusti
            – och tydligt uttryckte att detta får starka konsekvenser. Även
            det brev som skickades från USA:s försvarsminister har kommit
            ut, och enligt uppgift uttrycks där samma linje. Då är min fråga:
            Är det verkligen så att det inte finns underlag för vad grannländerna
            säger?
          </note>
          <note>
            Det var väldigt många ord i försvarsministerns svar, men jag
            får inget svar. Hur påverkas Sveriges samarbete med Nato och dess
            medlemsländer, till exempel Tyskland, USA, Frankrike och Storbritannien,
            om vi ratificerar konventionen?
          </note>
          <note>
            Är det inte så att statsrådet redan har läst det här svaret i
            underlag? Är det inte ett ganska högt spel att säga att ni ska
            utreda detta när ni redan vet att det har tydliggjorts från Amerika?
            Jag vet att försvarsministern har ett väldigt engagemang för att
            vi ska knyta band till Amerika – ibland verkar det i debatten
            nästan som om försvarsministern hoppar bock över Nato rätt i Amerikas
            famn.
          </note>
          <note>
            Men är det då inte väldigt märkligt att den ena handen – utrikesministern
            – under lång tid i somras drev tanken att vi skulle kunna vara
            med som en av de första undertecknande den 20 september? Det har
            ju framkommit att hon gjorde det.
          </note>
          <note>
            Sedan har det blivit mittåt i artiklar, men min fråga är: Finns
            det inte redan underlag där det är tydligt att såväl USA som Tyskland,
            Frankrike och Storbritannien har varit väldigt tydliga med att
            det är oförenligt?
          </note>
          <note>
            Och när det gäller Finland: Är det inte så att det redan är klart?
            De säger att de inte har undertecknat eftersom detta tar bort
            Natooptionen, undergräver de befintliga icke-spridningsavtalen
            och är kontraproduktivt.
          </note>
          <note>
            Är det tecken i skyn som försvarsministern vill ha? Vilka andra
            tydliga signaler krävs för att man ska inse att detta – precis
            som Finland säger – är någonting som går emot viljan att minska
            mängden kärnvapen? Det undergräver befintliga avtal.
          </note>
          <note type="speaker">
            Anf. 124 DANIEL BÄCKSTRÖM (C):
          </note>
          <note>
            Herr talman! Tack, försvarsministern, för svaret!
          </note>
          <note>
            Svaret är avgränsat och hänvisar till stor del till sekretess.
            Men när man läser och tar del av artiklar som har publicerats
            – vilket har nämnts tidigare här i debatten – har åtminstone en
            minister i den svenska regeringen dragit slutsatser utifrån hur
            detta påverkar de pågående bilaterala och multilaterala samarbetena.
            Försvarsministern har framgångsrikt varit – och är – engagerad
            för att detta ska utvecklas. Sverige behöver ett nära samarbete
            och stöd i olika situationer.
          </note>
          <note>
            Läget i vår värld är oroligt, och upprustning sker på många håll.
            Ryssland förnyar sina kärnvapen, placerar ut ballistiska robotar
            i Kaliningrad och ökar antalet övningar, och man har de senaste
            åren använt en allt hårdare retorik. Man signalerar till omvärlden
            att man är beredd att använda sina kärnvapen.
          </note>
          <note>
            Nu pågår storövningen Aurora. I dag påbörjar också Ryssland sin
            stor ­ övning. I Sverige har vi många inbjudna gäster utöver våra
            svenska del ­ tagande militärer, och vi vet att detta är gäster
            som involveras i bilaterala och multilaterala samarbeten.
          </note>
          <note>
            Det meddelades att Sverige, ensamt i Norden, stödde den ambition
            som FN och många länder har förhandlat fram i denna konvention
            om ett kärnvapenförbud.
          </note>
          <note>
            Jag skulle vilja veta hur försvarsministern ser på att Finland,
            liksom övriga länder i Norden och de flesta EU-länder, valt att
            stå helt utanför. Det rör sig i alla fall om länder som är långt
            ifrån vår säkerhetspolitiska situation. Dessa är länder som värderar
            samarbete inom Nato, inom EU och inom det nordisk-baltiska samarbetet.
            De ser vad ett sådant här avtal skulle leda till när det handlar
            om konsekvenser för våra praktiska förutsättningar i militära
            samarbeten.
          </note>
          <note>
            Hur påverkar det, herr försvarsminister, om vi skriver under?
            Utrikesministern har redan dragit slutsatsen att det inte skulle
            påverka, men varför behövs det då en utredning? När avses denna
            utredning vara klar? Och när planerar regeringen att kunna vara
            färdig för ett ställningstagande i den här viktiga frågan?
          </note>
          <note>
            Vi har under sommaren kunnat ta del av att utrikesministern har
            sett till att utrikesutskottet har varit involverat och informerat
            i denna fråga samt haft chans att följa utvecklingen.
          </note>
          <note>
            Försvarsutskottet har å andra sidan, vad jag kan minnas, inte
            haft denna information utifrån ett totalförsvarsperspektiv och
            ett försvarspolitiskt samarbetsperspektiv. Vi skulle ha kunnat
            få en redovisning av hur det här, enligt regeringen, påverkar
            de försvarspolitiska samarbetena. Dessa samarbeten har manifesterats
            både när försvarsministern, tidigt i somras, tillsammans med sin
            kollega i USA har gjort tydliga avtryck och när han inom EU-samarbetet
            poängterat vikten av att vi går vidare.
          </note>
          <note>
            Jag anser att detta riskerar att bli högst kontraproduktivt i
            det rådande säkerhetspolitiska läget. Det riskerar att slå mot
            såväl Sveriges som Europas säkerhet.
          </note>
          <note>
            Det här har gått fort, och det hade kunnat gå ännu fortare, men
            jag utgår från att Sverige nu besinnar sig och att regeringen
            tar detta på största allvar och värderar på vilket sätt detta
            kan få långtgående konsekvenser.
          </note>
          <note>
            Vi kan inte stå ensamma i ett läge där utvecklingen går åt fel
            håll. Vi måste värna de samarbeten som vi nu försöker bygga upp.
          </note>
          <note type="speaker">
            Anf. 125 HANS WALLMARK (M):
          </note>
          <note>
            Herr talman! Låt oss inledningsvis reflektera kring just detta
            med kärnvapen och kärnvapenhotet. Där tror jag att det är väldigt
            lite som skiljer oss åt här i kammaren. Vi delar insikten om att
            det är ett djävulskt vapen, herr talman, som får fruktansvärda
            konsekvenser.
          </note>
          <note>
            Utmaningen för oss i Sverige är att man räknar med att det finns
            ungefär 20 000 kärnstridsspetsar i hela världen och att hälften
            av dessa innehas av Ryska federationen. Precis som vännen och
            kollegan Daniel Bäckström påpekade finns en del av robotsystemen
            i Kaliningrad.
          </note>
          <note>
            Dessutom vet vi att Ryska federationen i förhållande till alla
            andra länder i världen, möjligtvis med undantag för Nordkorea,
            har ett väldigt lättsinnigt förhållningssätt. Man använder detta
            i retoriken och hotar andra länder – om de gör på det ena eller
            andra sättet kan man inte utesluta att kärnvapen skulle kunna
            användas.
          </note>
          <note>
            Man har också en teknisk utveckling där man tar fram nya typer
            och där man kan använda dem som artillerigranater eller minor.
            Man har på ett helt annat sätt ett mycket lättsinnigt förhållningssätt.
          </note>
          <note>
            Då måste vi fråga oss på vilket sätt den typ av avtal som regeringen
            funderar på att ånga in i skulle kunna hjälpa till. Problemet
            är, herr talman, att ingen kärnvapennation – allra minst Ryska
            federationen – på något sätt är delaktig i denna process.
          </note>
          <note>
            Min och Moderaternas utgångspunkt är att vi måste diskutera vad
            som är verkligheten och vad som är plakat. För mig är verkligheten
            att det finns 10 000 ryska kärnstridsspetsar. Det finns ingenting
            som tyder på att ett sådant här avtal på något sätt skulle göra
            dem färre eller mindre hotande.
          </note>
          <note>
            Herr talman! För ungefär trekvarts år sedan hade jag en interpellationsdebatt
            med utrikesminister Margot Wallström inför att man skulle starta
            dessa förhandlingar. Till den debatten tror jag att det var åtminstone
            tre eller fyra socialdemokrater och åtminstone en miljöpartist
            som anmälde sig.
          </note>
          <note>
            Kuriöst nog var det ingen som vid den tidpunkten nämnde att man
            tänkte göra en sådan här utredning. Jag skulle vilja ställa frågan
            till försvarsministern: När fick man den i och för sig rätt intressanta
            och goda idén att tillsätta en utredning för att undersöka huruvida
            detta avtal är bra eller dåligt? En sådan utredning kunde ha tillsatts
            redan när förhandlingsomgången påbörjades och kunde ha följt det
            arbetet parallellt.
          </note>
          <note>
            Jag tror, herr talman, att skälet till att man nu tillsätter
            denna utredning är att det nu förs en aktiv diskussion för första
            gången sedan interpella ­ tionsdebatten för trekvarts år sedan.
            Det är genom att oppositionsföreträ ­ dare har svarat på Margot
            Wallströms debattartikel i Svenska Dagbladet – vilket Centern,
            Kristdemokraterna och Moderaterna har gjort – som det har blivit
            en sådan diskussion att man plötsligt inser att det är allvar.
          </note>
          <note>
            Till det kommer uppenbarligen också korrespondens från andra
            länder. Det har hänvisats till ett brev från den amerikanska försvarsministern.
            Det har hänvisats till depescher från vår Natorepresentation nere
            i Bryssel.
          </note>
          <note>
            Utöver att rikta frågan om när man fick den i och för sig goda
            idén till denna utredning vill jag därför fråga varför man inte
            tillsatte den tidigare.
          </note>
          <note>
            Och om man nu tillsätter en sådan utredning är det oerhört centralt
            att den är trovärdig, inte bara i försvarsministerns och utrikesministerns
            ögon utan i hela riksdagens och kammarens ögon. Därför skulle
            jag vilja rekommendera att man till exempel kopplar den till Försvarsberedningen
            på något sätt. Precis som har varnats för i debatten kan detta
            nämligen få försvars- och säkerhetspolitiska konsekvenser. Det
            kan få konsekvenser för försvarsmaterielsamarbetet, och då är
            det oerhört centralt och viktigt att den sittande försvarsberedningen
            också hålls informerad.
          </note>
          <note>
            Som sagts tidigare: Det är inget Natoland som står bakom detta.
            Det är inga EU-länder, med undantag för Malta, Österrike, Irland
            och Finland, som har valt en annan väg.
          </note>
          <note type="speaker">
            Anf. 126 STIG HENRIKSSON (V):
          </note>
          <note>
            Herr talman! Med stigande ålder blir jag alltmer flegmatisk.
            De som står nära mig säger: Du blir ju aldrig arg. Men nu är ett
            undantag.
          </note>
          <note>
            Jag måste säga att jag nästan baxnar när jag hör argumentationen
            från allianspartierna. USA ryter till, och genast springer ni
            deras ärenden – en annan makts ärenden! Det brukar användas en
            särskild terminologi för det i säkerhetssammanhang. Mikael Oscarsson
            undrar om vi inte måste göra som USA säger. Vad säger det om möjligheten
            att bedriva en självständig utrikes- och säkerhetspolitik som
            Natomedlem?
          </note>
          <note>
            Borde ni inte besinna er? Ni skjuter er själva inte bara i foten
            utan också i knäna. USA säger: Ni ska inte. Nej, det ska vi absolut
            inte, säger ni. Jag tycker att det är skrämmande.
          </note>
          <note>
            Daniel Bäckström är orolig för att USA, Storbritannien och Frankrike
            inte kommer att kunna delta i övningar som exempelvis Aurora.
            Låt mig bara säga att just detta gör inte mig så orolig, men jag
            förstår att Daniel Bäckström utifrån sina utgångspunkter är orolig.
            Men vad betyder detta? Menar du verkligen på fullaste allvar att
            du ens kan tänka dig att välkomna kärnvapenbestyckade ubåtar,
            flygplan etcetera på svenskt territorium, över eller under vatten?
            Menar du verkligen att det är Centerpartiets politik vad gäller
            kärnvapen och Sverige? Om vi, precis som Finland, hade en otvetydig
            lag som förbjöd kärnvapen att införas, produceras etcetera i landet,
            vilket vi inte har i dag, tyvärr, skulle det vara ett problem
            i samarbetet med USA? Då är det bara av det enkla skälet att man
            vill hålla dörren öppen för att vi ska ha kärnvapen i Sverige.
            Vart är vi på väg?
          </note>
          <note>
            Till slut vad gäller den finländska Natooptionen tycker jag att
            en rimlig auktoritet på området är utrikesminister Timo Soini.
            Han säger att det beslutet inte har någon koppling till Natooptionen.
            Finland ville hellre att också kärnvapenstaterna skulle vara med
            i avtalet, och det kan vi ju alla önska.
          </note>
          <note>
            Läs Dagens Nyheter i d ag! Där argumenterar ett antal N obelpristagare
            utifrån vetenskapliga ståndpunkter för ett kärnvapenförbud. Men
            ni vill springa USA:s ärenden i en för mänskligheten bokstavligen
            livsviktig fråga. Skämmes!
          </note>
          <note type="speaker">
            Anf. 127 Försvarsminister PETER HULTQVIST (S):
          </note>
          <note>
            Herr talman! Vi måste någon gång orka konfrontera kärnvapnen
            i världen. Det är det enda massförstörelsevapen som inte är förbjudet
            ännu.
          </note>
          <note>
            Vi ser det som händer i Nordkorea, vilken turbulens det ställer
            till med, vilken spets det ställer spänningarna i världen på,
            och det måste på något vis lösas. Jag tror inte att man löser
            det genom en spiral av ökad kärnvapenretorik.
          </note>
          <note>
            På samma sätt reagerar vi på när man från den ryska sidan från
            tid till annan släpper fram någon general eller positionerad militär
            som säger: Vi har kärnvapen. Vi vill bara upplysa om det.
          </note>
          <note>
            Jag är väl informerad om hur man flyttar Iskanderrobotar, hur
            man övar kärnvapenförband, hur man investerar i kärnvapen på den
            ryska sidan. Det är en mycket negativ utveckling och det som har
            den största bäringen på vårt närområde när det gäller kärnvapen.
            Det är viktigt att det blir sagt.
          </note>
          <note>
            Vi måste också som politiker orka konfrontera detta med kärnvapen
            och hitta olika typer av metoder för att det ska hända något i
            positiv riktning, men på den fronten verkar idétorkan vara monumental
            på olika håll. Så kommer då den här resolutionen upp till ytan,
            och då plötsligt låser man in sig i ett hörn och har inte någon
            offensiv tanke kring hur man ska hantera kärnvapnen över huvud
            taget. Där tycker jag nog att ni herrar från oppositionen borde
            tänka till lite grann över vad ni har för åsikt om hur vi egentligen
            ska komma åt kärnvapnen. På vilket sätt vill ni bidra i den processen
            och den utvecklingen? Med hänvisning till det som vi har direkt
            över Östersjön är ni välkomna med både idéer och tankar om detta.
          </note>
          <note>
            Den 7 juli 2017 gjorde vi följande röstförklaring till den här
            konven ­ tionen: Vårt ställningstagande i dag föregriper inte
            resultatet av den här processen. För Sveriges del, och jag antar
            att det gäller för många andra också, kommer regeringen att överväga
            konsekvenserna av konventionen för den civila kärntekniska industrin,
            handel, forskning inklusive skydds ­ forskning för fredliga ändamål
            liksom vidare försvars- och säkerhetspoli ­ tiska intressen. Ett
            beslut om ratifikation och anslutning till konventionen kommer
            att behöva tas i riksdagen.
          </note>
          <note>
            Det är bland annat dessa punkter som är grunden för att detta
            ska utredas ordentligt, att man går till botten med alla tänkbara
            konsekvenser i hela dess vidd för Sverige och också vårt närområde,
            för det här är ingen fråga som bara har med Sverige och vår interna
            balans att göra. Det vi gör på det här området är att rusta upp
            den nationella förmågan och fördjupa våra samarbeten. Det är viktigt
            för balansen i hela vår del av Europa. Då ska hela detta perspektiv
            också lyftas in i det här sammanhanget.
          </note>
          <note>
            Vår röstförklaring följs nu upp och utredningsdirektiv och formerna
            för en utredning bearbetas. Sedan är det självklart så som Wallmark
            säger att om man ska genomföra utredningen ska det ske på ett
            trovärdigt sätt. Dessutom ska man ta den tid på sig som det kräver.
            Förmodligen ska det sedan genomföras remissomgångar. Så småningom
            ska en regering ta ställning till den, och slutligen är det riksdagen
            som ska fatta beslut. Jag vill bara upplysa om hela processen.
          </note>
          <note>
            Slutligen: De samarbeten som vi har byggt militärt ska utvecklas,
            inte avvecklas.
          </note>
          <note type="speaker">
            Anf. 128 MIKAEL OSCARSSON (KD):
          </note>
          <note>
            Herr talman! Att kämpa för en värld fri från kärnvapen är naturligtvis,
            som har sagts här förut, något som vi alla vill och som är jätteviktigt.
            Men då får vi arbeta på ett sådant sätt att det inte blir ett
            slag i luften. Det här initiativet undergräver ett befintligt
            icke-spridningsavtal, vilket har påpekats från olika håll.
          </note>
          <note>
            Sedan blir det ganska speciellt när försvarsministern på slutet
            talar sig varm för att här ska vi utveckla samarbetena. Men var
            det inte så, herr försvarsminister, att det faktiskt fanns underlag,
            till exempel från Amerika, som visade tydligt att det här får
            stora konsekvenser och att det finns frågetecken kring vår speciella
            relation ? Vi kristdemokrater tycker att vi ska vara med i Nato,
            men vi är nu en nära partner. När det gäller det så kallade guldkortet
            undrar jag om det här får konsekvenser. Finns det inte underlag
            som visar att man har påpekat sådana saker? Precis som förut påpekades
            får detta konsekvenser för försvarssamarbeten, exempelvis övningen
            Aurora som nu pågår, Baltops och liknande. Är det inte precis
            det som har framförts av de här länderna? Det vore intressant
            att höra försvarsministerns syn på detta. Är det verkligen så
            att du är så förvånad och säger att det här måste utredas? Har
            inte detta talats om väldigt tydligt? Och var det inte därför,
            herr talman, som Nederländerna – de var med ett tag i diskussionen
            – sa att detta inte är förenligt med ett Natomedlemskap?
          </note>
          <note>
            Natos generalsekreterare har sagt att man vill avskaffa kärnvapen
            men att man inte kan göra det ensidigt. Är inte det som vi kommer
            tillbaka till att vi ska kämpa mot kärnvapen? Det är något som
            vi delar med exempelvis Norge. Men vi kan samtidigt inte, som
            det uttrycktes, skjuta oss själva i foten och göra något som gör
            att vi kommer längre ifrån visionen och de samarbeten som är helt
            nödvändiga för Sverige. Vi skapar säkerhet gemensamt, och samarbetena
            med våra grannländer är av yttersta vikt.
          </note>
          <note>
            Då blir det märkligt att säga att detta måste utredas. Vi vet
            ju enligt uppgift att dessa länder har varit tydliga. När det
            gäller Amerika vet vi med säkerhet, och det finns också uppgifter
            från Frankrike, Tyskland och Storbritannien. Det fungerar inte
            att underteckna detta och tro att det inte får stora konsekvenser.
          </note>
          <note>
            Frågan återkommer: Har inte försvarsministern något mer konkret
            svar att ge med utgångspunkt i den information han har?
          </note>
          <note>
            Hur påverkas Sveriges samarbete med Nato, med Tyskland, USA,
            Frankrike och Storbritannien? Hur blir det med vår speciella relation
            med Nato, det så kallade guldkortet?
          </note>
          <note>
            Hur påverkas Sveriges samarbete med Finland om vi ratificerar
            konventionen? Är inte försvarsministern av en annan åsikt och
            förstod i likhet med Finland att detta inte fungerar ihop, att
            det tar bort Natooptionen och undergräver de befintliga icke-spridningsavtalen?
          </note>
          <note type="speaker">
            Anf. 129 DANIEL BÄCKSTRÖM (C):
          </note>
          <note>
            Herr talman! För Centerpartiet är det givetvis angeläget att
            det globala arbetet med nedrustning fortsätter och att de rustningskontrollsåtgärder
            och förtroendeskapande arrangemang som finns upprätthålls och
            utvecklas. Vi kommer att fortsätta att agera för en minskning
            och nedrustning av kärnvapen i världen. Vi kommer också att arbeta
            för stabilitet och utvecklad säkerhet i vårt närområde och för
            vårt land.
          </note>
          <note>
            När en samlad regering följer de förhandlingar som pågår inom
            ramen för FN under fyra veckors tid förutsätter jag att försvarsministern,
            Försvarsdepartementet och övriga regeringen har en mycket god
            insyn i vad som förhandlas och diskuteras, att man väger av olika
            konsekvenser för vad ett sådant här avtal så småningom kan leda
            till och att man ser de praktiska konsekvensanalyser som värderas.
          </note>
          <note>
            Jag förutsätter att Försvarsdepartementet har gjort det även
            under denna förhandling och att man har vägt av och givit sin
            bild till dem som har förhandlat för Sveriges räkning av vad detta
            får för praktiska konsekvenser.
          </note>
          <note>
            När det beskrivs så tydligt av utrikesministern att detta inte
            påverkar vare sig bilaterala eller multilaterala samarbeten blir
            det en tvär kontrast att läsa de uttalanden och brevväxlingar
            som ägt rum mellan den amerikanske försvarsministern och Sveriges
            försvarsdepartement och Sveriges försvarsminister. De visar upp
            en helt annan bild, vinkling och tolkning av vad detta skulle
            innebära för vårt bilaterala samarbete med USA på försvarsområdet.
          </note>
          <note>
            Att ställa dessa frågor är varken att gå USA:s eller någon annan
            stats ärenden. Det handlar om att verka för Sveriges säkerhet
            och att ta vara på de möjligheter som ligger i utvecklade, stärkta
            och långsiktiga bilaterala och multilaterala samarbeten.
          </note>
          <note>
            Det handlar också om att på allvar ge akt på vad som händer i
            Ryssland och värdera vad vi behöver ha för att detta med att bygga
            säkerhet tillsammans med andra ska ha en verklig grund och inte
            bara vara en retorik som faller när det prövas i skarpt läge.
          </note>
          <note>
            Jag utgår från att försvarsministern har en klar bild av de praktiska
            konsekvenserna. Det vore önskvärt att få veta mer i debatten om
            hur man värderar att driva denna utredning. När planeras den att
            vara klar? På vilket sätt ska resultaten av utredningen presenteras
            för kammaren och enskilda utskott så att vi kan fortsätta att
            värdera de steg som ska tas i de enskilda samarbetena?
          </note>
          <note>
            Och än en gång: Varför kommer Sverige till en helt annan slutsats
            än vad våra finska bröder gör? Det är ett land som vi särskilt
            prioriterar och som försvarsministern ägnar mycket tid och arbete
            på att utveckla samarbete med inom det militära området. Hur kan
            vi dra så helt olika slutsatser om detta avtals konsekvenser?
          </note>
          <note type="speaker">
            Anf. 130 HANS WALLMARK (M):
          </note>
          <note>
            Herr talman! Jag är djupt bekymrad över kärnvapenhotet. Vi har
            sett vad som har skett de senaste veckorna i Nordkorea, och ungefär
            hälften av världens samlade kärnvapenstridsspetsar finns i Ryska
            federationen.
          </note>
          <note>
            Det försvarsministern tillika utrikesministern totalt har misslyckats
            att förklara är hur detta kärnvapenavtal på något sätt skulle
            hjälpa att förhindra Nordkorea att fortsätta att utveckla sina
            bomber och på något sätt försöka förhindra Ryssland att ha hälften
            av världens samlade kärnvapenstridsspetsar. Inget av de kärnvapenbärande
            länderna står ju bakom detta avtal.
          </note>
          <note>
            Den kritik som också har förts fram mot det är att det inte går
            att verifiera. Dessutom finns det de som menar att det är ett
            rent hot mot icke-spridningsavtalet, som är en hörnsten.
          </note>
          <note>
            Det centrala är att man nu öppnar för denna utredning. Det kunde
            man ha gjort redan för trekvarts år sedan, men nu gör man det.
          </note>
          <note>
            Då måste jag ställa en ärlig fråga till försvarsministern: En
            trovärdig utredning kan ju komma fram till slutsatsen att det
            inte är i Sveriges intresse – för svenskt försvar, för svensk
            säkerhet och svenskt försvarsmateriel – att underteckna avtalet.
            Är försvarsministern då beredd att avstå?
          </note>
          <note>
            Det är intressant att försvarsministern har en stark vän i Vänsterpartiets
            Stig Henriksson som i talarstolen dundrar på likt han skulle attackera
            vad han kallar krigsövningen Aurora. Han utgår från att regeringen
            tänker underteckna avtalet.
          </note>
          <note>
            Om utredningen är ärligt menad borde försvarsministern öppna
            för att den kan komma till sådana slutsatser och rekommendationer
            att regeringen kommer att vilja avstå från undertecknandet. I
            annat fall har man redan bestämt sig och behöver inte genomföra
            utredningen.
          </note>
          <note>
            Frågan klingar kvar: Varför väljer Sverige att göra något helt
            annat än Finland när vi traditionellt brukar vara så nära varandra?
          </note>
          <note type="speaker">
            Anf. 131 STIG HENRIKSSON (V):
          </note>
          <note>
            Herr talman! I mitt förra inlägg hann jag inte med Hans Wallmark,
            men nu är det dags.
          </note>
          <note>
            Det finns skäl att vara väldigt kritisk till en del uttalanden
            från Ryssland vad gäller användandet och innehavet av kärnvapen
            och vad det betyder. Hans Wallmark säger att de är de enda som
            gör så. Nej, så sent som för någon vecka sedan hörde jag USA:s
            president i princip i klara verba hota med kärnvapenkrig. Vad
            har man kärnvapen t ill om man inte ska använda dem? som han sa
            i valkampanjen.
          </note>
          <note>
            Hans Wallmark har inte ens siffrorna rätt. Enligt Sipri har Nato
            7 625 kärnstridsspetsar och Ryssland 7 700. Det intressanta är
            dock inte de som är i lager utan de som är utplacerade. Där har
            Nato 2 330 och Ryssland 1 790. Som om det var så viktigt. Tyvärr
            är det alldeles för många på bägge sidor.
          </note>
          <note>
            Vad värre är satsar man stora summor på att modernisera sina
            kärnvapen. Rysslands belopp är okänt för mig, men USA beslutade
            redan under Obama att lägga 250 miljarder dollar på att utveckla
            kärnvapnen. Storbritannien går i samma riktning. Man utvecklar
            det för att använda det i taktiska slag.
          </note>
          <note>
            Mikael Oscarsson tycker att det är ett slag i luften. Hellre
            det än en kärnvapenstridsspets i luften. Av de tre massförstörelsevapen
            som finns är två förbjudna. Det har haft effekt, även om den inte
            är hundraprocentig. Det farligaste ska vi dock låta vara kvar.
          </note>
          <note>
            Hollands regering ville inte vara med på denna konferens, men
            parlamentet tvingade dem. De åkte dit och röstade nej, som enda
            land av 123.
          </note>
          <note>
            Det land som du hela tiden underkastar dig, Mikael Oscarsson,
            heter USA. Amerika är något mycket större.
          </note>
          <note>
            När USA ropar till Alliansen ”Hoppa!” verkar den enda frågan
            vara ”Hur högt?”, och det tycker jag är bedrövligt. Nej, ta och
            tänk om i denna fråga!
          </note>
          <note type="speaker">
            Anf. 132 Försvarsminister PETER HULTQVIST (S):
          </note>
          <note>
            Herr talman! I den röstförklaring som vi gjorde i FN gjorde vi
            en markering om att icke-spridningsavtalet NPT för oss är grundvalen
            för kärnvapennedrustning och icke-spridning. Det är något som
            markerades i röstförklaringen. Jag räknade också upp alla de andra
            punkter som vi gjorde markering om – att vi ville överväga konsekvenserna
            och så vidare. Utgående från det har vi sedan kommit fram till
            att vi ska göra en utredning. Vi kommer att presentera utredningsdirektiv
            inom en nära framtid, och då kommer också tidsaspekterna när det
            gäller denna utrednings genomföran ­ de att presenteras. Jag vill
            då återkomma till riksdagen och berörda utskott. Vi kommer att
            hantera denna fråga.
          </note>
          <note>
            Låt mig sedan upprepa det jag sade tidigare. Det blir en remisstid,
            sedan ska regeringen ta ställning och sedan, om det ska ratificeras,
            är det riksdagen som fattar beslut om det. Så ser gången ut. Ska
            man genomföra en utredning med alla de parametrar som jag har
            redovisat – det är ju inte bara en grej utan många – måste man
            göra det på ett grundligt och seriöst sätt. Det är ingen riggad
            utredning som nu ska genomföras, utan vi får avvakta och se hur
            den faller ut. Sedan får man väl ta ställning till hur man går
            vidare i frågan.
          </note>
          <note>
            När jag lyssnar på er i oppositionen hör jag inte att ni har
            en enda tanke på hur man ska hantera kärnvapenfrågan. Det är bara
            retorik. Det finns inte ett enda initiativ. När ni satt i regeringsställning
            under åtta år tog ni i stort sett aldrig upp den här frågan i
            någon konstruktiv mening eller tog några initiativ rörande detta.
          </note>
          <note>
            Gå hem och titta på om ni har några egna idéer om hur vi ska
            komma åt detta med kärnvapen! Jag är fullt medveten om att man
            måste involvera kärnvapenmakterna i en dialog om man ska åstadkomma
            något. Det är ju de som har kärnvapnen. Man måste ju ha med helheten.
            Det är precis som när vi bedömer vårt eget närområde. Vi kan inte
            bara titta på Sverige.
          </note>
          <note>
            Det vi nu har byggt är en balans med Baltikum, Finland och ned
            mot Polen, Tyskland och Danmark. Övningsverksamheten hör ihop
            med detta. Det som både Margot Wallström och jag har understrukit
            och som, som jag sa i min inledning, är skarpt allvar från vår
            sida, är att den nationella försvarsförmågan ska stärkas parallellt
            med att våra försvars- och säkerhetspolitiska samarbeten fortsätter
            att utvecklas. Detta är den officiella politik vi har, och detta
            ska vi följa.
          </note>
          <note>
            Men vi måste också orka med att titta på kärnvapenfrågan på något
            sätt, så att vi kommer framåt. Ni har ju själva delvis beskrivit
            problematiken här i dag. Jag har ingen annan uppfattning än Wallmark
            om de ryska kärnvapnen. Det skulle förvåna mig om någon har någon
            annan uppfattning om det som händer i Nordkorea. Det skulle vara
            synnerligen märkligt. Det är ju ett centralproblem för mänskligheten.
          </note>
          <note>
            Kärnvapen är de enda massförstörelsevapen som ännu inte är förbjudna.
            Här måste vi tänka till: Hur kommer vi framåt? Har ni några idéer
            som är något annat än att bara säga nej? I den här debatten spårar
            jag inget mer än att man tycker att det här är dåligt, men man
            har inte så mycket att komma med själv.
          </note>
          <note type="speaker">
            Anf. 133 MIKAEL OSCARSSON (KD):
          </note>
          <note>
            Herr talman! I den här kammaren delar säkert varenda riksdagsledamot
            uppfattningen att kärnvapen är det förfärligaste man kan tänka
            sig. Det är förfärligt när Ryssland hotar med dem. Det är förfärligt
            när det sker i Nordkorea, och det är förfärligt när det sker i
            Iran.
          </note>
          <note>
            Men när vi agerar måste vi göra det genomtänkt. Det blir väldigt
            konstigt när vi ser att Sverige röstade för texten den 7 juli,
            och sedan skrev man artikeln. Är det verkligen så att vår första
            analys visade att våra bi- och multilaterala försvarssamarbeten,
            inklusive partnerskapet med Nato och samarbetet med USA, Frankrike
            och Storbritannien, kan fortsätta? Jag vill gärna att försvarsministern
            talar om detta i sitt sista inlägg.
          </note>
          <note>
            Har du ingen aning om vad dessa länder tycker eller vad detta
            kan få för konsekvenser? Var brevet från Amerika en överraskning?
            Var det en överraskning med uppvaktningen från USA:s högste företrädare
            i Sverige, som sa att detta inte var förenligt?
          </note>
          <note>
            Finland säger att detta undergräver de icke-spridningsavtal som
            finns och fungerar och att det också tar bort Natooptionen. Ni
            i regeringen brukar säga att ni är en samarbetsregering. Men detta
            är kanske det största beslutet sedan 1948, då man beslöt att inte
            gå med i Nato. Det här är ju inget som man bara kan slå av och
            på. Om vi skulle underteckna detta skulle det, enligt uppgifter
            från Amerika, ta tre år att återställa det igen. Den som skulle
            gnugga händerna om Sverige skulle gå vidare och underteckna detta
            är ju Putin. Det skulle ju ändra förhållandena på ett radikalt
            sätt och ta bort Natooptionen. Det är därför som Finland har tagit
            klar ställning.
          </note>
          <note type="speaker">
            Anf. 134 DANIEL BÄCKSTRÖM (C):
          </note>
          <note>
            Herr talman! Många frågor har ställts under den här debatten.
            Alla har inte blivit berörda eller besvarade av försvarsministern.
            Det finns all anledning att i det kommande arbetet under hösten
            följa upp såväl frågorna som utvecklingen inom området, liksom
            hur det kommer att bli om Sverige som ensamt nordiskt land väljer
            att skriva under detta – om Sverige väljer en helt annan väg än
            Finland – och vilka praktiska konsekvenser det får för våra militära
            samarbeten med olika länder.
          </note>
          <note>
            Jag upplever att försvarsministern har lite olika bilder om regeringens
            och riksdagens roll. Det är ju ändå regeringen som nu har möjlighet
            att skriva under avtalet, och sedan ska olika delar ratificeras
            av riksdagen. Men ett avtal underskrivet av regeringen är, i alla
            fall som jag har uppfattat det, bindande. Detta är ändå viktigt.
          </note>
          <note>
            Jag utgår från och hoppas att den utredning som nu kommer att
            tillsättas också har ett högt mått av transparens, att det finns
            en parlamentarisk insyn och koppling och att det också finns militär
            och säkerhetspolitisk kompetens som tar stor del i arbetet och
            också följer de olika konsekvenserna.
          </note>
          <note>
            När signalerna från de viktiga samarbetsländer vi har visar att
            detta skulle begränsa vår möjlighet att bygga säkerhet tillsammans
            med andra i vårt närområde måste vi ta det på allvar.
          </note>
          <note>
            Jag vill tacka försvarsministern och övriga för den här debatten
            och kommer att återkomma i ärendet.
          </note>
          <note type="speaker">
            Anf. 135 Försvarsminister PETER HULTQVIST (S):
          </note>
          <note>
            Herr talman! Jag vill på nytt markera att vi redan den 7 juli
            i FN sa att vi skulle överväga konsekvenserna på en rad områden
            – civil kärnteknisk industri, handel, forskning, skyddsforskning
            och så vidare liksom försvars- och säkerhetspolitiska intressen.
            Vi markerade också att NPT är grundvalen för kärnvapennedrustning
            och icke-spridning.
          </note>
          <note>
            Detta sas redan i anslutning till att detta hanterades i FN.
            Det sas också att ett beslut om ratifikation och anslutning till
            konventionen kommer att behöva tas av riksdagen. Detta är alltså
            klargjort för omgivningen. Därför menar jag att det ligger en
            logik i att markera detta den 7 juli, tillsätta en utredning,
            gå igenom allt detta seriöst och sedan återkomma.
          </note>
          <note>
            Detta är ett grannlaga arbete med många balanser och parametrar.
            Detta med att ta reda på vad partner tycker och tänker handlar
            också om att föra en dialog. I dialogen kan man också ta upp vad
            vi är villiga att göra tillsammans för att komma åt kärnvapenfrågan.
            Det är en möjlighet i det här sammanhanget.
          </note>
          <note>
            När jag säger att kärnvapenmakterna också bör konfronteras och
            tas med i den här typen av dialog så menar jag det. Här måste
            vi klara av att driva båda linjerna också under utredningstiden.
          </note>
          <note>
            Vad andra stater har sagt till oss i olika sammanhang handlar
            om mellanstatliga relationer. Av sekretesskäl kan jag inte stå
            här i kammaren och redovisa det. Det är helt omöjligt. Jag kan
            inte heller redovisa eventuell brevskrivning mellan olika länder.
          </note>
          <note>
            Vi ska återkomma med utredningsdirektiv, tider för utredningen
            och hur detta ska arrangeras. Det ska bli en seriös utredning
            som ligger till grund för ett bra beslut.
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellation 2016/17:519 om åtgärder för strandskydd
          </note>
          <note type="speaker">
            Anf. 136 Miljöminister KAROLINA SKOG (MP):
          </note>
          <note>
            Herr talman! Daniel Bäckström har ställt flera frågor till mig.
            Den första frågan gäller vilka åtgärder jag avser att vidta för
            att underlätta tillämpningen av eller ändra LIS-lagstiftningen
            för att stärka utvecklingen på landsbygden.
          </note>
          <note>
            Det svenska strandskyddet är tillsammans med allemansrätten unikt
            i ett internationellt perspektiv. Strandskyddsreglerna syftar
            till att skapa förutsättningar för allmänhetens tillgång till
            naturupplevelser och för bevarandet av biologisk mångfald i strandnära
            lägen. Strandzonen är också särskilt viktig för biologisk mångfald.
            Samtidigt finns flexibilitet i reglerna för att främja landsbygdsutveckling
            och lokalt beslutsfattande.
          </note>
          <note>
            Flera förändringar i strandskyddslagstiftningen har gjorts under
            senare år. Framför allt har ändringarna från 2009 och 2010 förändrat
            förutsätt ningarna genom att beslutsrätten i större utsträckning
            har flyttats till kommunerna och att dispensmöjligheten för landsbygdsutveckling
            i strandnära lägen, LIS, har tillkommit. En regel om nya möjligheter
            för att upphäva strandskyddet vid små sjöar och vattendrag trädde
            i kraft så sent som 2014. Ändringarna av strandskyddsreglerna
            har därmed varit i kraft under en relativt kort tid.
          </note>
          <note>
            Regeringen vill se en levande landsbygd som kan utvecklas, samtidigt
            som ett attraktivt landskap kan bevaras och värdefulla naturmiljöer
            skyddas. Det finns enligt regeringen potential att utveckla LIS-reglerna
            i detta syfte. Regeringen gav därför i mars i år Naturvårdsverket
            i uppdrag att se över reglerna om landsbygdsutveckling i strandnära
            läge i miljöbalken och i plan- och bygglagen (2010:900) (M2017/00778/
            Nm, M2017/00712/Nm). Uppdraget var att se över LIS-reglerna och
            deras till ­ l ämpning samt föreslå författningsändringar och
            eventuella andra åtgär ­ der. Syftet med uppdraget var att ytterligare
            främja landsbygdsutveckling med boende och företagande i områden
            med god tillgång till stränder utan att de värden som strandskyddet
            långsiktigt syftar till att skydda äventyras. Särskilt fokus ska
            läggas på att utöka möjligheterna att bygga permanent ­ bostäder.
            Uppdraget redovisades till Regeringskansliet den 28 augusti 2017,
            och beredning pågår.
          </note>
          <note>
            Den andra frågan gäller hur jag avser att uppnå Parlamentariska
            landsbygdskommitténs förslag om att regeringen ska säkerställa
            att reformeringen av strandskyddsbestämmelserna får avsedd effekt.
          </note>
          <note>
            Regeringen beslutade den 25 juni 2015 om kommittédirektiv för
            En sammanhållen politik för Sveriges landsbygder (dir. 2015:73).
            Utredningen tog sig namnet Parlamentariska landsbygdskommittén.
            Enligt direktiven har kommittén inte i uppdrag att utvärdera eller
            föreslå ändringar av strandskyddslagstiftningen. Jag har dock
            noterat att kommittén har lämnat vissa förslag gällande strandskyddet
            i sin slutredovisning. Redovisningen har varit på remiss, och
            de inkomna synpunkterna bereds för närvarande i Regeringskansliet.
          </note>
          <note>
            Slutligen har Daniel Bäckström också frågat vilka initiativ jag
            kommer att ta för att uppfylla Parlamentariska landsbygdskommitténs
            förslag att begränsa och precisera riksintressenas areal med syfte
            att underlätta landsbygdernas utveckling.
          </note>
          <note>
            Riksintresseutredningens förslag har remitterats, och remisstiden
            gick ut den 28 februari i år. Utredningens förslag bereds för
            närvarande inom Regeringskansliet, och jag kan därför inte nu
            uttala mig om vilka av de förslag som utredningen har lämnat som
            kan komma att resultera i en förändrad lagstiftning.
          </note>
          <note>
            För närvarande bereds alltså de tre frågor som Daniel Bäckström
            uppmärksammar inom Regeringskansliet. Jag och regeringen följer
            noga frågan om strandskyddsreglernas tillämpning och betydelse
            för både samhällsutvecklingen och bevarandet av de värden reglerna
            syftar till att skydda.
          </note>
          <note type="speaker">
            Anf. 137 DANIEL BÄCKSTRÖM (C):
          </note>
          <note>
            Herr talman! Jag tackar ministern för svaret. Detta är en mycket
            angelägen fråga som handlar om Sveriges landsbygdsutveckling,
            som ministern nämner, och hur vi ska kunna säkra att vi får byggnationer
            till stånd ute i landet.
          </note>
          <note>
            Jag är från Värmland och bor i Säffle och har under rätt många
            år engagerat mig lokalt i översiktsplanering och möjligheterna
            att få fram byggklara tomter. Jag har varit med under resan då
            riksdagen har möjliggjort för landsbygdsutveckling i strandnära
            lägen – LIS-områden – och gett uppdrag till den översyn av utökade
            strandskydd som gjordes under några år. Jag har också sett hur
            tillämpningarna har blivit i praktiken, både när det handlar om
            länsstyrelsernas vägval och när det handlar om dialogen mellan
            markägare, stat och kommun, och hur man i dag ser på möjliga kompletteringar
            till de antagna tematiska tilläggen i vissa fall för bostadsplanering
            i en kommun utifrån ett övergripande perspektiv. Men ibland behöver
            också hela översiktsplanerna kompletteras ytterligare om man vill
            ha fram fler enskilda LIS-områden.
          </note>
          <note>
            För vår del hemma i Säffle har vi hela halvön ut i Värmlandsnäs,
            som går ut i Vänern. När man räknar in vikar na och skären är
            det uppemot 30 mils strandlinje. Men det är 10–12 mil om man drar
            linjalen över Värmlandsnäs.
          </note>
          <note>
            Före översynen hade vi ett utökat strandskydd på 150 meter. Efter
            översynen blev det 300 meter. När man läser motiveringen till
            detta beslut från den statliga representanten och myndigheten
            var den väl sammanfattad på uppemot en A4-sida. Man väljer där
            inte att prioritera och fokusera på vad som kan ge utveckling
            i en bygd, där befolkningen har minskat sedan början av 70-talet
            och där folk inte har ekonomiska förutsättningar att försvara
            en investering i tillräcklig utsträckning eftersom det byggs för
            lite. Värdet på en nyproducerad byggnad blir långt ifrån vad produktionskostnaden
            faktiskt är, vilket gör att varken banker eller enskilda väljer
            att fullfölja sina projekt många gånger. Det händer att man fullföljer,
            men man gör det oftast inte. Det behövs attraktiva tomter och
            möjligheter.
          </note>
          <note>
            I stället väljer man att se till det rörliga friluftslivets möjligheter
            och andra naturvärden som är viktiga. Och vi har många perspektiv
            när det handlar om Vänern och många inre sjöar i landet att ta
            hänsyn till.
          </note>
          <note>
            Men när man ser långsiktigt på detta behöver vårt land bosättningar
            och en engagerad lokalbefolkning som kan vara kvar och verka,
            utveckla, vårda och ta ansvar på många sätt.
          </note>
          <note>
            Jag kan konstatera att i stället för att skapa möjligheter genom
            att komplettera i enskilda fall och lägga till ett LIS-område
            väljer man att från myndighetens sida säga att hela planen då
            får göras om. Detta blir kostnadskrävande för en kommun, och det
            blir också väldigt många processer som i praktiken begränsar möjligheten
            för framkomlighet. Detta tycker jag är synd, eftersom detta är
            ett sätt av flera att få till denna vändning i många bygder. Strandskyddsdispenser
            bör ges i lagom omfattning där det är möjligt, och man bör hitta
            nya perspektiv som möjliggör snarare än begränsar. Nu känns det
            som om utvecklingen går åt fel håll.
          </note>
          <note type="speaker">
            Anf. 138 Miljöminister KAROLINA SKOG (MP):
          </note>
          <note>
            Herr talman! När jag hör Daniel Bäckströms argumentation här
            uppfattar jag att huvudproblemet är en besvikelse och ett missnöje
            över utfallet av den översyn som den borgerliga regeringen startade
            om det utvidgade strandskyddet. Detta är en tematik som återkommer.
            Jag har debatterat strandskyddet i kammaren ett flertal gånger
            med ledamöter som representerar de partier som stod bakom den
            förra regeringen.
          </note>
          <note>
            Man tar upp problemet med att ingen av de reformer gällande strandskydd
            som den borgerliga regeringen har genomfört verkar ha fallit ut
            som man har velat. Man har ständigt varit missnöjd med sina egna
            reformer. Så verkar också vara fallet med översynen av det utvidgade
            strandskyddet. Man kan dra olika slutsatser av det. Man kan vara
            självkritisk och erkänna att det inte blev så bra. LIS blev inte
            som man hade tänkt. Ingen verkar vara nöjd med LIS-reformen. Bäckström
            verkar vara missnöjd med den översyn som den borgerliga regeringen
            beslutade om.
          </note>
          <note>
            Bäckström beskrev detta som någonting som hörde hemma i det förflutna.
            Översynen är fortfarande i högsta grad aktuell. Det var en väldigt
            stor översyn som den borgerliga regeringen drog igång, och den
            är inte avslutad. Vi hanterar beslut i dessa frågor alltjämt.
            Det har varit ett stort antal överklaganden, och många av dem
            behandlas fortfarande av länsstyrelser och i Regeringskansliet.
            Detta är alltså en pågående process som inte är avslutad.
          </note>
          <note>
            Vi från regeringen har identifierat en mer avgränsad ansats.
            I dagsläget byggs det bostäder runt om i Sverige. Det byggs på
            samma höga nivå som det gjordes på 70-talet. Det byggs inte bara
            i tätorter utan det byggs runt om i landet, och det är glädjande.
            Men det finns åtgärder som vi kan och vill vidta för att ytterligare
            främja byggandet runt om i landet. Därför har vi gett ett väl
            avgränsat uppdrag åt Naturvårdsverket att titta på just den delen,
            att se över LIS-reformen och LIS-reglerna och sedan återkomma
            med förslag som kan bidra till ett ökat bostadsbyggande. Det gäller
            förslag till en hanterbar och rimlig reform som jag nyligen har
            mottagit från myndigheten och som vi just nu tittar på. Vi återkommer
            med skarpa förslag senare.
          </note>
          <note type="speaker">
            Anf. 139 DANIEL BÄCKSTRÖM (C):
          </note>
          <note>
            Herr talman! Jag kan notera av svaret att det pågår ett arbete
            och en analys som man kommer att återkomma till och att ministern
            noga följer vad som händer ute i landet. Det är viktigt och bra.
          </note>
          <note>
            Det finns många exempel på hur folk upplever det här. Det är
            alltid viktigt att lära av erfarenheterna från ambitioner och
            beslut för att göra det hela enklare. Man måste också tänka långsiktigt
            på vad som är viktigt för landet för att hela landet ska utvecklas.
            Landsbygdskommittén har hur många förslag som helst för att Sverige
            ska få en utvecklad landsbygd.
          </note>
          <note>
            När man pratar med folk har de ofta fokus på att hitta de attraktiva
            tomterna. Det handlar då ofta om strandnära boenden. Men vi behöver
            ju inte gå så långt som att bygga i vatten. Man ska visa hänsyn,
            och det har man också gjort i många LIS-områden. Det ska vara
            en viss sträcka mellan områdena och vattnet som är fredad.
          </note>
          <note>
            När man i dag beviljar bygglov inom ett LIS-område görs det ofta
            med hänvisning till var befintlig bebyggelse finns sedan tidigare.
            Då är det i den delen av LIS-området som bygglovet beviljas, inte
            i andra delar, trots att hela området sedan en tid har varit utpekat
            i översiktsplanen.
          </note>
          <note>
            Det finns saker som Naturvårdsverket fick i uppdrag i våras att
            utreda, och det tycker jag är bra. Men de analyser som nu görs
            av de presenterade förslagen leder till att man ställer sig frågan:
            Är det här tillräckligt långtgående förslag för att man ska komma
            åt problematiken? Är det tillräckligt effektiva förslag som öppnar
            möjligheten till en mer lokalt anpassad til lämpning så att man
            kan bestämma var man vill se en utveckling av företagande, näringsverksamhet
            och fritidsverksamheter? Det gäller inte bara boendeutvecklingen.
          </note>
          <note>
            Jag får signaler om att responsen på förslagen från Naturvårdsverket
            är att de är för lite. Förändringsarbetet kanske snarare handlar
            om att orden förändras. Det ligger på marginalen snarare än att
            man ser hur man ska komma åt problemet. Kommer man att fortsätta
            att ställa krav på en kommun om att den ska göra om sitt tematiska
            tillägg eller sin översiktsplan, då handlar det om långa processer.
            Det är sällan som en kommun på förhand, i fem eller tio års perspektiv,
            kan peka ut var det ska byggas eller var personer vill bygga och
            investera.
          </note>
          <note>
            Ofta är det inte kommunerna som gör investeringarna, och då behövs
            det en långsiktig flexibilitet i tillämpningen som möjliggör för
            den praktiska avvikelsen från planen. Det krävs också ett annat
            tänkesätt där man kanske inte har den geografiska indelningen
            som huvudfokus på ett LIS-område. Det som ska vara vägledande
            är kriterierna, de särskilda hänsynen och skälen för att fatta
            ytterligare ett strandskyddsbeslut i en kommun.
          </note>
          <note>
            För vår del handlar det om 153 mils strandlinje varav 134 mil
            inom strandskyddat område är helt obebyggt, och det är tämligen
            många mil. Så här ser det ofta ut i Sveriges kommuner som just
            nu kämpar för att hitta vägen framåt och för att få en långsiktigt
            hållbar utveckling.
          </note>
          <note>
            Jag tycker att man borde komma åt detta. Det finns fall i Säffle,
            Värmlandsnäs och i Södra Ny där man vill utveckla en besöksverksamhet
            i jämförelsevis ringa omfattning, men man har fått avslag eftersom
            det faller utanför det formella processkravet att i så fall måste
            kommunen i sin helhet anta en förändrad översiktsplan. Då blir
            det väldigt tungrott.
          </note>
          <note>
            Vi måste hitta en flexibilitet framöver. Vilket håll lutar det
            åt vid prövningen?
          </note>
          <note type="speaker">
            Anf. 140 Miljöminister KAROLINA SKOG (MP):
          </note>
          <note>
            Herr talman! Daniel Bäckström ägnade sitt första inlägg åt att
            konstatera att den av den borgerliga regeringen beslutade översynen
            av utvidgat strandskydd inte var bra. Den föll inte ut som man
            hade tänkt sig.
          </note>
          <note>
            I sitt andra inlägg ägnade Daniel Bäckström sig åt att förklara
            att den tidigare borgerliga regeringens LIS-reform inte heller
            var bra. Jag håller helt med om det. LIS-reformen har mycket övrigt
            att önska, och vi verkar att vara överens om det.
          </note>
          <note>
            Därför har vi från regeringen tagit initiativ för att utveckla
            LIS. Det finns potential att göra den reformen bättre – för att
            uttrycka det milt. Men vi väljer att göra det stegvis. Det är
            tydligt att den metod som den tidigare borgerliga regeringen valde
            – att måla med väldigt breda penslar – inte har varit lyckosam.
            Framför allt verkar ett stort antal ledamöter från borgerliga
            partier dela den bilden eftersom de ägnar väldigt mycket tid i
            kammaren åt att berätta hur dåligt olika reformer har fallit ut.
          </note>
          <note>
            Just nu byggs det väldigt mycket. Det finns ett stort tryck på
            att det ska byggas bostäder. Därför har vi valt att fokusera på
            den frågan så att vi inom rimlig tid kan leverera en reform som
            rör just bostadsbyggandet.
          </note>
          <note>
            Sedan finns det utrymme att se vidare på och utveckla frågan.
            Den här typen av reformer ska inte ses som ett fast material utan
            någonting som kan utvecklas. Jag ser ytterligare möjligheter att
            utveckla arbetet med strandskydd där man väger olika allmänna
            intressen mot varandra i samhällsplaneringen.
          </note>
          <note type="speaker">
            Anf. 141 DANIEL BÄCKSTRÖM (C):
          </note>
          <note>
            Herr talman! Jag har inte sagt att jag tycker att de här reformerna
            var dåliga. Jag tycker att det var jättebra reformer. Jag har
            också arbetat jättehårt för att få fram ett femtiotal LIS-områden
            i nära dialog med markägarrepresentanter, samtliga byalag och
            utvecklingsgrupper hemma i kommunen som under lång tid har engagerat
            sig.
          </note>
          <note>
            När det skulle prövas i nästa instans kom det synpunkter på att
            det låg för långt ifrån kollektivtrafik. Jaha, sa jag, varför
            ska ni ha synpunkter på var vi ska bygga i den här kommunen? Vi
            får väl fixa kollektivtrafik då om det behövs.
          </note>
          <note>
            Det handlade alltså om ett centralt överperspektiv i stället
            för det lokala underifrånperspektiv som vi utgick från. Förväntningarna
            var höga, men utfallet blev negativt när myndighetsperspektivet
            slog till och man hade synpunkter på att det var för många LIS-områden.
            Vi med vår stora kommun behöver dessa områden. De är jätteviktiga.
          </note>
          <note>
            Det handlar också om att konstruktivt se framåt. Vad är det nu
            som behöver justeras för att det under de närmaste åren ska vara
            en möjliggörare för människor att förverkliga sin dröm att kunna
            bygga i de kommuner där det inte byggs i tillräcklig omfattning?
            Det byggs mycket i Sverige, men det byggs inte i många landsbygdskommuner
            och absolut inte på landsbygden.
          </note>
          <note>
            Man borde möjliggöra så att folk kan få hyra sin bostad på landsbygden.
            Den möjligheten saknas ofta. Man borde också möjliggöra för folk
            att investera och säkra kapital till investeringen.
          </note>
          <note>
            För Centerpartiets del måste vi långsiktigt verka för att reformera
            strandskyddet ytterligare. Vi måste överföra möjligheten att bestämma
            till kommunerna. De bör få ta över beslutanderätten. Men man måste
            också med varsamhet hantera de områden som ska skyddas. Med fokus
            på möjligheterna bör man se till att det kan byggas också i attraktivare
            lägen.
          </note>
          <note>
            Det här är en fråga som berör många människor. Jag hoppas nu
            att den pågående översynen kommer att leda till goda resultat.
          </note>
          <note>
            Tack för debatten!
          </note>
          <note type="speaker">
            Anf. 142 Miljöminister KAROLINA SKOG (MP):
          </note>
          <note>
            Herr talman! Här framkommer ett perspektiv som jag tycker är
            oroväckande när man som beslutande ledamot i riksdagens kammare
            säger att myndigheterna ska ha hittat på det ena och det andra.
            Våra myndigheter tolkar de lagar som riksdagen har beslutat om
            och genomför dem. Om detta inte fungerar beror det på att lagarna
            antingen inte är tillräckligt tydliga eller att förordningar eller
            uppdraget till myndigheten inte varit tillräckligt tydliga. Jag
            reagerar på att man från riksdagen skyller på myndigheter om en
            reform som man varit med om att utveckla inte har blivit tillräckligt
            bra.
          </note>
          <note>
            Från väldigt många håll framförs frustration över att LIS-reformen
            inte har landat på det sätt som man hoppades på. Jag tycker att
            man då har ansvar att säga att det var de beslut som de som gjorde
            reformen fattade som inte var tillräckligt goda.
          </note>
          <note>
            Regeringen har därför identifierat att det mest aktuella är att
            titta på frågan om hur LIS fungerar i förhållande till möjligheten
            att bygga permanenta bostäder på landsbygden. Verkligheten är
            inte precis så mörk som utmålas. Det byggs till viss del även
            på svensk landsbygd. Men vi ser en potential att bygga fler bostäder
            på svensk landsbygd. Därför har vi tagit initiativ till ett uppdrag
            till Naturvårdsverket att föreslå förändringar som kan leda till
            bättre möjligheter för fler bostäder på Sveriges landsbygd så
            att hela landet kan leva.
          </note>
          <note>
            Överläggningen var härmed avslutad.
          </note>
          <note>
            § 14 Svar på interpellation 2016/17:574 om Hanhikivi kärnkraftverk
          </note>
          <note type="speaker">
            Anf. 143 Miljöminister KAROLINA SKOG (MP):
          </note>
          <note>
            Herr talman! Stig Henriksson har frågat mig hur jag har agerat
            och kommer att agera framdeles vad gäller bygget av Hanhikivi
            kärnkraftverk.
          </note>
          <note>
            Projekt för ny kärnkraft omfattas av Esbokonventionen som reglerar
            samråd om miljökonsekvensbeskrivningar för projekt med gränsöverskridande
            betydande miljöpåverkan. Finland liksom Sverige och de andra parterna
            i konventionen följer konventionens regelverk. Finland genomförde
            under år 2008 samråd kring en kärnkraftsanläggning på udden Hanhikiven
            niemi i Pyhäjoki kommun. Jag ber finsktalande om ursäkt för mitt
            bristan ­ de uttal.
          </note>
          <note>
            Därefter har ansvarigt energiföretag, Fennovoima AB, beslutat
            att utreda en alternativ typ av kärnkraftsreaktor i anläggningen.
            Eftersom denna reaktortyp inte ingick i den tidigare prövningen
            har det tagits fram en miljökonsekvensbeskrivning med en sådan
            reaktortyp.
          </note>
          <note>
            Under hösten 2013 och våren 2014 har Finland genomfört samråd
            enligt Esbokonventionen med Sverige i ärendet. Samrådet har i
            enlighet med regelverket hanterats av Naturvårdsverket. Under
            samrådet har Naturvårdsverket mottagit yttranden från flera centrala
            myndigheter, fem länsstyrelser, nio kommuner, ett tjugotal organisationer,
            och drygt 20 svar från enskilda. Till detta kommer ett antal namnlistor
            med flera hundra namnunderskrifter.
          </note>
          <note>
            Samtliga enskilda och en majoritet av organisationerna har varit
            kritiska till etableringen. Naturvårdsverket överlämnade våren
            2014 samtliga yttranden till Miljöministeriet i Finland. I och
            med detta har samrådet avslutats.
          </note>
          <note>
            Den finska regeringen fattade den 18 september 2014 ett principbeslut
            som innebär att den finska regeringen är positiv till Fennovoima
            AB:s an ­ sökan om att bygga aktuell kärnkraftsanläggning. Beslutet
            har behandlats i den finska riksdagen som i december 2014 beslutade
            att den finska reger ­ ingens principbeslut ska stå fast.
          </note>
          <note>
            Sverige har använt de samrådsmöjligheter som regleras i Esbokonven
            ­ tionen, och Strålsäkerhetsmyndigheten har konstaterat i sitt
            yttrande att Finland i stora delar har samma säkerhetskrav på
            kärnkraftverk som vi har i Sverige, en kravbild som regleras genom
            EU:s kärnsäkerhetsdirektiv. Myndigheten konstaterar också att
            anläggningens grundkonstruktion är sådan att risken för en allvarlig
            olycka är liten samt att om en allvarlig olycka ändå skulle inträffa
            minimeras risken för betydande utsläpp.
          </note>
          <note>
            Det är nu upp till Finland att slutligen bestämma över sin energimix
            och därmed också över den aktuella kärnkraftsanläggningen.
          </note>
          <note type="speaker">
            Anf. 144 STIG HENRIKSSON (V):
          </note>
          <note>
            Herr talman! Tack, miljöministern, för svaret! Mitt arbetsnamn
            för denna interpellation var Matteus 23:24 . Om miljöministern
            har missat sina bibelstudier kan jag berätta att det är det stycke
            som handlar om att sila mygg och svälja kameler. Jag tänkte mig
            det främst ur säkerhetssynpunkt, eftersom jag är försvarspolitiker.
            Med tanke på det stora larmet om gasledningen Nord Stream 2 tyckte
            jag – inte ur miljösynpunkt, vilket vore befogat, utan ur säkerhetssynpunkt
            – att tystnaden om kärnkraftverket i Pyhäjoki har varit öronbedövande.
          </note>
          <note>
            Jag säger förresten Pyhäjoki. Det betyder ungefär söndagsfors
            eller helig fors, vilket är väldigt vackert. Hanhikivi betyder
            gåssten. Om miljöministern, som kommer från en annan landsända,
            vill kan hon använda de svenska beteckningarna – som dock är mina
            egna översättningar.
          </note>
          <note>
            Bakgrunden är följande. 15 mil från Haparanda, Kalix, Luleå,
            Piteå och Skellefteå bygger det statliga ryska Rosatom ett kärnkraftverk.
            Det ägs av Fennovoima, i vilket Rosatom självt är största delägare.
            Företaget är även byggherrar. Rosatom är närmast en stat i staten
            med flera hundra tusen anställda, och det ansvarar för både fredlig
            och militär kärnteknologi.
          </note>
          <note>
            Om jag får uppehålla mig vid säkerhetssynpunkten är det detta
            som blir så fascinerande. Till skillnad från hur det är i Litauen
            och till skillnad från den stora debatten om gasledningen Nord
            Stream 2 har detta projekt passerat nästan totalt under den mediala
            men också den politiska radarn i Sverige. Vi talar trots allt
            om en nukleär anläggning nära svenska befolkningscentrum. Det
            är ägt och byggt av ett statligt ryskt bolag som också hanterar
            militär kärnteknologi. Den stora skillnaden här jämfört med gasprojektet
            är att vi har ett sammankopplat elnät med Finland.
          </note>
          <note>
            Men detta handlar om säkerhetspolitik, och det är miljöministern
            jag har ställt min interpellation till, så låt oss övergå till
            den delen.
          </note>
          <note>
            Med Harrisburg, Tjernobyl och Fukushima i minnet finns stora
            miljöpolitiska frågetecken. Därför frågar jag miljöministern på
            vilket sätt Sveriges regering har agerat och hur den kommer att
            agera. Ärligt talat är svaret: Inte alls. Man har helt överlåtit
            åt myndigheterna och engagerade privatpersoner och föreningar
            att sköta skrivandet av remissvar. Med detta anses saken vara
            utagerad. Jag tycker att det är dystert med en sådan formell,
            för att inte säga formalistisk, inställning av en grön miljöminister.
          </note>
          <note>
            Miljöpartiet grundades 1981 mycket som en protest mot hanteringen
            av just kärnkraften. ”Kärnkraftshaveriet i Fukushima 2011 är bara
            en av många påminnelser om hur osäker kärnkraften är som energikälla
            och vilka enorma miljö- och hälsoskador den kan ge upphov till.
            ” Den mening ­ en har jag snott från Miljöpartiets hemsida.
          </note>
          <note>
            Vi kan jämföra med danskarna. De har inte varit lika formalistiska
            när det gäller Barsebäck. Låt mig ta ett exempel. För 15 år sedan
            hade Danmarks olika regeringar fått igenom att Barsebäck skulle
            stängas. Men när Sverige skulle satsa 100 miljoner på en liten
            modernisering bröt stormen ut. Danmarks tidigare miljöminister
            Svend Auken, S, menade att förslaget var obegripligt. Den dåvarande
            miljöministern, som kom från det liberala Venstre, uttryckte sin
            förvåning och sa att det var allvarligt och tillsatte en undersökning.
            Man agerade alltså på politisk nivå på ett helt annat sätt – en
            socialdemokrat och en liberal!
          </note>
          <note>
            Men miljöministern hänvisar till myndigheterna och andra. Varför
            inte tala ur skägget – om miljöministern hade haft något?
          </note>
          <note type="speaker">
            Anf. 145 Miljöminister KAROLINA SKOG (MP):
          </note>
          <note>
            Herr talman! Man kan såklart se på frågan på olika sätt. Men
            jag tänker så här: Jag är otroligt glad och tacksam över att vi
            har internationella konventioner som reglerar hur länder ska samråda
            med varandra vid etablering av kärnkraftverk och att dessa regleringar
            är oberoende av vilken regering som sitter i respektive land.
            De är inte beroende av om det finns ett ifrågasättande till kärnkraft
            i en regering vid just det tillfället, utan detta sköts på ett
            systematiskt och tydligt sätt.
          </note>
          <note>
            Som framgår av min redovisning handlar det om väldigt långa processer.
            Det första samrådet började för många år sedan och har pågått.
            De synpunkter som finns från Sverige sammanförs av Naturvårdsverket,
            som samlar in dem från myndigheter och enskilda och överlämnar
            dem i god ordning.
          </note>
          <note>
            Även om det blir ett formalistiskt och något tråkigt svar är
            detta ett betydligt tryggare system än om vi skulle vara beroende
            av att ha en kärnkraftskritisk inställning i respektive regering.
            Jag måste ändå säga att jag tycker att det här är en bättre ordning.
            Esbokonventionen är otroligt viktig, men jag kan inte se annat
            än att Finland har skött sig och på alla sätt och vis levt upp
            till sina åtaganden i enlighet med denna konvention.
          </note>
          <note type="speaker">
            Anf. 146 STIG HENRIKSSON (V):
          </note>
          <note>
            Herr talman! Det var ingen slump att Barsebäck var det första
            kärnkraftverk som stängdes helt – det kom konstanta påtryckningar
            från Danmarks olika regeringar. Jag kan inte se någon motsättning
            mellan att man å ena sidan har goda konventioner att följa, som
            Esbokonventionen, och å andra sidan är politiker och agerar politiskt.
            Min fundering är: Tycker miljöministern så här retrospektivt att
            det var fel av Danmark att få igenom en stängning av Barsebäck?
            Det skulle i så fall vara väldigt förvånande.
          </note>
          <note>
            Politiken kan inte enbart vila på byråkratiska och formalistiska
            metoder. Det är grunden, men sedan bedriver vi hela tiden politik,
            hoppas jag. Jag tycker inte att miljöministern enbart ska tänka
            på protokollet.
          </note>
          <note>
            Miljöministern säger i interpellationssvaret: ”Det är nu upp
            till Finland att slutligen bestämma över sin energimix och därmed
            också över den aktuella kärnkraftsanläggningen.” Det är väldigt
            uppgivet. I stället skulle man kanske kunna fortsätta dialogen,
            precis som danskarna, som envisades år efter år tills de fick
            igenom ett beslut.
          </note>
          <note>
            Jag tycker att det här är sorgligt. Jag förstår att det inte
            är så lätt att sitta i regering. Jag har inte suttit i ”regering”
            på den här nivån, men jag har suttit som kommunstyrelseordförande
            i 16 år. Då måste drömmarna möta verkligheten, ibland lite obarmhärtigt.
            Men det här sättet är inte nödvändigt. Det visar det danska exemplet,
            där socialdemokrater och liberaler kan vara politiskt offensiva
            i en för dem viktig och avgörande fråga.
          </note>
          <note>
            Jag skulle vilja vädja till miljöministern: Försök i det här
            fallet att påverka våra finländska vänner! Vi har goda kontakter
            med dem på så många områden. Ett kärnkraftverk bara 15 mil från
            ganska stora befolkningstäta områden – för att vara Norrland i
            alla fall – är inte särskilt lyckat, utöver de säkerhetspolitiska
            aspekterna, som inte är ämne för dagens debatt. Det räcker inte
            alltid att följa protokollet, skriva remissvar, tacka för kaffet
            och nöja sig med det. Ibland måste vi bedriva politik också. Det
            tror jag att medborgarna förväntar sig. En förhoppning och en
            uppmaning: Sjung ut!
          </note>
          <note type="speaker">
            Anf. 147 Miljöminister KAROLINA SKOG (MP):
          </note>
          <note>
            Herr talman! Regeringens linje är tydlig. Vägen framåt för svensk
            energipolitik är 100 procent förnybart. Jag vet att vi är överens
            i den delen. Det är också svensk politik, beslut fattade i Sverige,
            som har gjort att vi den här mandatperioden har fått besked om
            att fyra reaktorer kommer att stängas i Sverige. Vi har skapat
            förutsättningarna för att den förnybara energin fullkomligt exploderar.
          </note>
          <note>
            Regeringens linje på Europanivå är densamma. Vi arbetar för att
            få samma uppslutning bland EU-länderna och få fler att inse att
            framtiden är förnybar. En metod för det är energiunionen. Vi för
            också andra diskus ­ sioner om detta inom ramen för klimatarbetet.
            Det är de demokratiska verktyg vi har. I samtal med andra länder
            försöker vi övertyga dem om vad som ska ses som framtiden. Vi
            är väldigt tydliga och konsekventa både inrikespolitiskt och utrikespolitiskt
            i den här delen. Vi arbetar och försöker påverka våra grannländer
            och andra medlemsstater i EU.
          </note>
          <note>
            Men sedan har vi en formell process kring etableringen av nya
            kärn ­ kraftverk. Detta är reglerat i internationella konventioner.
            Jag kan inte se något annat än att Finland levt upp till sina
            åtaganden i enlighet med Esbo ­ konventionen. Jag anser att det
            vore olämpligt för mig att kommentera eller klandra ett land som
            gjort vad det ska i enlighet med den gemen ­ samma konvention
            vi arbetar under.
          </note>
          <note type="speaker">
            Anf. 148 STIG HENRIKSSON (V):
          </note>
          <note>
            Herr talman! Såvitt jag vet var det ingen i Danmark som anklagade
            Sverige för att inte ha följt de regler och reglementen som gällde
            på den tiden när vi byggde och driftade kärnkraftverket i Barsebäck.
            Man gick emot det politiskt ändå, då man ansåg att det var en
            fara för stora befolkningscentrum – Köpenhamn, Själland och så
            vidare.
          </note>
          <note>
            Som sagt finns det ingen motsättning mellan att ha ett formaliserat
            system där myndigheter med flera arbetar enligt gängse procedurer
            och så vidare och att samtidigt verka politiskt. Det ena ersätter
            inte det andra.
          </note>
          <note>
            Det här är väldigt sorgligt, och det säger jag verkligen inte
            polemiskt, utan på riktigt. Jag var med i den stora kampanjen
            mot kärnkraft och upp ­ levde det stora sveket med de tre linjerna
            och avveckling med förnuft, som i verkligheten väldigt länge betydde
            något helt annat. Miljöpartiet bildades ur resterna av denna besvikelse
            och har tillfört väldigt mycket i både mi ­ ljödebatt och miljöpolitik.
            Men nu har det skett en stor förändring. Den kan man datera till
            inträdet i regeringen, då det blev en helt annan verklig ­ het.
            Det är ändå sorgligt. Japans liberaldemokrater avskaffar kärnkraften.
            Tysklands kristdemokrater avskaffar kärnkraften. I Sverige gör
            vi en kom ­ promiss som innebär att sex reaktorer ändå drivs vidare.
            Det tillåts dess ­ utom att bygga tio nya, om nu någon skulle
            få för sig det, vilket jag hoppas och tror inte blir fallet.
          </note>
          <note>
            Men nu får vi nästan ändå ny kärnkraft i landet. Bara några mil
            bort byggs det av statliga Rosatom. Jag tycker att det är en sorglig
            utveckling för Norden att svensk elförsörjning blir beroende av
            ett ryskt statligt bolag. Men också ur miljösynpunkt innebär det
            här stora risker. Jag kan väl bara skicka med en from förhoppning:
            Fundera ett tag till! Vi kan göra så mycket mer än att bara skriva
            remissvar.
          </note>
          <note type="speaker">
            Anf. 149 Miljöminister KAROLINA SKOG (MP):
          </note>
          <note>
            Herr talman! Jag delar helt Stig Henrikssons uppfattning att
            vi kan göra så mycket mer än att skriva remissvar. Jag är oerhört
            stolt över det resultat som vi har kunnat leverera under den här
            mandatperioden, med en bred överenskommelse där vi slår fast att
            framtiden för Sverige är förnybar. Vi har fattat en rad beslut
            som har lett till att vi under mandatperioden har fått besked
            om att fyra reaktorer kommer att stängas. Det är en fantastisk
            framgång. Jag är otroligt stolt över det. Anledningen till att
            vi får den här typen av beslut är att vi har riggat förutsättningar
            för den förnybara energin, så att den kan växa och ta över världen,
            vilket jag tror kommer att hända. Vi är mycket aktiva i kontakterna
            med våra grannländer och inte minst alla medlemsstater i EU för
            att få alla att inse att framtiden är förnybar och att vi gemensamt
            skapar de ekonomiska förutsättningar som gör att sol och vind
            kan segra, precis som sångernas budskap var under exempelvis kampen
            mot Barsebäck. Aktivisterna kommer att få rätt.
          </note>
          <note>
            Överläggningen var härmed avslutad.
          </note>
          <note>
            § 15 Svar på interpellation 2016/17:589 om sandsugning i Öresund
          </note>
          <note type="speaker">
            Anf. 150 Miljöminister KAROLINA SKOG (MP):
          </note>
          <note>
            Herr talman! Jonas Jacobsson Gjörtler har frågat mig vilka kontakter
            jag och regeringen haft med den danska regeringen i frågan om
            sandsugning i Öresund och vilka eventuella resultat som har uppnåtts
            av kontakterna samt frågat på vilket sätt jag och regeringen är
            beredda att agera framöver för att komma till rätta med problemet.
          </note>
          <note>
            Jag välkomnar att Jonas Jacobsson Gjörtler uppmärksammar de marina
            naturvärdena i Öresund.
          </note>
          <note>
            Jag är väl införstådd med att kommuner och miljöorganisationer
            har uppmärksammat både den danska och den svenska regeringen på
            frågan om sandsugning och även lyft krav på skydd av området.
          </note>
          <note>
            Länsstyrelsen i Skåne län och Naturvårdsverket har en dialog
            med danska myndigheter om sandsugning i Öresund. Internationella
            samråd gällande gränsöverskridande miljöpåverkan ligger inom myndigheternas
            ansvarsområde.
          </note>
          <note>
            Samrådsrutiner mellan länderna har upprättats. Svenska myndigheter
            får nu sandsugningsärenden och även förslag till ändringar i relevant
            lagstiftning på remiss. Under våren har även Danmark skärpt kraven
            på miljökonsekvensbeskrivningar vid ärenden gällande sandsugning.
            Reger ­ ing ­ en håller sig informerad genom Länsstyrelsen i Skåne
            län och Naturvårdsverket om dialogen mellan de svenska och danska
            myndigheterna.
          </note>
          <note>
            Skyddet av marina naturvärden är högt prioriterat av regeringen.
            Regeringen har därför tillfört särskilt riktade medel för att
            stärka arbetet, vilket även bidrar till myndigheternas kapacitet
            att arbeta med bland annat Öresund.
          </note>
          <note>
            Eftersom ett välfungerande naturskydd i Öresund kräver åtgärder
            på såväl den svenska som den danska sidan har en dialog även gällande
            skydd av de marina naturvärdena inletts mellan svenska och danska
            myndigheter. De svenska myndigheternas målsättning är att kunna
            påbörja ett gemensamt arbete tillsammans med de danska myndigheterna
            för att införa funk ­ tionella bevarandeåtgärder för områdets
            marina naturvärden.
          </note>
          <note>
            Både Danmark och Sverige arbetar också med att genomföra EU:s
            havsmiljödirektiv. Direktivet anger att god miljöstatus ska uppnås
            till 2020 och innehåller även krav på regionalt samarbete. Som
            en del i genomförandet av direktivet pågår ett nära samarbete
            mellan Havs- och vattenmyndigheten och danska myndigheter.
          </note>
          <note>
            Jag kan försäkra Jonas Jacobsson Gjörtler om att regeringen aktivt
            följer myndigheternas arbete med skydd och bevarande av Öresunds
            naturvärden.
          </note>
          <note type="speaker">
            Anf. 151 JONAS JACOBSSON GJÖRTLER (M):
          </note>
          <note>
            Herr talman! Tack, statsrådet, för svaret! Jag tänkte först säga
            någonting kort om bakgrunden till frågan. Den handlar om sandsugning
            i Öresund och de problem som skapas på grund av detta.
          </note>
          <note>
            Öresund är en väldigt speciell livsmiljö för marint liv bland
            annat på grund av de speciella strömförhållanden som finns och
            också de speciella djupförhållanden som finns här, och vi har
            övergången mellan saltvatten och bräckt vatten. Det gör att Öresund
            är ganska speciellt.
          </note>
          <note>
            När man plockar upp sand och tar bort den från botten och Sundet
            för att använda den skapar det en rad olika problem. I känsliga
            områden kan sandsugning hota erosionsbenägen strand. Bottenlevande
            flora och fauna kan hotas och också marinarkeologiska lämningar.
            En fiskare uttryckte det så här i en intervju i SVT: Där sandsugaren
            har varit framme finns ingen fisk. Det är så det ganska ofta ser
            ut.
          </note>
          <note>
            Öresund delas mellan Sverige och Danmark. Det innebär att den
            här typen av frågor måste hanteras mellan de två länder som är
            berörda. I vissa fall går det ganska bra, och i andra fall kanske
            det inte går lika bra. Vi har sedan länge ett förbud mot bottentrålning
            i Öresund. Det har vi sedan 1932. Det är en överenskommelse mellan
            Sverige och Danmark som gäller i Öresund, vilket är väldigt bra.
            Det har också bidragit till det värdefulla djurliv som finns i
            Sundet.
          </note>
          <note>
            När det gäller frågan om sandsugning finns det ett förbud på
            den svenska delen av Öresund sedan 1982, vilket i grunden är väldigt
            bra. Det innebär inte att det i alla lägen är helt uteslutet att
            man kan ta sand. Men man måste i så fall begära ett speciellt
            tillstånd. Det kräver helt enkelt vattendomstolens tillstånd om
            man ska göra det på svensk sida. På dansk sida finns det inget
            sådant förbud, vilket skapar en rad problem.
          </note>
          <note>
            Sanden plockas upp för att man vill använda den när man tillverkar
            betong. Sandens kvalitet anses vara väldigt god. Nu är förhållandena
            lite olika i Sverige och Danmark. I Sverige har vi kanske bättre
            möjlighet att hitta sand på andra ställen på land än vad man anser
            sig ha i Danmark. Det är därför Danmark vill fortsätta att kunna
            plocka upp sanden.
          </note>
          <note>
            Man skulle kunna lösa det här på andra sätt. Det handlar inte
            om att peka finger mot danskarna och säga: Ni måste göra si eller
            ni måste göra så. Men det är otroligt viktigt att man har en pågående
            dialog för att försöka se om man kan hitta vägar framåt. Om man
            inte kan åstadkomma ett totalförbud i ett kort perspektiv kanske
            man åtminstone kan fasa ut verksamheten och ersätta den med annat
            för att uppnå ett förbud på i varje fall lite sikt. Det tror jag
            skulle vara väldigt bra.
          </note>
          <note>
            Miljöministern svarar här ganska utförligt om en del åtgärder
            som vidtas och om kontakter mellan svenska och danska myndigheter
            som man har i bland annat den här frågan. Det är vällovligt. Jag
            tror det är utmärkt. Men min fråga gällde just vad regeringen
            gör och har gjort. Där uppfattar jag inte att miljöministern har
            gett något svar på de frågor jag ställde. Vilka kontakter har
            regeringen haft i den här frågan med den danska regeringen? Vad
            är regeringen i övrigt beredd att göra för att komma till rätta
            med problemet?
          </note>
          <note>
            Jag hänvisade också till ett brev som är skickat från 14 kustkommuner
            på både svensk och dansk sida. Det är också 13 miljöorganisationer
            som har undertecknat det. Där har enligt uppgift miljöministern
            inte svarat. Jag vill ställa frågan vad det beror på. Det borde
            inte vara omöjligt för miljöministern att redogöra för regeringens
            ståndpunkt i detta och vad man har gjort och inte gjort särskilt
            när det gäller kontakter med den danska reger ­ ingen.
          </note>
          <note type="speaker">
            Anf. 152 Miljöminister KAROLINA SKOG (MP):
          </note>
          <note>
            Herr talman! Först vill jag informera om att skydd av marina
            områden är högt prioriterat av regeringen. Vi har vidtagit ett
            stort antal åtgärder. Jag är glad att Jonas Jacobsson Gjörtler
            också ser skyddet av det marina området som prioriterat och delar
            min omtanke om Öresund som ett viktigt och känsligt marint område.
            Det har visst skydd till exempel vad gäller trålningsförbud som
            har tydligt positiva effekter. Men det finns samtidigt också ett
            antal bekymmer i Öresund.
          </note>
          <note>
            Det kontakter mellan länderna som sker på myndighetsnivå har
            intensifierats. Länsstyrelsen i Skåne län kommer i höst tillsammans
            med danska Miljøstyrelsen att genomföra en gemensam undersökning
            av bottenområdet Disken i Öresund för att studera effekterna av
            dansk sandsugning i området på både svenska och danska naturvärden.
          </note>
          <note>
            Detta är den typ av aktivitet som kan utgöra ett underlag för
            ett vidare agerande. Får vi exempelvis en uppfattning eller vetskap
            om påverkan på svenska naturvärden är det självklart någonting
            som vi går vidare med.
          </note>
          <note>
            Det pågår, precis som nämndes, mycket kontakt mellan danska och
            svenska kommuner i de här delarna. Det pågår också, som jag sa,
            samarbeten om vattnet. Det gäller fisket och skyddet av vattnet.
            Det är Havs ‑ och vattenmyndigheter som är involverad i kontakter
            med sina motsvarigheter, och länsstyrelsen är väldigt aktiv och
            Naturvårdsverket är aktivt.
          </note>
          <note>
            Som jag kan beskriva är detta en fråga s om man arbetar aktivt
            med på myndighetsnivå. Därför har vi inte funnit anledning att
            också lyfta upp det mellan regeringarna. Den kontakt som sker
            är mellan våra myndigheter. Regeringen håller sig uppdaterad genom
            länsstyrelsen.
          </note>
          <note>
            Eftersom jag har lite tid kvar kan jag inte motstå möjligheten
            att nämna något. Jag hoppas att talmannen och ledamoten accepterar
            att jag gör en avvikelse från ämnet. Det finns en sådan fantastisk
            god nyhet.
          </note>
          <note>
            I går sågs för första gången på mycket länge tonfisk i Öresund.
            Det var någonting som tidigare fanns och gav grund för en stor
            turismrörelse och bra näringsverksamhet. I går var det några marinbiologer
            som kunde fotografera tonfisk i Öresund. Jag vet att det är en
            avvikelse, men jag är så glad att jag inte kunde låta bli att
            ta upp detta.
          </note>
          <note type="speaker">
            Anf. 153 JONAS JACOBSSON GJÖRTLER (M):
          </note>
          <note>
            Herr talman! Tack, statsrådet, för svaret! Som jag sa tycker
            jag att mycket av det som beskrivs om kontakterna mellan myndigheter
            på den svenska och den danska sidan är sådant som är lovvärt och
            viktigt. Det är väldigt bra att det görs.
          </note>
          <note>
            Samtidigt är det ganska uppenbart att det här är en typ av kontakter
            som har pågått ganska länge. Också olika initiativ från till exempel
            kommuner har pågått ett tag. Jag ser kanske inte riktigt att man
            har kommit framåt i just den här frågan på ett så tydligt sätt
            som jag tycker att man ändå skulle kunna förvänta sig efter en
            tid.
          </note>
          <note>
            Jag nämnde att 14 kustkommuner, 7 svenska och 7 danska, tillsammans
            med 13 miljöorganisationer har skrivit ett brev. De skickade det
            till både den danska miljöministern och den svenska miljöministern.
            Danmarks miljöminister har svarat på det. Han avvisar kravet på
            att stoppa sandsugningen. Han uttrycker det så här: Jag anser
            inte att Öresund behöver ytterligare skydd, och jag ser ingen
            orsak att ta initiativ till en gemensam överenskommelse med Sverige.
            Det är ganska kategoriskt och tydligt. Nu noterar vi att miljöministern
            inte har svarat på detta.
          </note>
          <note>
            Jag tycker att det vore värdefullt om den svenska regeringen
            tog en mer aktiv kontakt med den danska regeringen för att föra
            samtal om detta. Jag tror nämligen – det är ganska uppenbart –
            att om den danska miljöminis ­ tern uttrycker sig så här kategoriskt
            och tydligt är det ganska lite som talar för att de underlydande
            myndigheterna, speciellt i Danmark där man har ministerstyre på
            ett helt annat sätt än vi har i Sverige, skulle vilja gå över
            i ett skarpare läge.
          </note>
          <note>
            Från dansk sida har man uttryckt att det är värdefullt med sanden
            och att man gärna vill fortsätta att plocka upp den. De säger
            att det skulle orsaka stora kostnader för den danska byggindustrin
            om man skulle begränsa eller förbjuda detta.
          </note>
          <note>
            Allt detta sammantaget understryker bara den poäng jag försöker
            göra här: Detta kräver åtgärder från regeringens sida. De två
            regeringarna måste samtala om detta och hitta en väg framåt. Så
            länge man från dansk sida är så kategorisk och säger nej kommer
            ju ingenting att hända på den danska sidan, och då står vi och
            stampar.
          </note>
          <note>
            Man får snarast betrakta detta som en uppmaning till regeringen.
            Jag konstaterar av svaret att inga kontakter har tagits i frågan,
            åtminstone inte i närtid, mellan den svenska och den danska regeringen.
            Detta får vara en uppmaning från min sida till miljöministern.
            Jag hoppas att denna typ av kontakter kan tas och att regeringen,
            framför allt miljöministern, gör vad man kan för att försöka få
            upp frågan på den danska dagordningen och hitta lösningar.
          </note>
          <note>
            De danska kommunerna, som också har undertecknat breven, borde
            vara intressanta för den danska miljöministern att förhålla sig
            till. Det saknas inte förslag till lösningar, utan man talar om
            möjligheterna att fortsätta att plocka upp sand men från andra
            ställen, längre ut. Det kanske inte är den enda lösningen eller
            huvudlösningen, men det kan vara ett sätt att åtminstone minska
            problemen i denna känsliga miljö i Öresund. Jag vet att en del
            danska kommuner har framfört denna typ av synpunkter.
          </note>
          <note>
            Som jag sa i mitt förra inlägg är det nog inte troligt att man
            kan hitta en snabb lösning där man får till stånd ett förbud direkt.
            Men någon form av samtal i syfte att hitta en övergångslösning
            där man kan fasa ut verksamheten och ersätta den med någonting
            annat borde i alla fall vara en rimlig ambitionsnivå för regeringen.
          </note>
          <note type="speaker">
            Anf. 154 Miljöminister KAROLINA SKOG (MP):
          </note>
          <note>
            Herr talman! Precis som sägs har frågan diskuterats länge. Den
            första skrivelsen om skydd av Öresund kom till regeringen 2013,
            det vill säga till dåvarande miljöminister Lena Ek. Dåvarande
            alliansregering överlämnade ärendet om skydd till ansvarig myndighet.
            I övrigt har detta pågått sedan dess.
          </note>
          <note>
            Som jag sa i mitt svar har det sedan dess skett förbättringar
            i samrådet mellan våra myndigheter. Nu får våra myndigheter frågor
            om samsynen på remiss. Det är en förbättring som har skett. Den
            information vi har fått från länsstyrelsen i Skåne är att danska
            myndigheter gör som man har kommit överens om och lämnar ärenden
            om sandsugning på remiss till Sverige.
          </note>
          <note>
            Som jag nämnde kommer det under hösten att göras en undersökning
            om detta påverkar svenska naturvärden. Om denna undersökning kommer
            fram till att den danska sandsugningen påverkar svenska naturvärden
            och om vi får detta som fakta på papper kan det självfallet föranleda
            kontakter även på regeringsnivå.
          </note>
          <note>
            Det pågår också en annan process inom införlivandet av EU:s havsmiljödirektiv,
            där man arbetar med att upprätta ekosystembaserade havsplaner.
            Där är Öresund ett särskilt fördjupningsområde. Detta arbete pågår
            i samråd med Danmark, och havsplanen ska beslutas av regeringen
            2021. Det är långa processer, och det beror på att detta kräver
            ett långsiktigt arbete. Men samverkan mellan våra myndigheter
            är aktiv, och jag kan garantera att vi följer frågan.
          </note>
          <note type="speaker">
            Anf. 155 JONAS JACOBSSON GJÖRTLER (M):
          </note>
          <note>
            Herr talman! Tack, miljöministern, för svaret och för utvecklingen
            av resonemangen! Det som beskrivs om att vi nu får remisser till
            den svenska sidan av åtgärder man tänker vidta på dansk sida är
            positivt. Det är ett steg i rätt riktning, får man säga. Slutsatsen
            kvarstår ändå, särskilt när man ser den danska miljöministerns
            tydliga svar : Det krävs mer, och någonting mer behöver göras.
          </note>
          <note>
            Jag vill bara än en gång understryka min uppmaning till regeringen.
            Det arbete som myndigheterna på båda sidor, både på den svenska
            och på den danska sidan, utför är utmärkt. Men det kommer inte
            att räcka, för så länge den danska regeringen har den hållning
            den har kommer inte heller de danska myndigheterna att fullfölja
            ett förbud mot denna typ av verksamhet. Det innebär att det kommer
            att krävas kontakter.
          </note>
          <note>
            Därför vill jag avslutningsvis gärna ställa den direkta frågan
            till miljöministern: Är miljöministern beredd att ta initiativ
            till dialog med den danska regeringen i frågan?
          </note>
          <note type="speaker">
            Anf. 156 Miljöminister KAROLINA SKOG (MP):
          </note>
          <note>
            Herr talman! Jag vill börja med att ge en mer grundlig bakgrund:
            För att våra myndigheter ska kunna arbeta aktivt med naturskyddet,
            exempelvis tillsammans med grannländer i gränsområden, där Öresund
            är ett tydligt exempel, är det viktigt att de har tillräckliga
            resurser. Denna regering har gjort kraftfulla förstärkningar av
            myndigheternas möjligheter att exempelvis göra fördjupade studier
            av läget i olika marina miljöer och hur mänsklig aktivitet påverkar
            naturvärdena. Därför kan vi till exempel göra den typ av undersökningar
            som kommer att ske nu i höst. Det handlar just om Disken i Öresund
            och att studera effekten av dansk sandsugning i området för att
            se om det har effekter på svenska naturvärden.
          </note>
          <note>
            Om vi får den typen av fakta på bordet – att dansk aktivitet
            har påverkan på våra naturvärden – ser jag att det kan ge oss
            anledning att ta kontakt på regeringsnivå.
          </note>
          <note>
            Överläggningen var härmed avslutad.
          </note>
          <note>
            § 16 Svar på interpellation 2016/17:600 om klimatråd om hållbart
            resande
          </note>
          <note type="speaker">
            Anf. 157 Miljöminister KAROLINA SKOG (MP):
          </note>
          <note>
            Herr talman! Emma Wallrup har frågat klimatministern om hon tänker
            ta några initiativ för att skapa nationella klimatkampanjer och
            tydligare informationssatsningar, till exempel i form av utskick
            till medborgarna, och om hon avser att ta hänsyn till det nya
            och akuta läget i klimatsystemet i regeringens arbete med strategier
            för ett ändrat resebeteende. Arbetet inom regeringen är så fördelat
            att det är jag som ska svara på interpella ­ tio ­ nen.
          </note>
          <note>
            Jag vill inledningsvis tacka Emma Wallrup för att hon lyfter
            den viktiga frågan om hållbart resande och flygets klimateffekter.
            Utsläppen från flyget ökar. I Sverige har antalet utrikes flygresor
            per invånare mer än fördubblats sedan början av 1990-talet och
            fyrdubblats sedan 1980-talet. Enligt en aktuell rapport från Naturvårdsverket
            motsvarar klimatpåverkan från vårt internationella flygande utsläppen
            från all bilkörning i Sverige.
          </note>
          <note>
            Även om utmaningarna är stora händer det saker i Sverige och
            omvärlden. Parisavtalet från december 2015 anger att den globala
            temperaturökningen ska hållas under 2 grader och klargör att vi
            ska sträva efter att hålla den på 1,5 grader. Det av riksdagen
            nyligen antagna klimatpolitiska ramverket med offensiva klimatmål,
            en klimatlag och ett klimatpolitiskt råd ger förutsättningar för
            Sverige att ställa om till att bli ett av världens första fossilfria
            välfärdsländer.
          </note>
          <note>
            Regeringen anser att den låga beskattningen av flyget är orimlig
            i förhållande till dess klimatpåverkan. För att flyget i högre
            grad ska stå för sina klimatkostnader kommer regeringen att föreslå
            att en flygskatt införs. Precis som inom transportsystemet i övrigt
            kommer det dock att behövas en palett av åtgärder för att minska
            flygets klimatpåverkan. Därför avser regeringen att utreda möjliga
            åtgärder för att öka mängden biodrivmedel inom flyget. Regeringen
            fortsätter också att satsa på järnvägarna för att stärka tåget
            som alternativ till flyget.
          </note>
          <note>
            När det gäller information till medborgarna från statens myndigheter
            om vad privatpersoner själva kan bidra med för att begränsa klimatpåverkan
            kan jag konstatera att en hel del redan i dag ingår i myndigheternas
            uppdrag. Naturvårdsverket är förvaltningsmyndighet inom miljöområdet
            och ska vara pådrivande i miljöarbetet. De har bland annat i uppdrag
            att tillgängliggöra kunskaper om miljöarbetet för allmänheten.
            Konsumentverket har regeringens uppdrag att se till att konsumenter
            har tillgång till information och vägledning som ger dem möjlighet
            att göra väl avvägda val. Det handlar bland annat om att bevaka
            konsumenters möjligheter att agera på ett från miljösynpunkt hållbart
            sätt.
          </note>
          <note>
            Jag konstaterar att även Transportstyrelsen och Trafikverket
            har ett viktigt ansvar. Myndigheterna ska inom sina ansvarsområden
            verka för att miljökvalitetsmålen nås, och Trafikverket ska särskilt
            inhämta och sprida kunskap och information om bland annat framkomlighet
            och miljö inom sitt ansvarsområde.
          </note>
          <note>
            Regeringen inrättade också Miljömålsrådet, som påbörjade sitt
            arbete 2015. Där arbetar 17 myndighetschefer under Maria Wetterstrands
            ledning för att inom ramen för sina respektive uppdrag ta ytterligare
            steg för att Sverige ska klara de miljömål som riksdagen beslutat.
            Miljömålsrådet har även mandat att återkomma till regeringen med
            förslag på åtgärder eller uppdrag som ligger utanför myndigheternas
            nuvarande ansvarsområde men som skulle kunna ge betydande miljö-
            och klimateffekter.
          </note>
          <note>
            Klimatet är vår tids ödesfråga. Det är en tvärgående fråga, och
            reger ­ ingen arbetar därför aktivt med att integrera ett klimat-
            och miljöperspektiv i allt relevant strategiarbete. Under mandatperioden
            planerar regeringen att lägga fram en skrivelse om levande städer,
            en godstransportstrategi och en klimatstrategi. Hållbara transporter
            kommer att vara ett viktigt tema i dessa produkter.
          </note>
          <note type="speaker">
            Anf. 158 EMMA WALLRUP (V):
          </note>
          <note>
            Herr talman! Det råder inga tvivel om att vi nu är inne i en
            förändrad situation för jordens klimat. Tundran tinar allt fortare
            , och isavsmältningen och antalet skogsbränder ökar. Vi måste
            skynda på omställningen, och vi måste också se över hur vi kan
            hantera de förstärkningsmekanismer som har kommit igång.
          </note>
          <note>
            Det pågår forskning på hur bete kan förhindra den snabba avsmältningen
            av permafrosten i och med ökade metanutsläpp i Ryssland. Vi måste
            driva på detta arbete. Jag vill säga i den här debatten att även
            denna del är viktig. Här bör vi driva på i EU för att stödja projekten
            i Ryssland och kanske även samtala med president Putin. Han är
            väldigt patriarkal på många olika sätt, men han nämnde faktiskt
            miljön som en ödesfråga, så här finns kanske oväntade broar att
            bygga när jorden nu är i en sådan livsfarlig situation som den
            är.
          </note>
          <note>
            Jag ska återgå till ämnet för dagen. De flesta medborgare har
            förstått att det är viktigt att agera. Det finns undersökningar
            som påvisar att de flesta vill agera men inte riktigt vet vad
            de ska göra. De t kommer olika råd i tidningar och från andra
            håll, och det kan förvärra och förvirra när det gäller att få
            medborgarna , som har mycket annat att tänka på , att faktiskt
            agera. Det gör det inte lättare att alternativen inte är tillräckligt
            utbyggda heller. Därför tror jag verkligen att enhetlig information
            från statens sida skulle vara viktig.
          </note>
          <note>
            På transportområdet tror till exempel många att det räcker att
            lämna bilen hemma och cykla, men sedan flyger de i stället allt
            mer. Unde r olje ­ krisen på 70- och 80-talen gav myndigheterna
            råd till medborgarna om hur de kunde hjälpa till att spara energi.
            Nu när vi befinner oss i en ännu mer akut situation och det är
            mycket bråttom att skynda på klimatomställning ­ en vore det bra
            med regelbunden information till medborgarna om vad de kan göra,
            vad staten gör och kanske vad företagen gör. Då kan vi känna att
            folket tillsammans med stat och andra aktörer agerar.
          </note>
          <note>
            Processer har kommit igång som forskare har varnat för kan leda
            till ett klimatskred. Vi står vid randen till ett sådant skede
            om vi inte agerar otroligt fort. Det är nu vi behöver dra i vår
            nödbroms. Egentligen skulle jag och Vänsterpartiet gärna se en
            utredning av koldioxidransonering redan nu, men ett sätt att skynda
            på omställningen skulle vara att rikta sådan här information för
            att ge större incitament att verkligen agera tillsammans.
          </note>
          <note>
            Därför vill jag fråga statsrådet igen: Tror hon inte på sådana
            kampanjer eller utskick till hushållen?
          </note>
          <note type="speaker">
            Anf. 159 Miljöminister KAROLINA SKOG (MP):
          </note>
          <note>
            Herr talman! Ja, det är verkligen sant. Klimatförändringarna
            är här och nu. Vi ser dramatiska effekter av en höjd medeltemperatur
            runt om i landet. Även om vi inte kan härleda specifika händelser
            till klimatförändringarna är det så som forskarna har pekat på
            : att stormar blir mer allvarliga och att regn innehåller mer
            vatten varje gång. Vi ser det hända här och nu. Det gör också
            att många medborgare blir oroliga för framtiden, inte minst barn
            och unga. Det är otroligt viktigt att vi inte lämnar människor,
            framför allt barnen, ensamma med de tankarna och i en hopplös
            situation där man inte känner att man kan påverka sin framtid.
            Det är viktigt att vi med politiska verktyg skapar möjlighet för
            medborgarna att göra hållbara val i sin vardag.
          </note>
          <note>
            Från regeringens sida arbetar vi utifrån devisen att det ska
            vara lätt att göra rätt. De hållbara alternativen ska vara tillgängliga
            kostnadsmässigt men framför allt praktiskt. Detta är en av anledningarna
            till att vi fokuserar mycket på transportfrågorna inom både klimatarbetet
            och miljöarbetet.
          </note>
          <note>
            Det viktigaste är att titta på förutsättningarna. Det handlar
            om infrastruktur. Infrastrukturen för gång och cykel ska vara
            sådan att man inte tvekar att använda den. Det ska vara tryggt
            och säkert för alla. Tågen ska gå att lita på etcetera, och de
            hållbara valen ska vara tillgängliga.
          </note>
          <note>
            Jag ser att den största delen av den här typen av insatser för
            att det ska vara lätt att gör a r ätt ligger i samhällsplaneringen.
            Det är en av anledningarna till att vi från regeringens sida arbetar
            för att för första gången ta fram en nationell stadsutvecklingspolitik
            för Sverige. Tidigare regeringar har suttit med armarna i kors
            i de här frågorna och sagt att det bara handlar om kommunernas
            förutsättningar och inte tittat på ifall kommunerna har de verktyg
            de behöver för att göra det enkelt för medborgarna i vardagen.
          </note>
          <note>
            Jag kan konstatera att de inte har det i dag, och därför behövs
            det en nationell politik som ger kommunerna verktyg att skapa
            bra vardagsförutsättningar för sina medborgare, bland annat i
            form av klimatsmart infrastruktur och av att göra de hållbara
            alternativen tillgängliga.
          </note>
          <note>
            Forskningen är ganska tydlig med att information kan ha en effekt
            när den kopplas ihop med fysiska förändringar eller med styrmedel.
            Där anser jag att flygskatten har två funktioner. Den är en skatt,
            och det kommer att bli något dyrare att flyga, men inte minst
            är det en väldigt tydlig politisk signal om att flyget har en
            klimatpåverkan och att de som väljer flyget ska vara med och betala
            för den klimatpåverkan.
          </note>
          <note>
            Den debatt vi har haft om flygskatten, även om man kan ha synpunkter
            på hur saklig den har varit, har väckt många medborgares uppmärksamhet
            när det gäller att flyget har stor klimatpåverkan. Styrmedel har
            alltså ofta flera delar.
          </note>
          <note>
            Myndigheterna arbetar med att komplettera de styrmedel vi har
            med informationsinsatser på olika sätt. En stor skillnad har åstadkommits
            av min kollega konsumentminister Bolund , som har stärkt Konsumentverkets
            uppdrag att just göra det lätt att göra klimat- och miljösmarta
            val i vardagen.
          </note>
          <note type="speaker">
            Anf. 160 EMMA WALLRUP (V):
          </note>
          <note>
            Herr talman! Det är bra att det händer saker i Sverige och omvärlden
            för att påskynda klimatomställningen. Parisavtalet , som innebär
            att vi ska sträva efter att hålla oss under en och en halv grad
            , är än viktigare när det har visat sig att ekosystemen reagerar
            ännu fortare än vad forskarna hade väntat sig.
          </note>
          <note>
            Det är bra att riksdagen har antagit det klimatpolitiska ramverket
            med offensiva klimatmål – även om vi vill gå lite längre – en
            klimatlag och ett klimatpolitiskt råd och så vidare.
          </note>
          <note>
            Jag håller med om att den låga beskattningen av flyget är orimlig
            och att det är viktigt att vi jobbar med flygskatten, mycket för
            att det faktiskt är en signal men också för att kunna lägga pengarna
            som vi får in på järnväg.
          </note>
          <note>
            Jag tror att vi behöver morötter nu. Eftersom vi är i ett sådant
            akut läge och måste få medborgarna positiva till klimatomställning
            är nog morötter ­ na nästan det viktigaste. Vi måste göra att
            alla människor öppnar dörren och känner: Ja, vi ska agera! Då
            tror jag att morötter kanske är viktigare än piskor i det här
            läget för att få med oss hela medborgarskaran.
          </note>
          <note>
            Därför tror jag på att bygga ut kapaciteten på järnvägen och
            också stär ­ ka kollektivtrafiken kraftigt. Kollektivtrafiken
            är trots allt transporteffektiv. Det finns också det här med inducerad
            trafik som forskarna talar om, alltså att ju mer bilväg som finns,
            desto fler bilar blir det på vägarna.
          </note>
          <note>
            Det är oerhört viktigt att vi när vi nu tittar på åtgärdsplaneringen
            stärker järnvägen och i stället för att bygga ut nya bilvägar
            kanske ger bättre incitament för att bygga ut kollektivtrafiken.
          </note>
          <note>
            Kollektivtrafiken kommer att vara den viktigaste nyckelspelaren
            av alla när det gäller att lösa det här. Det kommer att vara brist
            på biobränsle , och vi kanske egentligen har för lite mineraler
            för att elbilar ska täcka hela bilflottan. Därför måste vi jobba
            med transporteffektivitet. Och då kommer kollektivtrafiken att
            vara viktig.
          </note>
          <note>
            Jag tror att man kommer att behöva jobba med högre tillgänglighet,
            så att yttäckningen för kollektivtrafiken blir bättre i städerna.
            Nu jobbar man mycket mer mot stomlinjer än vad jag tror är bra.
            Enligt forskningen behövs nämligen också yttäckning.
          </note>
          <note>
            Man måste också jobba mer med prismekanismerna, vilket det har
            varit väldigt tyst om. Det måste bli billigare att resa med kollektivtrafik
            och på järnväg, för att vi ska få den här starka styreffekten
            – morötterna – mot det rätta.
          </note>
          <note>
            Nu ser vi att klimatförändringarna påverkar jordens ekosystem
            mycket starkare än forskarna hade väntat. Jag vill därför fråga
            ministern, vilket jag också frågade om i interpellationen, om
            regeringen är beredd att prioritera järnväg framför bilväg den
            närmaste tiden. Det är ändå det snabbaste sättet att ställa om
            i nuläget, eftersom vi inte har elbilen på plats.
          </note>
          <note>
            Om vi måste ställa om på bara några år måste vi agera så effektivt
            vi bara kan, om Trump släpper ut mer i USA och vi inte heller
            har fått kolinbindningsavtalen på plats. Att få ihop hela jordens
            kolbudget är ganska komplext i nuläget. Därför tror jag inte att
            det är klokt att bygga ut bilvägarna i det här läget. Om några
            år kanske man behöver göra vissa satsningar på vägnätet i hela
            Sverige, vilket kan vara bra. Men jag tror att det är oerhört
            viktigt att just den närmsta perioden bygga ut kapaciteten på
            järnvägen.
          </note>
          <note>
            Jag vill återigen fråga ministern: Är regeringen beredd att omvärdera
            lite, med tanke på de rapporter som kommit under sommaren om den
            avsmältande tundran och så vidare?
          </note>
          <note type="speaker">
            Anf. 161 Miljöminister KAROLINA SKOG (MP):
          </note>
          <note>
            Herr talman! Jag håller helt med om att kollektivtrafik är en
            avgörande och väsentlig del i klimatomställningen. Vi ska ställa
            om till en fossil ­ oberoende fordonsflotta. Då måste vi effektivisera
            hela transportsystemet. Och kollektivtrafik står ut, ekonomiskt
            men också ytmässigt. Det är resurs ­ effektivt och tillgängligt
            för många.
          </note>
          <note>
            Det är just därför vi har infört stadsmiljöavtalen , som finansierar
            kollektivtrafik och infrastruktur för cykel. Det är en enormt
            tydlig skillnad mot tidigare regeringar. De har varit helt passiva
            i frågan om att finansiera kollektivtrafik och helt överlämnat
            den till regional nivå. Det har varit ett misstag, eftersom det
            är en central del i samhällsplaneringen, ur ett klimatperspektiv
            men också vad gäller tillgänglighet till arbetsmarknaden.
          </note>
          <note>
            Stadsmiljöavtalen är också eftersök t a. Vi får in bra projekt
            från kommuner och regioner för att stärka kollektivtrafikens framkomlighet
            och kapacitet. Det är otroligt viktigt.
          </note>
          <note>
            Tågsystemet är nationellt, och det är viktigt både nationellt
            och regio ­ nalt, inte minst för det regionala pendlandet. Den
            infrastrukturproposition som regeringen har lagt fram och det
            planeringsdirektiv som vi har gett Trafikverket är också tydligt:
            Det är dags för tåget nu.
          </note>
          <note>
            Tåget måste gå att lita på. Vi måste investera i den räls som
            finns, så att den går att åka på – säkert och punktligt. Men vi
            behöver också nya stambanor i Sverige för att tåget ska kunna
            bli en konkurrent till flyget.
          </note>
          <note>
            Vi har ett viktigt arbete framför oss nu när vi ska ta fram en
            nationell plan för infrastruktur. Det är viktigt att vi får till
            beslut, exempelvis om nya stambanor. Men vi måste också klara
            av att på ett tydligt sätt göra något åt det eftersatta underhållet
            på existerande järnvägar.
          </note>
          <note>
            Emma Wallrup tog också upp frågan om morötter. Regeringen håller
            med om att det behövs både piska och morot. Ett aktuellt exempel
            är den premie för elfordon som regeringen kommer att införa. Jag
            tror att den har förutsättningar att locka nya grupper till cykelbanorna.
            Det finns möjlighet att överföra resor från bil till cykel, inte
            minst runt tätorter och städer, ge ­ nom att ha en tydlig premie
            och genom att vi inte bara fokuserar på bilar och tunga fordon
            utan också på de lite enklare men smarta och nya lösning ­ ar
            som finns. De kan vara viktiga pusselbitar i ett effektivt och
            klimatsmart transportsystem.
          </note>
          <note type="speaker">
            Anf. 162 EMMA WALLRUP (V):
          </note>
          <note>
            Herr talman! Det är positivt att ministern vill stärka järnvägen
            i nästa infrastrukturplan. Det känns som en viktig kamp som vi
            kommer att behöva föra gemensamt. Både vi här i riksdagen och
            alla runt om i hela Sverige behöver ligga på. Det handlar om våra
            barns framtid. Barnkören på riksdagens öppnande sjöng för oss
            om att vi måste rädda planeten för deras framtid. Det är ett väldigt
            viktigt uppdrag vi har.
          </note>
          <note>
            Det vore också bra om regeringen kunde ge Miljömålsrådet i uppdrag
            att ta fram information som på ett kraftfullare sätt bidrar till
            handling hos medborgarna. Jag tror att vi måste känna att det
            är ett krisläge och att vi behöver dra i nödbromsen. Men medborgarna
            behöver också bli trygga och känna att vi agerar tillsammans,
            är kraftfulla och trygga i det här; att regeringen tar tag i situationen
            och visar medborgarna exakt vad man ska göra.
          </note>
          <note>
            Jag tror inte att det räcker att myndigheter har lite olika planer
            på olika håll, som kanske har en procentuell effekt. Det är ett
            akut läge. Vi måste skynda oss. Om vi ska vara ärliga är det egentligen
            ett läge där vi borde ha koldioxidransonering, med tanke på de
            stormar som pågår i USA. Bara det vi har släppt ut nu är katastrofalt.
            Vi kan inte fortsätta ha den här nivån av koldioxid i atmosfären.
            Det är bara så. Vi kan inte fortsätta ha så här mycket stormar
            och katastrofer. Vi måste få ned koldioxid från atmosfären i marken
            om vi över huvud taget ska kunna ha en bra framtid. Det är där
            vi är nu.
          </note>
          <note>
            Jag tycker därför att man skulle ta ett samlat grepp och tala
            till medborgarna, inte stressa medborgarna utan visa hopp: ”Vi
            kan styra om båten. Men vi gör det på det här sättet.”
          </note>
          <note>
            På 70- och 80-talen var man klokare. Då fanns det olika råd om
            hur länge man skulle duscha, att lampan skulle släckas när man
            gick ut ur ett rum och så vidare. Då hade man nämligen en mer
            kollektiv syn på samhället.
          </note>
          <note type="speaker">
            Anf. 163 Miljöminister KAROLINA SKOG (MP):
          </note>
          <note>
            Herr talman! Jag instämmer helt i att det är viktigt att vi samtidigt
            som vi i politisk ledning pekar på klimatfrågans allvar agerar
            på ett samlat sätt och visar på vägar framåt. Vi ska visa att
            det är en omställning som kommer att vara tuff men möjlig om vi
            agerar tillsammans.
          </note>
          <note>
            Miljömålsarbetet men inte minst hela det breda arbetet med att
            förverkliga Agenda 2030 och de globala hållbarhetsmålen är ett
            gott ramverk. Det finns ett enormt engagemang från företag och
            föreningar där man kan samlas och diskutera hur vi ska göra detta
            och hur vi ska göra det tillsammans.
          </note>
          <note>
            Det är också viktigt att vi förverkligar Miljömålsrådets uppmaningar
            att införa styrmedel som gör det tydligt att polluter pays, alltså
            att det kostar mer att göra miljödåliga val, så att de miljösmarta
            valen blir billigare. Men vi ska också göra de investeringar som
            krävs för att göra klimatsmarta och hållbara alternativ tillgängliga
            för många.
          </note>
          <note>
            Det krävs en palett av åtgärder. Man ska göra det säkert att
            gå och cykla i städer och tätorter. Tågen ska gå att lita på.
            Och elbilen ska göras till en folkbil, vilket den faktiskt kan
            bli inom en tämligen nära framtid.
          </note>
          <note>
            Överläggningen var härmed avslutad.
          </note>
          <note>
            § 17 Svar på interpellation 2016/17 :604 om regelverk och krav
            på cisterner
          </note>
          <note type="speaker">
            Anf. 164 Statsrådet PETER ERIKSSON (MP):
          </note>
          <note>
            Herr talman! Då går vi över till den brännheta politiska men
            kanske lite surare frågan om regelverket för krav på cisterner.
          </note>
          <note>
            Ola Johansson har frågat mig hur jag ser på det faktum att myndigheternas
            lösning nu är att inte ställa krav på att kontroll av konstruktion
            och tillverkning av cisterner ska utföras av ackrediterade kontrollorgan
            och att det räcker med byggherrens egenkontroll under byggnadsskedet.
          </note>
          <note>
            Frågan om kontroll av cisterner har, som Ola Johansson för fram,
            varit uppe tidigare. Den hade då sin upprinnelse i att krav på
            cisterners egenskaper reglerades i två olika myndigheters föreskrifter,
            Boverkets och Arbetsmiljöverkets.
          </note>
          <note>
            Boverket införlivade 2013 europeiska konstruktionsstandarder,
            så kallade eurokoder, i byggregelverket. Eurokoderna omfattar
            alla typer av konstruktioner och byggnader, som till exempel sjukhus,
            höghus och arenor utöver cisterner. Enligt plan- och bygglagstiftningen,
            PBL, ansvarar byggherren genom egenkontroll för att säkerställa
            att konstruktio nen uppfyller samhällets krav. Krav på kontroll
            av någon typ av ackrediterat kontrollorgan, som Ola Johansson
            för fram, skulle kräva en ändring i PBL. Boverkets bedömning är
            att det inte finns underlag som motiverar en sådan ändring i dag.
            Att ha tredjepartskontroll under tillverkningen skulle därutöver
            föra med sig kostnader. Inom ramen för PBL arbetar dock Boverket
            för att största möjliga säkerhet ska råda för alla konstruktioner.
            När det gäller cisterner planerar de att lägga fram ett nytt författningsförslag
            med regler för dessa och hur verifiering av bärförmågan ska gå
            till.
          </note>
          <note>
            Arbetsmiljöverkets föreskrifter om användning och kontroll av
            trycksatta anordningar träder i kraft den 1 december 2017. Föreskrifterna
            innehåller krav på kontroll av cistern under användning. Föreskrifterna
            innehåller även krav på kontroll av cistern före trycksättning,
            när en cistern sätts samman med andra anordningar.
          </note>
          <note>
            Slutligen vill jag informera om att kommittédirektivet till den
            pågående utredningen om en genomgripande översyn av Boverkets
            byggregler med mera inkluderar uppdraget att se över avgränsningen
            för bemyndigande mellan olika myndigheter som utfärdar föreskrifter
            inom byggområdet.
          </note>
          <note type="speaker">
            Anf. 165 OLA JOHANSSON (C):
          </note>
          <note>
            Herr talman! Tack, Peter Eriksson, för att du kom till kammaren
            och levererade detta svar! Det är andra gången som jag tar upp
            denna mycket allvarliga fråga om miljö och säkerhet i en sådan
            här debatt. Den 9 juni 2015 stod jag här och diskuterade saken
            med din företrädare Mehmet Kaplan, som då lovade mig att en lösning
            var på väg. Tyvärr kan vi utläsa av Peter Erikssons svar att även
            om saker har hänt har otydligheten snarare ökat. I stället för
            den dubbelreglering som det gavs löften om att åtgärda har vi
            nu en situation där ingen har ansvar för kontrollen annat än utvändigt.
            Boverkets ansvar sträcker sig inte längre än till det rent byggnadstekniska
            – det handlar om att konstruktionen klarar av yttre påverkan från
            väder och vind och från laster av snö och packad is.
          </note>
          <note>
            Det utgör en stor fara för miljön, för samhället och för människors
            liv och hälsa när ingen myndighet längre åtar sig att genomföra
            kontroller av själva cisternens funktion – det handlar om att
            man på ett säkert sätt och över mycket lång tid inuti behållaren
            kan förvara oljor och kemikalier.
          </note>
          <note>
            Herr talman! Den situation som kommer att råda efter den 1 december
            2017, när Arbetsmiljöverkets kontrollansvar upphör och vi i stället
            för en dubbelreglering får en begränsad kontroll, leder till en
            osäkerhet som gör att i ndustrin drar sig för att dra i gång sådana
            här byggprojekt.
          </note>
          <note>
            Branschen har nu tagit kontakt med mig igen för att försöka få
            dig och mig att förstå att det ytterst är regeringen som har ansvaret
            om en olycka skulle ske då cisterner börjar läcka, med risk för
            utsläpp av giftiga gaser eller föroreningar av dricksvatten eller
            det som hände i Göteborg för ett par decennier sedan: en allvarlig
            brand i oljehamnen.
          </note>
          <note>
            Det som har fått stryka på foten här gäller hur cisternen kontrolleras
            under själva konstruktionen och under den pågående byggnationen.
            Det är först vid driftsättningen, sedan cisternen är färdigbyggd,
            som man möjligen vet huruvida den uppfyller kraven. Men då är
            det bara de byggnadstekniska kraven, de som definieras med hjälp
            av eurokoderna, som Peter Eriksson har nämnt.
          </note>
          <note>
            Det är i detta sammanhang som Peter Eriksson i sitt svar nämner
            förändringar i PBL som den enda lösningen. Det är fel, menar jag.
            Det utgår från föreställningen att detta enbart är en byggnadsteknisk
            fråga. I stället borde de myndigheter som tidigare har haft ett
            sådant här ansvar och som till viss del frånträder det ansvaret
            den 1 december kunna träda in och göra kontroller som vi vet att
            de har kompetensen för. Det har också förekommit en dialog där
            Arbetsmiljöverket har varit inblandat, men den har uppenbarligen
            inte fortsatt.
          </note>
          <note>
            Har Peter Eriksson förstått att kontrollen av cisterner kommer
            att bli otillräcklig och att ett nytt heltäckande regelverk behövs
            som kompletterar kraven på byggnadsverk med stöd av eurokoder
            eller möjligen att eurokoderna inte längre är tillgängliga för
            den här typen av byggnader utan att ett annat regelverk kan träda
            in?
          </note>
          <note type="speaker">
            Anf. 166 Statsrådet PETER ERIKSSON (MP):
          </note>
          <note>
            Herr talman! Ola Johansson! Jag tycker att detta i grunden är
            en lite besvärlig fråga, för den berör en rad olika regelverk.
            Av någon anledning har det uppstått oklarheter just kring kraven
            på cisterner. Både Arbetsmiljöverket och Boverket har arbetat
            med sina föreskrifter för att det nu ska bli ett tydligare regel
            verk där säkerheten är hög och det inte ska vara en dubbelreglering,
            men det har varit ett problem på det området.
          </note>
          <note>
            Det som man nu måste fundera på är: Sk a vi införa förändringar
            i plan ‑ och bygglagen? Det kan man vara väldigt tveksam till,
            för det skulle innebära en särlösning just för cisterner att ha
            tredjepartskontroll på det sättet. Och börjar vi ha det där kan
            man ju tycka att vi ska ha det även på andra områden som lyder
            under plan- och bygglagen. Detta tror jag inte i första hand är
            en rimlig lösning i dagsläget.
          </note>
          <note>
            Om man tycker att det regelverk som vi får från och med den 1
            december, när Arbetsmiljöverkets nya regler träder i kraft, inte
            är tillräckligt kanske det rimliga är att börja med att försöka
            få fram ett underlag som visar att vi har ett problem med skador,
            arbetsmiljöskador eller miljöskador, och som påvisar att vi skulle
            behöva ha ett skarpare regelverk. Efter det skulle man kunna använda
            den granskningen och det underlaget för att skärpa regelverket
            på andra sätt än genom ändringar i plan- och bygglagen i första
            hand.
          </note>
          <note type="speaker">
            Anf. 167 OLA JOHANSSON (C):
          </note>
          <note>
            Herr talman! Det Boverket har lovat att återkomma med, i enlighet
            med ministerns svar, är nya författningsförslag. Också det gäller
            byggnadens bärighet, det vill säga: Hur mycket snö kan ligga ovanpå
            den innan den kollapsar? Tål byggnaden vind utan att rasa? Står
            den emot vatten som kommer utifrån vid en översvämning, eller
            klarar den att bli påkörd av en lastbil?
          </note>
          <note>
            Ministern nämner också i svaret kontroll av trycksatta anordningar.
            Jag vill bara förtydliga för alla att det inte är det interpellationen
            handlar om, utan det är icke trycksatta cisterner.
          </note>
          <note>
            Jag reagerade på en sak som Peter Eriksson sa. Det är möjligt
            att det är den enda vägen framåt, men det vore förskräckligt att
            tänka sig att vi först ska se om det händer några olyckor och
            omfattningen av dessa olyckor innan vi bestämmer oss för att kontrollerna
            behöver återinföras. Det är inte någonting som jag tror att centerpartister
            och miljövänner och personer som är rädda om människors liv och
            hälsa känner sig tillfreds med.
          </note>
          <note>
            Herr talman! Vi kan återgå till bostadspolitiken lite grann.
            Man måste söka ett nytt bygglov ifall man vill göra om en kontorslokal
            till bostäder. Samtidigt kan en cistern, som också är ett byggnadsverk,
            tidigare ha varit fyllt med något relativt ofarligt. I nästa skede
            kan den börja användas för starkt frätande syra eller giftiga
            kemikalier utan att någon kontroll i förväg har gjorts av huruvida
            den cisternen verkligen är konstruerad för att stå emot 40 000
            ton frätande vätska.
          </note>
          <note>
            Förutom det man ser utanpå cisternen, det som ska mätas i form
            av bärighet, handlar det om kopplingar, ventilation och teknisk
            utrustning som övervakar och mäter fyllnadsgraden. Det finns ingenting
            i eurokoder ­ na som säkerställer att de sakerna fungerar ens
            från början eller att de är designade för att klara en annan användning.
            Jag kan ge ett exempel på en sådan användning. Vi ska ställa om
            till en fossiloberoende fordonsflotta, och vi ökar inblandningen
            av etanol i våra drivmedel. Det innebär att i cisterner där det
            tidigare har förvarats oljor, bensin och diesel ska förvaras starkt
            brandfarliga vätskor som etanol.
          </note>
          <note>
            Detta är bara ett exempel. Nu vet jag att det finns andra regelverk
            som reglerar den delen. Men det är ett exempel på skiftande användning.
            Jag tror att det är väldigt viktigt att dessa konstruktioner också
            klarar andra användningsområden. En behållare kan byta ägare,
            och ägaren kan i nästa skede vilja använda den för ett annat ändamål.
          </note>
          <note>
            Jag är rädd att detta är någonting som vi mister med badvattnet
            när vi inte längre har kvar denna kontroll.
          </note>
          <note>
            Avslutningsvis: Anser Peter Eriksson således att den kontroll
            som finns och ska finnas med hjälp av eurokoder kommer att räcka
            till för ett byggnadsverk som ska förvara ett så farligt och miljöskadligt
            innehåll som frätande vätskor och kemikalier, eller är Peter Eriksson
            beredd att efter den här debatten tillsammans med branschen börja
            titta på andra lösningar för egenkontroll?
          </note>
          <note type="speaker">
            Anf. 168 Statsrådet PETER ERIKSSON (MP):
          </note>
          <note>
            Herr talman! Nu är det ju inte bara Boverkets regelverk som reglerar
            detta. Om det hade varit det enda som reglerar frågan hade jag
            varit mer bekymrad. Men nu har vi ett antal andra regelverk som
            också reglerar cisternerna, och i Arbetsmiljöverkets nya föreskrift
            som kommer i december finns det kvar en tredjepartskontroll för
            kontroll av cistern vid användning. Det är alltså ett sådant område
            där den tredjepartskontroll som Ola Johansson efterfrågar finns
            kvar.
          </note>
          <note>
            Boverket jobbar även med att få fram nya föreskrifter för cisterner,
            där man differentierar kraven utifrån storlek. De stora får tuffare
            krav på sig än de som är mindre och kanske även mindre bekymmersamma
            ur miljösynpunkt.
          </note>
          <note>
            Utöver detta har vi också Naturvårdsverkets föreskrifter , som
            även de berör den här typen av anläggningar och byggnadsverk och
            som innehåller vilka typer av cisterner som regleringarna gäller,
            hur cisternerna ska kontrolleras och hur ofta.
          </note>
          <note>
            Sammantaget finns det alltså ganska omfattande regelverk som
            ska se till att det här fungerar i grunden, och jag kan i dag
            inte påstå att jag känner mig särskilt orolig för dessa frågor.
            Jag håller dock med om att det alltid finns en risk med den här
            typen av anläggningar. Det är väldigt viktigt att man är noga
            med kraven och att de som är ansvariga för att sköta om detta
            följer regelverket, eftersom det finns en risk för att skada både
            människor och miljö om man missköter det.
          </note>
          <note type="speaker">
            Anf. 169 OLA JOHANSSON (C):
          </note>
          <note>
            Herr talman! Jag vill tacka Peter Eriksson för att han kom till
            kammaren för att diskutera den här frågan! Den kanske kan anses
            lite teknisk och obskyr, men den är oerhört viktig i säkerhetsmässigt
            och miljömässigt hänseende.
          </note>
          <note>
            Man kan alltid fundera över om det är rätt att lyssna till branschen
            och föra fram deras farhågor i en offentlig debatt som denna.
            Jag tycker nog att det är det med tanke på att det branschen vill
            är att vi återinför någon form av kontroll av de delar som vi
            har diskuterat också i byggskedet. Risken är ju att det vid en
            driftsättning visar sig, när Arbetsmiljöverket, Myndigheten för
            samhällsskydd och beredskap eller någon annan myndighet går in
            och gör kontroller, att de eurokoder som Boverket ställer krav
            på att man ska följa vid byggnation inte är tillräckliga och att
            man tvingas riva den anläggning som man har uppfört i tron att
            den skulle fungera.
          </note>
          <note>
            Det är precis den farhågan som gör att branschen vill att vi
            diskuterar saken och kommer fram till en lösning. Varför ska man
            sänka kraven när det gäller att åtgärda en potentiellt miljöfarlig
            verksamhet när inte ens industrin vill att man gör det och industrin
            dessutom säger att man är beredd att ta en ökad kostnad för att
            kunna säkerställa detta?
          </note>
          <note>
            Från den 1 december kommer vi inte att ha en heltäckande kontroll
            vid konstruktion och bygge av cisterner. Finns det ett sätt att
            åtgärda det snabbt och innan dess vore det bra. Jag inser att
            det är svårt, för det är kort tid kvar.
          </note>
          <note>
            Jag vädjar därför till riksdagen och Peter Eriksson att ta med
            sig den här diskussionen och åtgärda problemen nu så att jag,
            höll jag på att säga, kan slippa fortsätta diskutera detta med
            honom. Vi behöver göra sådana regelförenklingar att vi både får
            fram fler bostäder och ett byggande i hela landet samtidigt som
            vi säkerställer samhällets säkerhet.
          </note>
          <note type="speaker">
            Anf. 170 Statsrådet PETER ERIKSSON (MP):
          </note>
          <note>
            Herr talman! Som jag sa i mitt inlednings an förande har vi en
            pågående utredning som berör hela Boverkets byggregler, och de
            har också i uppgift att se över de här frågorna. Kommer de fram
            till slutsatsen att det finns oklarheter eller svagheter i systemet
            på det ta område har de möjlighet att komma med förslag som innebär
            en skärpning.
          </note>
          <note>
            Här finns alltså en möjlighet för den existerande utredningen
            som vi har tillsatt för inte så länge sedan, så frågorna är därmed
            inte helt i luften. Detta är antagligen statens största pågående
            utredning, och det här är en fråga av väldigt många, men vi har
            också kvalificerade människor som behandlar det. Om de kommer
            fram till att det behövs förändringar kommer de att föreslå sådana,
            och då kommer jag att titta på det väldigt noga.
          </note>
          <note>
            Överläggningen var härmed avslutad.
          </note>
          <note>
            § 18 Yrkande om misstroendeförklaring
          </note>
          <note type="speaker">
            Anf. 171 JESSICA POLFJÄRD (M):
          </note>
          <note>
            Herr talman! Med hänvisning till brister i agerande och ansvarstagande
            under den uppkomna säkerhetskr isen yrkar vi i enlighet med 13
            kap. 4 § regeringsformen att riksdagen ska förklara att försvarsminister
            Peter Hult ­ qvist inte har riksdagens förtroende.
          </note>
          <note>
            Jag kommer härmed att lämna in ett yrkande från Moderaterna.
          </note>
          <note type="speaker">
            Anf. 172 ANDREAS CARLSON (KD):
          </note>
          <note>
            Herr talman! Vi kristdemokrater avser att fullfölja vårt beslut
            och vår bedömning att förtroendet för försvarsminister Peter Hultqvist
            är förbrukat. Därför instämmer jag för Kristdemokraterna i det
            yrkande som Jessica Polfjärd har läst upp och vill deklarera att
            vi kommer att stödja det vid omröstningen här i kammaren.
          </note>
          <note>
            Den överlämnade skrivelsen hade följande lydelse:
          </note>
          <note>
            Till talmannen
          </note>
          <note>
            Med hänvisning till brister i agerande och ansvarstagande under
            den uppkomna säkerhets krisen yrkar vi i enlighet med 13 kapitlet
            4 § reger ­ ingsformen att riksdagen ska förklara att försvarsminister
            Peter Hultqvist inte har riksdagens förtroende.
          </note>
          <note>
            Stockholm den 14 september 2017
          </note>
          <note>
            Jessica Polfjärd (M) Hanif Bali (M)
          </note>
          <note>
            Anna Kinberg Batra (M) Maria Abrahamsson (M)
          </note>
          <note>
            Elisabeth Svantesson (M) Jörgen Warborn (M)
          </note>
          <note>
            Helena Bouveng (M) Saila Quicklund (M)
          </note>
          <note>
            Cecilia Widegren (M) Åsa Coenraads (M)
          </note>
          <note>
            Christian Holm Barenfeld (M) Maria Malmer Stenergard (M)
          </note>
          <note>
            Lars-Arne Staxäng (M) Amir Adan (M)
          </note>
          <note>
            Krister Hammarbergh (M) Anti Avsan (M)
          </note>
          <note>
            Ellen Juntti (M) Erik Bengtzboe (M)
          </note>
          <note>
            Maria Plass (M) Carl-Oskar Bohlin (M)
          </note>
          <note>
            Betty Malmberg (M) Olof Lavesson (M)
          </note>
          <note>
            John Widegren (M) Ulrika Karlsson i Uppsala (M)
          </note>
          <note>
            Cecilie Tenfjord-Toftby (M) Tobias Billström (M)
          </note>
          <note>
            Jonas Jacobsson Gjörtler (M) Ann-Charlotte Hammar Johnsson (M)
          </note>
          <note>
            Ewa Thalén Finné (M) Marta Obminska (M)
          </note>
          <note>
            Anette Åkesson (M) Margareta Cederfelt (M)
          </note>
          <note>
            Erik Andersson (M) Jan R Andersson (M)
          </note>
          <note>
            Fredrik Schulte (M) Helena Bonnier (M)
          </note>
          <note>
            Jesper Skalberg Karlsson (M) Hans Wallmark (M)
          </note>
          <note>
            Ajournering
          </note>
          <note>
            Kammaren beslutade kl. 17.37 på förslag av andre vice talmannen
            att ajournera sammanträdet till kl. 17.45 med anledning av den
            över lämnade skrivelsen om misstroendeförklaring .
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 17.45 .
          </note>
          <note>
            § 19 Bordläggning
          </note>
          <note>
            Andre vice talmannen meddelade att under kammarens sammanträde
            hade Jessica Polfjärd (M) väckt yrkande om misstroendeförklaring
            mot försvarsminister Peter Hultqvist (S).
          </note>
          <note>
            Andre vice talmannen konstaterade att det av den överlämnade
            skrivelsen framgick att yrkandet biträtts av fler än 35 ledamöter.
          </note>
          <note>
            Ärendet bordlades.
          </note>
          <note>
            Följande dokument anmäldes och bordlades:
          </note>
          <note>
            Propositioner
          </note>
          <note>
            2017/18:14 Nationella prov – rättvisa, likvärdiga, digitala
          </note>
          <note>
            2017/18:15 Ändringar i konkurrenslagen
          </note>
          <note>
            § 20 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 13 september
          </note>
          <note>
            2017/18:1 KRG-regionens folkomröstning om självständighet
          </note>
          <note>
            av Markus Wiechel (SD)
          </note>
          <note>
            till utrikesminister Margot Wallström (S)
          </note>
          <note>
            2017/18:2 Arresteringen av Kambodjas oppositionsledare Kem Sokha
          </note>
          <note>
            av Kerstin Lundgren (C)
          </note>
          <note>
            till utrikesminister Margot Wallström (S)
          </note>
          <note>
            § 21 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 12 september
          </note>
          <note>
            2016/17:1885 Höghastighetsbanors påverkan på drift och underhåll
            av infrastruktur
          </note>
          <note>
            av Nina Lundström (L)
          </note>
          <note>
            till statsrådet Tomas Eneroth (S)
          </note>
          <note>
            2016/17:1891 Politiska partier som gör vinst på överskuldsatta
          </note>
          <note>
            av Lars Beckman (M)
          </note>
          <note>
            till statsrådet Ardalan Shekarabi (S)
          </note>
          <note>
            2016/17:1895 Prenumerationslotterier på kredit
          </note>
          <note>
            av Maria Malmer Stenergard (M)
          </note>
          <note>
            till statsrådet Ardalan Shekarabi (S)
          </note>
          <note>
            2016/17:1899 Säkrad välfärdskvalitet för alla
          </note>
          <note>
            av Jenny Petersson (M)
          </note>
          <note>
            till statsrådet Åsa Regnér (S)
          </note>
          <note>
            2016/17:1900 Lotteri på kredit
          </note>
          <note>
            av Jenny Petersson (M)
          </note>
          <note>
            till statsrådet Ardalan Shekarabi (S)
          </note>
          <note>
            den 13 september
          </note>
          <note>
            2016/17:1854 Ekonomistyrning inom sfi
          </note>
          <note>
            av Monica Haider (S)
          </note>
          <note>
            till statsrådet Anna Ekström (S)
          </note>
          <note>
            2016/17:1856 Transoceana direktanlöp av fartyg till Göteborg
            och Sverige
          </note>
          <note>
            av Lars Hjälmered (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2016/17:1858 Polisens kontroll av illegal arbetskraft
          </note>
          <note>
            av Markus Wiechel (SD)
          </note>
          <note>
            till statsrådet Heléne Fritzon (S)
          </note>
          <note>
            2016/17:1866 Nya regler för underhållsstöd
          </note>
          <note>
            av Solveig Zander (C)
          </note>
          <note>
            till socialminister Annika Strandhäll (S)
          </note>
          <note>
            2016/17:1878 Information om lastbilars last och färdvägar
          </note>
          <note>
            av Lars Beckman (M)
          </note>
          <note>
            till statsrådet Tomas Eneroth (S)
          </note>
          <note>
            2016/17:1879 Samordningen i Regeringskansliet
          </note>
          <note>
            av Jeff Ahl (SD)
          </note>
          <note>
            till statsrådet Tomas Eneroth (S)
          </note>
          <note>
            2016/17:1881 Förändring av svensk säkerhetsdoktrin
          </note>
          <note>
            av Hans Wallmark (M)
          </note>
          <note>
            till utrikesminister Margot Wallström (S)
          </note>
          <note>
            2016/17:1883 Nordg en
          </note>
          <note>
            av Lars Mejern Larsson (S)
          </note>
          <note>
            till utrikesminister Margot Wallström (S)
          </note>
          <note>
            2016/17:1884 Västsahara och MR-rådets 36:e session
          </note>
          <note>
            av Lotta Johnsson Fornarve (V)
          </note>
          <note>
            till utrikesminister Margot Wallström (S)
          </note>
          <note>
            2016/17:1886 Chicagokonventionen och bränsleskatter
          </note>
          <note>
            av Nina Lundström (L)
          </note>
          <note>
            till statsrådet Tomas Eneroth (S)
          </note>
          <note>
            2016/17:1887 Åldersbedömning av ensamkommande barn och ungdomar
          </note>
          <note>
            av Markus Wiechel (SD)
          </note>
          <note>
            till statsrådet Heléne Fritzon (S)
          </note>
          <note>
            2016/17:1888 Samtal med skurkregimer
          </note>
          <note>
            av Markus Wiechel (SD)
          </note>
          <note>
            till utrikesminister Margot Wallström (S)
          </note>
          <note>
            2016/17:1897 Transporter av spannmål
          </note>
          <note>
            av Sten Bergheden (M)
          </note>
          <note>
            till statsrådet Tomas Eneroth (S)
          </note>
          <note>
            2016/17:1890 Bolagsstyrelsers arvoden
          </note>
          <note>
            av Lars Beckman (M)
          </note>
          <note>
            till finansminister Magdalena Andersson (S)
          </note>
          <note>
            2016/17:1892 Svårigheter att få främlingspass
          </note>
          <note>
            av Sara Karlsson (S)
          </note>
          <note>
            till statsrådet Heléne Fritzon (S)
          </note>
          <note>
            2016/17:1893 Företagskonto
          </note>
          <note>
            av Betty Malmberg (M)
          </note>
          <note>
            till statsrådet Per Bolund (MP)
          </note>
          <note>
            2016/17:1894 Utbetalning av jordbruksstöd
          </note>
          <note>
            av Betty Malmberg (M)
          </note>
          <note>
            till statsrådet Sven-Erik Bucht (S)
          </note>
          <note>
            2016/17:1896 Sveriges bistånd till Kambodja
          </note>
          <note>
            av Sofia Arkelsten (M)
          </note>
          <note>
            till statsrådet Isabella Lövin (MP)
          </note>
          <note>
            2016/17:1898 Biståndet till Nordkorea
          </note>
          <note>
            av Sten Bergheden (M)
          </note>
          <note>
            till statsrådet Isabella Lövin (MP)
          </note>
          <note>
            2016/17:1872 Stulna identiteter och terrorfinansiering
          </note>
          <note>
            av Johan Forssell (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2016/17:1889 Avlidna terroristers identitet
          </note>
          <note>
            av Markus Wiechel (SD)
          </note>
          <note>
            till justitie- och inrikesminister Morgan Johansson (S)
          </note>
          <note>
            2016/17:1863 Avhysning i praktiken
          </note>
          <note>
            av Lars Beckman (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2016/17:1864 Trygghetsskapande ordningsvakter
          </note>
          <note>
            av Lars Beckman (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2016/17:1870 En polishögskola i Halmstad
          </note>
          <note>
            av Hans Hoff (S)
          </note>
          <note>
            till justitie- och inrikesminister Morgan Johansson (S)
          </note>
          <note>
            2016/17:1875 Humanitärt stöd till civila i bland annat ar-Raqqa
          </note>
          <note>
            av Markus Wiechel (SD)
          </note>
          <note>
            till statsrådet Isabella Lövin (MP)
          </note>
          <note>
            § 22 Kammaren åtskildes kl. 17.45 .
          </note>
          <note>
            Sammanträdet leddes
          </note>
          <note>
            av talmannen f rån dess början till och med § 9 anf. 45 (delvis),
          </note>
          <note>
            av förste vice talmannen därefter till och med § 13 anf. 136
            (delvis) och
          </note>
          <note>
            av andre vice talmannen därefter till dess slut.
          </note>
          <note>
            Vid protokollet
          </note>
          <note>
            ANNALENA HANELL
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Förnyad bordläggning
          </note>
          <note>
            § 2 Anmälan om ersättare
          </note>
          <note>
            § 3 Anmälan om fördröjt svar på interpellation
          </note>
          <note>
            § 4 Svar på interpellation 2016/17:578 om Arbetsförmedlingens
            nedläggning av lokala kontor
          </note>
          <note>
            Anf. 1 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 2 MIKAEL DAHLQVIST (S)
          </note>
          <note>
            Anf. 3 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 4 MIKAEL DAHLQVIST (S)
          </note>
          <note>
            Anf. 5 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 6 MIKAEL DAHLQVIST (S)
          </note>
          <note>
            Anf. 7 Arbetsmarknads- och etableringsminister YLVA JOHANSSON
            (S)
          </note>
          <note>
            § 5 Svar på interpellation 2016/17:594 om arbetslösheten i Södermanland
          </note>
          <note>
            Anf. 8 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 9 LOTTA FINSTORP (M)
          </note>
          <note>
            Anf. 10 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 11 LOTTA FINSTORP (M)
          </note>
          <note>
            Anf. 12 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 13 LOTTA FINSTORP (M)
          </note>
          <note>
            Anf. 14 Arbetsmarknads- och etableringsminister YLVA JOHANSSON
            (S)
          </note>
          <note>
            § 6 Svar på interpellation 2016/17:596 om kompetensförsörjning
            inom företagshälsovården
          </note>
          <note>
            Anf. 15 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 16 LOTTA FINSTORP (M)
          </note>
          <note>
            Anf. 17 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 18 LOTTA FINSTORP (M)
          </note>
          <note>
            Anf. 19 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 20 LOTTA FINSTORP (M)
          </note>
          <note>
            Anf. 21 Arbetsmarknads- och etableringsminister YLVA JOHANSSON
            (S)
          </note>
          <note>
            § 7 Svar på interpellation 2016/17:592 om statsministerns ansvar
            för att rädda Findus
          </note>
          <note>
            Anf. 22 Statsrådet SVEN-ERIK BUCHT (S)
          </note>
          <note>
            Anf. 23 JONAS JACOBSSON GJÖRTLER (M)
          </note>
          <note>
            Anf. 24 Statsrådet SVEN-ERIK BUCHT (S)
          </note>
          <note>
            Anf. 25 JONAS JACOBSSON GJÖRTLER (M)
          </note>
          <note>
            Anf. 26 Statsrådet SVEN-ERIK BUCHT (S)
          </note>
          <note>
            Anf. 27 JONAS JACOBSSON GJÖRTLER (M)
          </note>
          <note>
            Anf. 28 Statsrådet SVEN-ERIK BUCHT (S)
          </note>
          <note>
            § 8 Svar på interpellation 2016/17:588 om it-läckaget på Transportstyrelsen
          </note>
          <note>
            Anf. 29 Försvarsminister PETER HULTQVIST (S)
          </note>
          <note>
            Anf. 30 MIKAEL OSCARSSON (KD)
          </note>
          <note>
            Anf. 31 ALLAN WIDMAN (L)
          </note>
          <note>
            Anf. 32 HANS WALLMARK (M)
          </note>
          <note>
            Anf. 33 Försvarsminister PETER HULTQVIST (S)
          </note>
          <note>
            Anf. 34 MIKAEL OSCARSSON (KD)
          </note>
          <note>
            Anf. 35 HANS WALLMARK (M)
          </note>
          <note>
            Anf. 36 Försvarsminister PETER HULTQVIST (S)
          </note>
          <note>
            Anf. 37 MIKAEL OSCARSSON (KD)
          </note>
          <note>
            Anf. 38 Försvarsminister PETER HULTQVIST (S)
          </note>
          <note>
            § 9 Svar på interpellation 2016/17:590 om försvar mot ballistiska
            robotar
          </note>
          <note>
            Anf. 39 Försvarsminister PETER HULTQVIST (S)
          </note>
          <note>
            Anf. 40 ALLAN WIDMAN (L)
          </note>
          <note>
            Anf. 41 Försvarsminister PETER HULTQVIST (S)
          </note>
          <note>
            Anf. 42 ALLAN WIDMAN (L)
          </note>
          <note>
            Anf. 43 Försvarsminister PETER HULTQVIST (S)
          </note>
          <note>
            Anf. 44 ALLAN WIDMAN (L)
          </note>
          <note>
            Anf. 45 Försvarsminister PETER HULTQVIST (S)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 10 Frågestund
          </note>
          <note>
            Anf. 46 FÖRSTE VICE TALMANNEN
          </note>
          <note>
            Regeringens hållning i asylprövningsfrågan
          </note>
          <note>
            Anf. 47 EWA THALÉN FINNÉ (M)
          </note>
          <note>
            Anf. 48 Utbildningsminister GUSTAV FRIDOLIN (MP)
          </note>
          <note>
            Anf. 49 EWA THALÉN FINNÉ (M)
          </note>
          <note>
            Anf. 50 Utbildningsminister GUSTAV FRIDOLIN (MP)
          </note>
          <note>
            Bristande information till försvarsutskottet
          </note>
          <note>
            Anf. 51 ROGER RICHTOFF (SD)
          </note>
          <note>
            Anf. 52 Försvarsminister PETER HULTQVIST (S)
          </note>
          <note>
            Anf. 53 ROGER RICHTOFF (SD)
          </note>
          <note>
            Anf. 54 FÖRSTE VICE TALMANNEN
          </note>
          <note>
            Anf. 55 Försvarsminister PETER HULTQVIST (S)
          </note>
          <note>
            Ett nationellt centrum för passivhusteknik
          </note>
          <note>
            Anf. 56 OLA JOHANSSON (C)
          </note>
          <note>
            Anf. 57 Utbildningsminister GUSTAV FRIDOLIN (MP)
          </note>
          <note>
            Anf. 58 OLA JOHANSSON (C)
          </note>
          <note>
            Anf. 59 Utbildningsminister GUSTAV FRIDOLIN (MP)
          </note>
          <note>
            Elfordonspremien
          </note>
          <note>
            Anf. 60 LARS TYSKLIND (L)
          </note>
          <note>
            Anf. 61 Miljöminister KAROLINA SKOG (MP)
          </note>
          <note>
            Anf. 62 LARS TYSKLIND (L)
          </note>
          <note>
            Anf. 63 Miljöminister KAROLINA SKOG (MP)
          </note>
          <note>
            Systematiskt fusk på högskoleprovet
          </note>
          <note>
            Anf. 64 DANIEL RIAZAT (V)
          </note>
          <note>
            Anf. 65 Utbildningsminister GUSTAV FRIDOLIN (MP)
          </note>
          <note>
            Anf. 66 DANIEL RIAZAT (V)
          </note>
          <note>
            Anf. 67 Utbildningsminister GUSTAV FRIDOLIN (MP)
          </note>
          <note>
            Effekter av nyckelbiotopsinventeringen för privata skogsägare
          </note>
          <note>
            Anf. 68 MAGNUS OSCARSSON (KD)
          </note>
          <note>
            Anf. 69 Miljöminister KAROLINA SKOG (MP)
          </note>
          <note>
            Anf. 70 MAGNUS OSCARSSON (KD)
          </note>
          <note>
            Anf. 71 Miljöminister KAROLINA SKOG (MP)
          </note>
          <note>
            Försvarssamarbeten och antalet anställda i Försvarsmakten
          </note>
          <note>
            Anf. 72 PETER JEPPSSON (S)
          </note>
          <note>
            Anf. 73 Försvarsminister PETER HULTQVIST (S)
          </note>
          <note>
            Anf. 74 PETER JEPPSSON (S)
          </note>
          <note>
            Anf. 75 Försvarsminister PETER HULTQVIST (S)
          </note>
          <note>
            Reduktionsplikt som ett medel för en fossilfri transportsektor
          </note>
          <note>
            Anf. 76 KARIN SVENSSON SMITH (MP)
          </note>
          <note>
            Anf. 77 Miljöminister KAROLINA SKOG (MP)
          </note>
          <note>
            Anf. 78 KARIN SVENSSON SMITH (MP)
          </note>
          <note>
            Anf. 79 Miljöminister KAROLINA SKOG (MP)
          </note>
          <note>
            Kriterierna för betygsättning
          </note>
          <note>
            Anf. 80 CECILIA MAGNUSSON (M)
          </note>
          <note>
            Anf. 81 Utbildningsminister GUSTAV FRIDOLIN (MP)
          </note>
          <note>
            Anf. 82 CECILIA MAGNUSSON (M)
          </note>
          <note>
            Anf. 83 Utbildningsminister GUSTAV FRIDOLIN (MP)
          </note>
          <note>
            Polismyndighetens utveckling
          </note>
          <note>
            Anf. 84 ADAM MARTTINEN (SD)
          </note>
          <note>
            Anf. 85 Utbildningsminister GUSTAV FRIDOLIN (MP)
          </note>
          <note>
            Anf. 86 ADAM MARTTINEN (SD)
          </note>
          <note>
            Anf. 87 Utbildningsminister GUSTAV FRIDOLIN (MP)
          </note>
          <note>
            Regler för subventioner till elfordon
          </note>
          <note>
            Anf. 88 CECILIE TENFJORD-TOFTBY (M)
          </note>
          <note>
            Anf. 89 Miljöminister KAROLINA SKOG (MP)
          </note>
          <note>
            Anf. 90 CECILIE TENFJORD-TOFTBY (M)
          </note>
          <note>
            Anf. 91 Miljöminister KAROLINA SKOG (MP)
          </note>
          <note>
            Regeringens stöd till folkgruppen rohingya i Myanmar
          </note>
          <note>
            Anf. 92 SOTIRIS DELIS (M)
          </note>
          <note>
            Anf. 93 Utbildningsminister GUSTAV FRIDOLIN (MP)
          </note>
          <note>
            Anf. 94 SOTIRIS DELIS (M)
          </note>
          <note>
            Anf. 95 Utbildningsminister GUSTAV FRIDOLIN (MP)
          </note>
          <note>
            Folkhögskolorna och Kunskapslyftet
          </note>
          <note>
            Anf. 96 BJÖRN WIECHEL (S)
          </note>
          <note>
            Anf. 97 Statsrådet ANNA EKSTRÖM (S)
          </note>
          <note>
            Anf. 98 BJÖRN WIECHEL (S)
          </note>
          <note>
            Anf. 99 Statsrådet ANNA EKSTRÖM (S)
          </note>
          <note>
            Skolkommissionens förslag för en förbättrad elevhälsa
          </note>
          <note>
            Anf. 100 THOMAS STRAND (S)
          </note>
          <note>
            Anf. 101 Utbildningsminister GUSTAV FRIDOLIN (MP)
          </note>
          <note>
            Anf. 102 THOMAS STRAND (S)
          </note>
          <note>
            Anf. 103 Utbildningsminister GUSTAV FRIDOLIN (MP)
          </note>
          <note>
            Utbildningspremien och skatten på arbete
          </note>
          <note>
            Anf. 104 ERIK BENGTZBOE (M)
          </note>
          <note>
            Anf. 105 Utbildningsminister GUSTAV FRIDOLIN (MP)
          </note>
          <note>
            Anf. 106 ERIK BENGTZBOE (M)
          </note>
          <note>
            Anf. 107 Utbildningsminister GUSTAV FRIDOLIN (MP)
          </note>
          <note>
            Resurser till skolan
          </note>
          <note>
            Anf. 108 BETTY MALMBERG (M)
          </note>
          <note>
            Anf. 109 Statsrådet ANNA EKSTRÖM (S)
          </note>
          <note>
            Anf. 110 BETTY MALMBERG (M)
          </note>
          <note>
            Anf. 111 Statsrådet ANNA EKSTRÖM (S)
          </note>
          <note>
            Oetisk reklam riktad till studenter
          </note>
          <note>
            Anf. 112 CARINA OHLSSON (S)
          </note>
          <note>
            Anf. 113 Utbildningsminister GUSTAV FRIDOLIN (MP)
          </note>
          <note>
            Anf. 114 CARINA OHLSSON (S)
          </note>
          <note>
            Anf. 115 Utbildningsminister GUSTAV FRIDOLIN (MP)
          </note>
          <note>
            § 11 Svar på interpellation 2016/17:610 om andelen högre officerare
            i Sverige
          </note>
          <note>
            Anf. 116 Försvarsminister PETER HULTQVIST (S)
          </note>
          <note>
            Anf. 117 STIG HENRIKSSON (V)
          </note>
          <note>
            Anf. 118 Försvarsminister PETER HULTQVIST (S)
          </note>
          <note>
            Anf. 119 STIG HENRIKSSON (V)
          </note>
          <note>
            Anf. 120 Försvarsminister PETER HULTQVIST (S)
          </note>
          <note>
            Anf. 121 STIG HENRIKSSON (V)
          </note>
          <note>
            § 12 Svar på interpellationerna 2016/17:615 och 617 om kärnvapenförbud
            och svensk försvarsförmåga
          </note>
          <note>
            Anf. 122 Försvarsminister PETER HULTQVIST (S)
          </note>
          <note>
            Anf. 123 MIKAEL OSCARSSON (KD)
          </note>
          <note>
            Anf. 124 DANIEL BÄCKSTRÖM (C)
          </note>
          <note>
            Anf. 125 HANS WALLMARK (M)
          </note>
          <note>
            Anf. 126 STIG HENRIKSSON (V)
          </note>
          <note>
            Anf. 127 Försvarsminister PETER HULTQVIST (S)
          </note>
          <note>
            Anf. 128 MIKAEL OSCARSSON (KD)
          </note>
          <note>
            Anf. 129 DANIEL BÄCKSTRÖM (C)
          </note>
          <note>
            Anf. 130 HANS WALLMARK (M)
          </note>
          <note>
            Anf. 131 STIG HENRIKSSON (V)
          </note>
          <note>
            Anf. 132 Försvarsminister PETER HULTQVIST (S)
          </note>
          <note>
            Anf. 133 MIKAEL OSCARSSON (KD)
          </note>
          <note>
            Anf. 134 DANIEL BÄCKSTRÖM (C)
          </note>
          <note>
            Anf. 135 Försvarsminister PETER HULTQVIST (S)
          </note>
          <note>
            § 13 Svar på interpellation 2016/17:519 om åtgärder för strandskydd
          </note>
          <note>
            Anf. 136 Miljöminister KAROLINA SKOG (MP)
          </note>
          <note>
            Anf. 137 DANIEL BÄCKSTRÖM (C)
          </note>
          <note>
            Anf. 138 Miljöminister KAROLINA SKOG (MP)
          </note>
          <note>
            Anf. 139 DANIEL BÄCKSTRÖM (C)
          </note>
          <note>
            Anf. 140 Miljöminister KAROLINA SKOG (MP)
          </note>
          <note>
            Anf. 141 DANIEL BÄCKSTRÖM (C)
          </note>
          <note>
            Anf. 142 Miljöminister KAROLINA SKOG (MP)
          </note>
          <note>
            § 14 Svar på interpellation 2016/17:574 om Hanhikivi kärnkraftverk
          </note>
          <note>
            Anf. 143 Miljöminister KAROLINA SKOG (MP)
          </note>
          <note>
            Anf. 144 STIG HENRIKSSON (V)
          </note>
          <note>
            Anf. 145 Miljöminister KAROLINA SKOG (MP)
          </note>
          <note>
            Anf. 146 STIG HENRIKSSON (V)
          </note>
          <note>
            Anf. 147 Miljöminister KAROLINA SKOG (MP)
          </note>
          <note>
            Anf. 148 STIG HENRIKSSON (V)
          </note>
          <note>
            Anf. 149 Miljöminister KAROLINA SKOG (MP)
          </note>
          <note>
            § 15 Svar på interpellation 2016/17:589 om sandsugning i Öresund
          </note>
          <note>
            Anf. 150 Miljöminister KAROLINA SKOG (MP)
          </note>
          <note>
            Anf. 151 JONAS JACOBSSON GJÖRTLER (M)
          </note>
          <note>
            Anf. 152 Miljöminister KAROLINA SKOG (MP)
          </note>
          <note>
            Anf. 153 JONAS JACOBSSON GJÖRTLER (M)
          </note>
          <note>
            Anf. 154 Miljöminister KAROLINA SKOG (MP)
          </note>
          <note>
            Anf. 155 JONAS JACOBSSON GJÖRTLER (M)
          </note>
          <note>
            Anf. 156 Miljöminister KAROLINA SKOG (MP)
          </note>
          <note>
            § 16 Svar på interpellation 2016/17:600 om klimatråd om hållbart
            resande
          </note>
          <note>
            Anf. 157 Miljöminister KAROLINA SKOG (MP)
          </note>
          <note>
            Anf. 158 EMMA WALLRUP (V)
          </note>
          <note>
            Anf. 159 Miljöminister KAROLINA SKOG (MP)
          </note>
          <note>
            Anf. 160 EMMA WALLRUP (V)
          </note>
          <note>
            Anf. 161 Miljöminister KAROLINA SKOG (MP)
          </note>
          <note>
            Anf. 162 EMMA WALLRUP (V)
          </note>
          <note>
            Anf. 163 Miljöminister KAROLINA SKOG (MP)
          </note>
          <note>
            § 17 Svar på interpellation 2016/17:604 om regelverk och krav
            på cisterner
          </note>
          <note>
            Anf. 164 Statsrådet PETER ERIKSSON (MP)
          </note>
          <note>
            Anf. 165 OLA JOHANSSON (C)
          </note>
          <note>
            Anf. 166 Statsrådet PETER ERIKSSON (MP)
          </note>
          <note>
            Anf. 167 OLA JOHANSSON (C)
          </note>
          <note>
            Anf. 168 Statsrådet PETER ERIKSSON (MP)
          </note>
          <note>
            Anf. 169 OLA JOHANSSON (C)
          </note>
          <note>
            Anf. 170 Statsrådet PETER ERIKSSON (MP)
          </note>
          <note>
            § 18 Yrkande om misstroendeförklaring
          </note>
          <note>
            Anf. 171 JESSICA POLFJÄRD (M)
          </note>
          <note>
            Anf. 172 ANDREAS CARLSON (KD)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 19 Bordläggning
          </note>
          <note>
            § 20 Anmälan om frågor för skriftliga svar
          </note>
          <note>
            § 21 Anmälan om skriftliga svar på frågor
          </note>
          <note>
            § 22 Kammaren åtskildes kl. 17.45.
          </note>
          <note>
            Tryck: Elanders, Vällingby 2017
          </note>
        </div>
      </body>
    </text>
  </TEI>
</teiCorpus>
