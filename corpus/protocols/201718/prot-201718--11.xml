<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201718</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201718</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201718--11</head>
          <docDate when="2017-09-27 00:00:00">2017-09-27 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 7 september justerades.
          </note>
          <note>
            § 2 Anmälan om ny riksdagsledamot
          </note>
          <note>
            Följande berättelse hade kommit in från Valprövningsnämnden:
          </note>
          <note>
            Berättelse om granskning av bevis för riksdagsledamot
          </note>
          <note>
            Till Valprövningsnämnden har från Valmyndigheten inkommit bevis
            om att Teres Lindberg (S) utsetts till ny ledamot av riksdagen
            fr.o.m. den 25 september 2017 sedan Börje Vestlund (S) avlidit.
          </note>
          <note>
            Valprövningsnämnden har denna dag granskat beviset för den nya
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note>
            Stockholm den 26 september 2017
          </note>
          <note>
            Svante O. Johansson
          </note>
          <note>
            ersättare för ordföranden /Mattias Andersson
          </note>
          <note>
            sekreterare
          </note>
          <note>
            § 3 Anmälan om ersättare för statsråd
          </note>
          <note>
            Tredje vice talmannen anmälde
          </note>
          <note>
            att Anders Österberg (S) inträtt som ersättare för statsminister
            Stefan Löfven (S) från och med den 25 september och tills vidare
            samt
          </note>
          <note>
            att Mattias Vepsä (S) inträtt som ersättare för statsrådet Ylva
            Johansson (S) under tiden den 25 september–22 oktober.
          </note>
          <note>
            § 4 Anmälan om ersättare
          </note>
          <note>
            Tredje vice talmannen anmälde att Sultan Kayhan (S) inträtt som
            ersättare för Arhe Hamednaca (S) under tiden för hans ledighet
            den 25 september–22 oktober.
          </note>
          <note>
            § 5 Anmälan om ändrad partibeteckning
          </note>
          <note>
            Från Hanna Wigh hade följande skrivelse kommit in:
          </note>
          <note>
            Till Sveriges riksdag
          </note>
          <note>
            Anmälan om ändrad partibeteckning
          </note>
          <note>
            Härmed vill jag meddela att jag har utträtt ur Sverigedemokraterna
            och inte längre tillhör Sverigedemokraternas riksdagsgrupp.
          </note>
          <note>
            Jag ska alltså vara riksdagsledamot utan partibeteckning.
          </note>
          <note>
            Stockholm den 26 september 2017
          </note>
          <note>
            Hanna Wigh
          </note>
          <note>
            Skrivelsen lades till handlingarna.
          </note>
          <note>
            § 6 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2016/17:620
          </note>
          <note>
            Till riksdagen
          </note>
          <note>
            Interpellation 2016/17:620 Polisutbildningen i Umeå
          </note>
          <note>
            av Edward Riedl (M)
          </note>
          <note>
            Interpellationen kommer inte hinna besvaras inom tidsfristen.
          </note>
          <note>
            Skälet till dröjsmålet är tjänsteresor och andra sedan tidigare
            inbokade arrangemang .
          </note>
          <note>
            Interpellationen kommer att besvaras den 20 oktober 2017.
          </note>
          <note>
            Stockholm den 21 september 2017
          </note>
          <note>
            Justitiedepartementet
          </note>
          <note>
            Morgan Johansson (S)
          </note>
          <note>
            Enligt uppdrag
          </note>
          <note>
            Daniel Ström
          </note>
          <note>
            Rättschef
          </note>
          <note>
            § 7 Anmälan om granskningsrapport
          </note>
          <note>
            Tredje vice talmannen anmälde att följande granskningsrapport
            hade kommit in från Riksrevisionen och överlämnats till utbildningsutskottet:
          </note>
          <note>
            RIR 2017:18 Karriärstegsreformen och Lärarlönelyftet – högre
            lön men sämre sammanhållning
          </note>
          <note>
            § 8 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2017/18:7 till konstitutionsutskottet
          </note>
          <note>
            2017/18:12 till socialutskottet
          </note>
          <note>
            2017/18:16 till skatteutskottet
          </note>
          <note>
            Motioner
          </note>
          <note>
            2017/18:113 och 115 till konstitutionsutskottet
          </note>
          <note>
            2017/18:114 och 120 till socialförsäkringsutskottet
          </note>
          <note>
            2017/18:118 och 119 till socialförsäkringsutskottet
          </note>
          <note>
            2017/18:22 till socialutskottet
          </note>
          <note>
            § 9 Riksrevisionens rapport om svenska myndigheters beredskap
            inför brexit-omröstningen
          </note>
          <note>
            Finansutskottets betänkande 2017/18:FiU12
          </note>
          <note>
            Riksrevisionens rapport om svenska myndigheters beredskap inför
            brexit-omröstningen (skr. 2016/17:168)
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under § 16.)
          </note>
          <note>
            § 10 Utvecklingen inom den kommunala sektorn
          </note>
          <note>
            Finansutskottets betänkande 2017/18:FiU8
          </note>
          <note>
            Utvecklingen inom den kommunala sektorn (skr. 2016/17:102)
          </note>
          <note>
            föredrogs.
          </note>
          <note type="speaker">
            Anf. 1 JAN ERICSON (M):
          </note>
          <note>
            Fru talman, presidiet och de som eventuellt har gått upp lite
            tidigare för att titta på den här debatten på tv – god morgon!
            Jag vill redan nu meddela att jag kommer att överskrida anmäld
            talartid något.
          </note>
          <note>
            Fru talman! Världsekonomin befinner sig just nu i en stark högkonjunktur,
            och Sverige har haft en stark konjunktur i flera år. Det betyder
            ökande skatteintäkter, vilket gynnar kommunsektorn. Man redovisade
            goda resultat för 2016, och inget tyder på att 2017 blir så mycket
            sämre.
          </note>
          <note>
            De svenska kommunerna och landstingen har nu haft en lång rad
            av år med goda överskott. Resultatet för kommunsektorn som helhet
            har varit positivt ända sedan 2004. Till och med under krisåren
            från 2009 och framåt redovisade kommunsektorn ett samlat överskott
            varje år. Detta berodde på Alliansens ansvarsfulla politik, som
            gjorde det möjligt att tillföra kommunerna stora extra tillskott
            under krisåren för att trygga välfärden. Att kommunerna slapp
            tillfälliga nedskärningar under dessa år har man stor glädje av
            i dag.
          </note>
          <note>
            Samtidigt finns det skäl att påminna om att högkonjunkturer aldrig
            varar för evigt. Det är i goda tider man ska rusta landet och
            kommunerna för att bli motståndskraftiga mot sämre tider. Här
            finns det anledning att vara mycket bekymrad. Jag ska göra fem
            nedslag i frågor jag som ser som centrala för kommunernas framtida
            ekonomi.
          </note>
          <note>
            Fru talman! För det första har vi trots högkonjunkturen stora
            obalanser i kommunernas ekonomi och växande beroende av statsbidrag.
          </note>
          <note>
            Man skulle ju kunna tro att kommunsektorn mitt under en stark
            högkonjunktur skulle redovisa betydligt större överskott än tidigare
            år. Men så ser det inte ut. Slutsatsen är att kommunerna helt
            enkelt använder de ökade skatteintäkterna för att bygga ut verksamhet
            och öka de löpande kostnaderna. Detta i sig är ett hot när konjunkturen
            vänder nedåt. Då har man byggt upp en kostnadsmassa som man sedan
            inte kan täcka med skatteintäkter och befintliga statsbidrag.
          </note>
          <note>
            SKL, Sveriges Kommuner och Landsting, redovisade i en rapport
            2016 hur det under Alliansens regeringstid rådde balans mellan
            skatteintäkter och utgifter för kommunsektorn och att kommunsektorn
            då också redovisade stabila överskott, även under krisåren. Men
            de senaste åren har obalanserna ökat. Utan ökade statsbidrag skulle
            man inte klara verksamheten, inte ens i dagens högkonjunktur.
          </note>
          <note>
            I längden kan man aldrig klara kommunernas ekonomi bara genom
            ständigt höjda statsbidrag. Staten har dessutom stora utmaningar
            med att finansiera ökade resurser till polis, försvar, infrastruktur
            och andra viktiga centrala samhällsfunktioner. Utrymmet att ständigt
            öka statsbidragen till kommunerna är begränsat.
          </note>
          <note>
            Grunden för en stark kommunal ekonomi är i stället att vi får
            fler före ­ tag och fler jobb i privat sektor. Det är dessa skattemedel
            som skapar alla resurser till välfärd och annan kommunal verksamhet.
            Att regeringen nu driver en politik som inte tar denna fråga på
            allvar är därför allvarligt.
          </note>
          <note>
            Det behövs också tydligare fokus på att kostnaderna i bidragssystemen
            ska minska och att vi ska få en bättre kontroll på migrationskostnaderna.
            Även där saknar vi handlingskraft från regeringens sida.
          </note>
          <note>
            Fru talman! För det andra har vi i dag en demografisk situation
            som kommer att medföra allt större resursbehov i framtiden.
          </note>
          <note>
            När både andelen unga och andelen äldre ökar framöver, samtidigt
            som vi ska hantera en omfattande migration, kommer samhällets
            kostnader för välfärden att öka. Om vi inte kan hantera det klokt
            kommer kraftiga skatte ­ höjningar att bli den enda lösningen.
            Det är ingen bra idé i ett land som redan har bland världens högsta
            skatter. Dessutom slår kommunalskatten, som vi vet, extra hårt
            mot dem med lägre inkomster.
          </note>
          <note>
            En väg för kommunerna att hantera stigande kostnader är att prioritera
            bättre. Är verkligen all annan kommunal verksamhet viktigare att
            satsa på än skolan och omsorgen, eller kan man prioritera bort
            mindre viktiga saker?
          </note>
          <note>
            Det är också en myt att kvaliteten i välfärden endast avgörs
            av hur mycket pengar man förbrukar. I en analys av tidningen Dagens
            Samhälle visade man nyligen att kvaliteten och nöjdheten inom
            äldreomsorg och hemtjänst helt saknade koppling till kostnadsnivån.
            Det var minst lika högt betyg till den verksamhet som bedrevs
            av kommunerna med lägst kostnad som av dem med högst kostnad.
          </note>
          <note>
            Det finns också intressanta analyser som visar att om alla kommuner
            skulle prestera lika bra på varje område som de bästa gör skulle
            man klara stora utbyggnader av välfärden utan skattehöjningar.
            Skulle man dessutom lyckas uppnå en årlig produktivitetstillväxt
            på en halv procentenhet skulle man faktiskt kunna finansiera hela
            den framtida välfärden utan skattehöjningar.
          </note>
          <note>
            Ett allvarligt hot mot effektiviseringar och produktivitetstillväxt
            är dock den hotande regleringen av vinster i välfärdsföretag.
            Den skulle direkt motverka just effektivisering och nytänkande
            inom välfärden, minska konkurrensen och på sikt medföra höjda
            skatter. I stället borde vi aktivt från politisk sida gynna framväxten
            av alternativ och mångfald inom välfärden. Det bidrar till en
            ökad kvalitet och ett förbättrat resursutnyttjande.
          </note>
          <note>
            Fru talman! För det tredje har vi bara sett början på kostnaderna
            för det stora asylmottagandet.
          </note>
          <note>
            En del kommuner – det gäller framför allt glesbygdskommuner och
            bruksorter – har varit mycket positiva till att ta emot många
            nyanlända för att fylla sina tomma hus och öka sin befolkning.
            Statsbidrag täcker kostna ­ derna i två år. Men nu växer oron
            i många av dessa kommuner i takt med att statsbidragen upphör
            och att kommunerna själva får ta över försörj ­ ningsansvaret
            samtidigt som man får växande kostnader inom exempelvis skola
            och socialtjänst. Vad kommer att hända med dessa kommuner om de
            nyanlända inte kan försörja sig själva? Det fanns ju en orsak
            till att det var gott om tomma bostäder – det fanns för få jobb
            att erbjuda, varför männi ­ skor flyttade från orten. Nu har man
            en utmaning att hantera den här situa ­ tionen.
          </note>
          <note>
            Fru talman! För det fjärde måste kommunerna få större frihet
            att göra sina egna prioriteringar.
          </note>
          <note>
            SKL har länge varnat för risken med en allt större andel riktade
            statsbidrag som inte alltid kan utnyttjas effektivt av kommunerna.
            Trots reger ­ ingens hållning att minska andelen riktade statsbidrag
            till förmån för generella statsbidrag har de i stället ökat. Från
            moderat sida vill vi se en förändring av detta. Vi vill också
            att syftet med riktade statsbidrag blir tydligare. Vi tror att
            kloka kommunpolitiker oftast vet bäst vad man behöver satsa mer
            på. Att regeringen nu ökar de generella statsbidragens andel något
            är välkommet, men det räcker inte.
          </note>
          <note>
            Fru talman! För det femte borde kommunsektorn oroa sig ordentligt
            för hur staten agerar i högkonjunktur.
          </note>
          <note>
            Staten är i praktiken den sista garanten för den svenska välfärden
            om kommunerna inte klarar sina åtaganden. Men då måste också staten
            samla i ladorna under goda tider för att kunna satsa i dåliga.
          </note>
          <note>
            När vi 2009 drabbades av finanskrisen på allvar hade Sverige
            ett bra utgångsläge. Vi hade en lägre arbetslöshet än i dag, vi
            hade större överskott i statsfinanserna än i dag och vi hade normala
            räntenivåer som gjorde det möjligt att med räntesänkningar stimulera
            ekonomin.
          </note>
          <note>
            I dag ser allt helt annorlunda ut. Vi har ett sämre utgångsläge
            om konjunkturen viker nedåt. De kraftfulla stimulanser av kommunsektorn
            som Alliansen hade resurser till finns inte på samma sätt i dag.
            Arbetslösheten är högre, överskotten i statsfinanserna är mindre
            och räntan ligger redan på rekordlåga nivåer. Till detta kommer
            att vi har en stor mängd nyanlända som behöver försörjning tills
            de förhoppningsvis kommer ut på arbetsmarknaden.
          </note>
          <note>
            Alliansen lotsade Sverige genom den djupaste globala krisen sedan
            1930-talet. Vi gjorde det på ett sätt som väckte respekt och beundran
            i omvärlden. Vi klarade statsfinanserna, skyddade välfärden och
            minskade statsskulden. Arbetslösheten höll sig också inom hyfsat
            hanterbara nivåer, betydligt lägre än genomsnittet i EU. Dagens
            regering åker däremot räkmacka under en mycket stark global högkonjunktur,
            men lyckas sämre med jobben än omvärlden.
          </note>
          <note>
            När Alliansen lämnade över regeringsmakten låg vi på 12:e plats
            i EU på listan över lägst arbetslöshet, och arbetslösheten låg
            hela 2,3 procent ­ enheter under genomsnittet i EU. I dag har
            Sverige halkat ned till 15:e plats, och vår arbetslöshet är nu
            inte längre mycket lägre än EU-genom ­ snittet. Andra länder har
            helt enkelt utnyttjat högkonjunkturens positiva effekter klokare
            än Sverige.
          </note>
          <note>
            Regeringen gasar när högkonjunkturen är stark. Det är sådant
            som skapar överhettning. Man slarvar bort högkonjunkturen genom
            att sprätta ut pengar till allt och alla i stället för att ta
            tag i de stora underliggande samhällsproblemen. Under mandatperiod
            en höjs dessutom skatten med 60 miljarder kronor, varav 88 procent
            slår mot jobb, tillväxt och sparande.
          </note>
          <note>
            Moderaterna menar att i stället för ökade bidrag och subventioner
            borde högkonjunkturen användas för att stärka de offentliga finanserna
            och samla i ladorna inför nästa lågkonjunktur. Dessutom borde
            vi genomföra långsiktiga reformer för bland annat integration,
            arbetsmarknad och välfärd. Det är helt centralt för att klara
            kommunernas ekonomi i framtiden.
          </note>
          <note>
            Fru talman! Låt mig slutligen nämna en helt annan fråga. Före
            sommaren gav regeringen besked om att man skjuter till 195 miljoner
            som stöd till kommuner där det bor asylsökande ungdomar som fyller
            18 år under asylprocessen, eller i vissa fall får sin ålder uppskriven.
            Tanken är god – med de extra pengarna vill man göra det möjligt
            för dessa ungdomar att bo kvar i kommunen och fortsätta sin skolgång
            i väntan på avgörandet i sina asylärenden. Det finns dock två
            allvarliga problem med bidraget.
          </note>
          <note>
            För det första pekar SKL på att fördelningen av pengarna baseras
            på vilken kommun som är formell vistelsekommun, utan att ta hänsyn
            till var ungdomen i verkligheten bor. Ett stort antal kommuner
            har ensamkommande unga placerade utanför den egna kommunen, och
            det gör att en kommun kan belastas med kostnader samtidigt som
            en annan kommun får bidraget. Regeringen borde lyssna på SKL som
            i stället har begärt att man ska fördela pengarna efter vilken
            kommun som verkligen har kostnaderna.
          </note>
          <note>
            Det andra problemet är att kommunerna saknar riktlinjer för hur
            det extra statsbidraget ska hanteras. I flera kommuner, bland
            annat min hemkommun Mark, har både kommunjurister och socialchefer
            ifrågasatt om det går att använda bidraget till angivet ändamål
            utan att det strider mot kommunallagens krav på likvärdig behandling
            av kommuninvånarna. En person som söker asyl som 18-åring hänvisas
            till ett asylboende och får dagersättning enligt reglerna för
            vuxna. För en person under 18 år gäller helt andra regler för
            boende, dagersättning och omsorg.
          </note>
          <note>
            Om man ska ge unga som fyllt 18 år samma villkor och förmåner
            som de haft tidigare betyder det att vissa 18-åringar får helt
            andra förmåner och rättigheter än andra ungdomar i samma ålder.
            Att ta sådana kollektiva beslut utan individuell prövning strider
            sannolikt mot flera lagar. Att inte regeringen gett några som
            helst riktlinjer till kommunerna hur man ska agera är oansvarigt.
            Nu agerar kommunerna olika, och ingen vet heller om man fattar
            lagliga beslut. Det är någonting som regeringen borde se över.
          </note>
          <note>
            Jag yrkar bifall till utskottets förslag och till våra reservationer.
          </note>
          <note type="speaker">
            Anf. 2 INGELA NYLUND WATZ (S):
          </note>
          <note>
            Fru talman! Jag vill börja med att yrka bifall till utskottets
            förslag i betänkandet och avslag på motionerna som finns i densamma.
          </note>
          <note>
            Den skandinaviska, generella välfärdsmodellen som vi känner den
            bygger på en god inkomsttrygghet när man är arbetslös och sjukskriven
            men också på välfärdstjänster som utbildning, vård och omsorg.
          </note>
          <note>
            I Sverige har vi valt att organisera stora delar av den nära
            välfärden – äldreomsorgen, grundskolan och gymnasieutbildningen,
            handikappomsorgen, förskola och försörjningsstöd – som ett kommunalt
            ansvar. Den välfärd som människor har kontakt med dagligen är
            den som bedrivs runt om i våra kommuner och landsting.
          </note>
          <note>
            Kommunsektorns samlade utgifter uppgick 2016 till 979 miljarder.
            Det är nästan lika mycket som hela statsbudgeten som omsluter
            ca 1 000 miljarder.
          </note>
          <note>
            Det visar hur viktig kommunsektorn är sett både till omsättningen
            och till verksamheten. Kommunsektorn svarar för ungefär en fjärdedel
            av bnp, hälften av den offentliga sektorns utgifter och en fjärdedel
            av sysselsättningen. Den kommunala sektorns skatteintäkter överstiger
            rejält den enskilt största skatteintäkten i statens budget. Av
            statens samlade budget utgör 185 miljarder generella och riktade
            statsbidrag till kommuner och landsting.
          </note>
          <note>
            Sammantaget har kommunsektorn redovisat positiva resultat under
            en längre period. År 2016 redovisade sektorn ett starkt resultat.
            Det genomsnittliga totala resultatet uppgick 2006–2015 till 16,4
            miljarder kronor per år, varav kommunkoncernerna stod för 16,1
            miljarder kronor. I stort sett alla kommuner och nästan alla landsting
            redovisade positiva resultat.
          </note>
          <note>
            Sedan 2014 har den kommunalt finansierade sysselsättningen ökat
            med omkring 100 000 personer. Samtidigt kan vi konstatera att
            kommunsek ­ torn som helhet står inför stora utmaningar. Den demografiska
            utveck ­ lingen med en växande befolkning och fler barn och äldre,
            som utgör grup ­ per där behovet av välfärdstjänster är högt,
            driver naturligtvis på kostna ­ derna i sektorn. Enligt SKL:s
            senaste ekonomirapport beräknas kostna ­ derna i kommunsektorn
            öka med 47 miljarder kronor mer än intäkterna fram till 2020.
            Det motsvarar en skattehöjning på 2,10 kronor.
          </note>
          <note>
            Det kommunala skatteunderlaget förväntas inte öka skatteinkomsterna
            i samma utsträckning som kommunsektorns utgifter växer. För att
            motverka kommunala skattehöjningar och nedskärningar inom välfärden
            kommer det därför att behövas statliga tillskott till kommunsektorn
            de kommande åren. Detta är nödvändigt för att ge kommunsektorn
            förutsättningar att utveckla välfärden utifrån lokala förutsättningar
            och behov och för att den ska ha bättre förutsättningar att möta
            de utmaningar som den ställs inför i framtiden.
          </note>
          <note>
            Fru talman! Sett i det ljuset kan man med fog instämma i utskottets
            bedömning att de 10 miljarder kronor som riksdagen beslutade att
            tillföra de generella statsbidragen hösten 2015 var ett mycket
            viktigt tillskott till kommunsektorn.
          </note>
          <note>
            En väl utformad gemensamt finansierad generell välfärd främjar
            en god ekonomisk utveckling samtidigt som den jämnar ut livsvillkoren
            och bidrar till ökad jämställdhet. Den generella välfärden är
            en helt central roll i den svenska modellen. En väl utbyggd barn-
            och äldreomsorg av god kvalitet är central för kvinnors livsvillkor.
          </note>
          <note>
            Det är av vikt att följa utvecklingen av de offentliga finansernas
            hållbarhet och utvecklingen i den kommunala sektorn men också
            att föra en politik som ger kommuner och landsting möjlighet att
            utföra sitt uppdrag att skapa välfärd som fördelas efter behov.
          </note>
          <note>
            Statsbidragen till kommuner och landsting är ett stort och viktigt
            tillskott för att Berit ska få sin äldreomsorg och kunna känna
            sig trygg på ålderns höst och för att Pelle och Lisa ska kunna
            klara av skolan.
          </note>
          <note>
            Fru talman! Välfärden i kommuner och landsting påverkar människors
            vardag konkret och direkt. Den skapar trygghet i ålderdomen, ger
            livschanser i ungdomen och ökar människors frihet och förutsättningar
            till ett rikt och meningsfullt liv.
          </note>
          <note>
            I en värld som är stadd i ständig förändring spelar en stark
            och jämlik välfärd roll för att man ska kunna utvecklas och våga
            möta det enda vi med säkerhet vet, att morgondagen ser helt annorlunda
            ut än dagen.
          </note>
          <note type="speaker">
            Anf. 3 JAN ERICSON (M) replik:
          </note>
          <note>
            Fru talman! Först ska jag förtydliga lite om våra reservationer:
            Vi yrkar bifall till reservation nr 1. Vi står bakom övriga reservationer,
            men för tids vinnande yrkar vi inte bifall till dem.
          </note>
          <note>
            Ingela Nylund Watz säger i sitt anförande att hon inte ser någon
            möjlighet för kommunerna att öka sina skatteintäkter nämnvärt
            framöver, utan att man i stället kommer att behöva ökade statsbidrag
            för att finansiera ökade kostnader i välfärden.
          </note>
          <note>
            Jag tycker att det är en defensiv ingång från ett regeringsparti
            att konstatera att man inte kan öka skatteintäkterna i kommunerna.
            Självklart kan man göra det. Det borde vara regeringens främsta
            uppgift att föra en politik som gör att det skapas fler företag
            och fler jobb i privat sektor som kan finansiera den offentliga
            sektorn. Men detta verkar Ingela Nylund Watz redan ha gett upp,
            vilket bekymrar mig mycket.
          </note>
          <note>
            Hur tänker sig Ingela Nylund Watz att staten ska klara av att
            ständigt öka statsbidragen till kommunerna samtidigt som vi vet
            att vi är överens om att vi måste satsa stora extra pengar på
            försvaret, polisen, infrastrukturen och så vidare? Varifrån tänker
            sig Ingela Nylund Watz att alla dessa pengar ska komma om konjunkturen
            viker nedåt?
          </note>
          <note type="speaker">
            Anf. 4 INGELA NYLUND WATZ (S) replik:
          </note>
          <note>
            Fru talman! Jag yrkar avslag på nämnda motion.
          </note>
          <note>
            När det handlar om kommunsektorns långsiktiga utveckling vet
            vi att det totalt sett ser ut som att det kommer att finnas problem
            för kommuner ­ na att generellt höja skatteintäkterna nämnvärt.
            Det finns säkert kommuner som kommer att kunna göra det, men det
            finns å andra sidan kommuner som inte kommer att klara detta.
            Den grundläggande förutsättningen för att skatteintäkterna ska
            öka rejält i kommunerna är att vi får fler människor i arbete.
          </note>
          <note>
            Här har vi lite olika syn på hur det ska gå till. Jag tror för
            egen del på de omfattande investeringar som staten nu gör genom
            statsbudgeten i form av kunskapslyft och enklare vägar att komma
            in på arbetsmarknaden genom att vi sammanför olika typer av arbetsmarknadspolitiska
            åtgärder till en enda som gör det lättare för företagen att komma
            i kontakt med Arbetsförmedlingen och matcha personal in till sina
            företag. Vi utvidgar växa-stödet och genomför en lång rad insatser
            för att fler människor ska komma i arbete, och detta är den grundläggande
            förutsättningen för att kommunerna ska ha en möjlighet att finansiera
            den välfärd som vi vet kommer att behöva byggas ut.
          </note>
          <note>
            Jag och vi tror inte på den väg som tidigare har prövats av den
            borgerliga regeringen med stora ofinansierade skattesänkningar
            som innebar att vi i den här regeringen för tredje gången i rad
            har varit tvungna att sanera statsfinanserna efter en borgerlig
            regering. Vi tror inte att sänkta löner nämnvärt kommer att bidra
            till att se till att kommunerna får en starkare och solidare grund
            att stå på. Det handlar helt enkelt om ett vägval.
          </note>
          <note type="speaker">
            Anf. 5 JAN ERICSON (M) replik:
          </note>
          <note>
            Fru talman! Det är alltid lika roligt att höra Socialdemokraterna
            köra sitt nya mantra: att ni har sanerat statsfinanserna efter
            Alliansen. Det är ren bluff som ni försöker att trumma in i svenska
            folket.
          </note>
          <note>
            Det vi gjorde under Alliansens tid var att vi skyddade statsfinanserna
            under den djupaste krisen sedan 1930-talet. Trots detta sänkte
            vi statsskulden. Det tycker jag att vi ska få lite kredd för.
            Det första året, tror jag att det var, sa Magdalena Andersson
            ofta att Alliansen hade skött finanserna väldigt bra. Sedan har
            ni bytt fot lite grann, och nu försöker ni i stället att sprida
            en bild av att vi misskötte statsfinanserna under allianstiden,
            vilket ju är en total bluff. Hela den samlade ekonomikåren både
            i Sverige och utomlands har gett Sverige oerhört mycket beröm
            för hur vi hanterade finanskrisen och att vi klarade statsfinanserna.
            Så försök inte med det mer; vi är trötta på att höra detta nu!
          </note>
          <note>
            Jag tycker att diskussionen om fler i arbete och hur man kommer
            dit är den stora viktiga politiska stridsfrågan. Vi tror att starka
            företag och ett rimligt skattetryck gör att det skapas fler jobb
            i privat sektor, medan Ingela Nylund Watz fortfarande tror att
            de gamla socialdemokratiska modellerna från förr där staten ska
            in och pilla i en massa detaljer och försöka skapa konstgjorda
            jobb är det som ska rädda skatteintäkterna i våra kommuner. Jag
            tror inte ett ögonblick på det.
          </note>
          <note>
            Jag tror framför allt inte på att staten kommer att ha utrymme
            för att hela tiden öka statsbidragen, framför allt inte om konjunkturen
            vänder ne ­ dåt. Då kommer vi att ha andra saker som vi måste
            lägga pengar på, framför allt i våra transfereringssystem. Då
            kommer det inte att finnas några pengar till kommunerna. Om inte
            kommunerna kan bygga upp sin egen skattekraft genom att få fler
            invånare och fler människor i arbete kommer vi aldrig att klara
            välfärden.
          </note>
          <note type="speaker">
            Anf. 6 INGELA NYLUND WATZ (S) replik:
          </note>
          <note>
            Fru talman! Vi är helt överens, Jan Ericson, om att det är grundläggande
            för kommunernas ekonomiska förutsättningar i framtiden att vi
            får fler människor i arbete. På vilket sätt vi ska ordna detta
            har vi dock helt olika uppfattningar om.
          </note>
          <note>
            Jag kan hålla med Magdalena Andersson om att den förra, borgerliga
            regeringen i inledningen av sitt ledarskap av Sverige gjorde en
            del bra insatser för att skydda den svenska ekonomin i en lågkonjunktur.
            Men sedan släppte man på krona-för-krona-principen och började
            genomföra stora ofinansierade skattesänkningar som ledde till
            att man för tredje gången av tre möjliga lämnade efter sig ett
            budgetunderskott på 61 miljarder kronor.
          </note>
          <note>
            Detta har vi nu tagit itu med. Vi har vänt statens finanser.
            Vi har nu en så pass stark ekonomi att vi både kan b etala av
            på statsskulden med 40 miljarder och genomföra reformer för att
            stärka välfärden, jobbskapandet i landet, tryggheten och polisens
            möjligheter att beivra brott med 40 miljarder.
          </note>
          <note>
            Så bygger man landet. Så investerar man för fler jobb. Man gör
            det inte genom ofinansierade skattesänkningar och genom att skapa
            en låglönemarknad i Sverige.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 16.)
          </note>
          <note>
            § 11 Vissa frågor om läkemedelsregistret
          </note>
          <note>
            Socialutskottets betänkande 2017/18:SoU2
          </note>
          <note>
            Vissa frågor om läkemedelsregistret (prop. 2016/17:145)
          </note>
          <note>
            föredrogs.
          </note>
          <note type="speaker">
            Anf. 7 ANNA-LENA SÖRENSON (S):
          </note>
          <note>
            Fru talman! I dag ska vi debattera socialutskottets betänkande
            2017/18:SoU2 Vissa frågor om läkemedelsregistret . I betänkandet
            behandlas regeringens proposition med samma namn samt en följdmotion.
          </note>
          <note>
            Propositionen innehåller förslag som innebär att det läkemedelsregister
            som i dag innehas av Socialstyrelsen bättre ska kunna användas
            för att följa upp effekter av olika läkemedel.
          </note>
          <note>
            Regeringen föreslår i propositionen att lagen om receptregister
            ändras så att personuppgifter i detta register får behandlas om
            det är nödvändigt för registrering och redovisning till Socialstyrelsen
            även när det gäller uppgifter för uppföljning, utvärdering och
            kvalitetssäkring inom hälso- och sjukvårdsområdet.
          </note>
          <note>
            Regeringen föreslår också att förskrivningsorsak ska få rapporteras
            till Socialstyrelsens läkemedelsregister för registrering och
            redovisning. Detta registreras redan i dag av E-hälsomyndigheten,
            men enligt förslaget i propositionen ska förskrivningsorsaken
            i framtiden också omfattas av myndighetens uppgiftsskyldighet
            till Socialstyrelsen.
          </note>
          <note>
            De uppgifter som finns i läkemedelsregistret har liksom övriga
            hälsodataregister hos Socialstyrelsen ett mycket starkt skydd.
            Samtidigt är hälsodataregistren av stort värde för den medicinska
            forskningen i Sverige.
          </note>
          <note>
            Fru talman! I propositionen föreslås att läkemedelsregistret
            ska få användas för att följa upp enskilda läkemedels effekter,
            inklusive biverkningar. Syftet med att föra över uppgifter om
            förskrivningsorsak handlar också om att förbättra uppföljningen.
          </note>
          <note>
            Att bättre kunna följa upp hur ett läkemedel verkar och hur kostnadseffektivt
            det är kan bli ett mycket viktigt led vid introduktionen av nya
            och dyra läkemedel. Tandvårds- och läkemedelsförmånsverket skulle
            få större och bättre möjligheter att utvärdera nya läkemedel och
            att långsiktigt kunna följa kostnadseffektiviteten. Det skulle
            ge stora vinster för patienter, för samhället och för läkemedelsindustrin.
          </note>
          <note>
            Fru talman! Det behövs snabbare och bättre kunskaper om effekten
            av läkemedel i vårdens vardag. Annars finns det risk för att patienter
            inte får tillgång till verksamma och bra läkemedel. Det kan orsaka
            onödigt lidande och uteblivna hälsovinster för samhället och naturligtvis
            också stora kostnader.
          </note>
          <note>
            Läkemedelsverket skulle få ökade möjligheter att verka för en
            förbättrad läkemedelsanvändning och ökad patientsäkerhet om man
            får fler och bättre kunskaper om hur läkemedel verkar och om deras
            biverkningar.
          </note>
          <note>
            Socialstyrelsen i sin tur skulle kunna dra stor nytta av kunskaperna
            i sitt uppdrag när det gäller uppföljning och kvalitetssäkring
            av läkemedel, och en förändring enligt förslaget skulle innebära
            en mycket välkommen harmonisering av hälsodataregistren.
          </note>
          <note>
            Fru talman! Sammantaget är bedömningen att värdet av de föreslagna
            förändringarna är till så stor nytta för patienter och samhället
            att de väger tyngre än intrånget i den personliga integriteten.
            Skyddet i Socialstyrelsens hälsodataregister, ska tilläggas, är
            också mycket starkt. Ändringarna föreslås träda i kraft den 1
            januari 2018.
          </note>
          <note>
            Fru talman! Glädjande nog finns en stor enighet i utskottet om
            fördelarna i förslaget från regeringen. Men allianspartierna har
            med stöd av Sverigedemokraterna valt att driva igenom ett tillkännagivande
            om att reger ­ ingen ska fullfölja arbetet med en nationell samlad
            läkemedelslista.
          </note>
          <note>
            Vi socialdemokrater är överens med oppositionen om att det är
            av stor vikt att förbättra patientsäkerheten när det gäller läkemedelsbehandlingar
            och att arbetet med att ta fram en nationell samlad läkemedelslista
            ska fortskrida. Men samtidigt som en nationell samlad läkemedelslista
            inte har ett dugg att göra med förslaget om förändring i receptregistret
            är det enligt vår mening att slå in vidöppna dörrar att driva
            igenom ett tillkännagivande om detta när det är känt att arbete
            pågår i Regeringskansliet för att en samlad läkemedelslista ska
            komma till stånd.
          </note>
          <note>
            En lagrådsremiss är att vänta innan året är slut, och den bygger
            på den departementspromemoria som publicerades i december förra
            året och vars remisstid gick ut i april i år.
          </note>
          <note>
            E-hälsomyndigheten har fått ett uppdrag att göra en förstudie
            angående de mycket komplicerade tekniska förutsättningarna som
            ska möjliggöra en samlad läkemedelslista, och det pågår ett antal
            projekt inom ramen för den nationella läkemedelsstrategin som
            på olika sätt stöder en kommande na ­ tionell läkemedelslista.
            I det förslag till statsbudget som ligger på riksda ­ gens bord
            aviseras också medel för utvecklingsarbete med att ta fram en
            nationell läkemedelslista.
          </note>
          <note>
            Fru talman! Summa summarum är alltså ett tillkännagivande inte
            nödvändigt i det här sammanhanget.
          </note>
          <note>
            Jag yrkar bifall till utskottets förslag om regeringens proposition
            och bifall till vår reservation när det gäller utskottets förslag
            om en nationell läkemedelslista.
          </note>
          <note type="speaker">
            Anf. 8 JAN LINDHOLM (MP):
          </note>
          <note>
            Fru talman, åhörare, tittare och lyssnare! Den rödgröna feministiska
            regeringen arbetar, som ni numera allesammans vet, långsiktigt
            och målmedvetet för ett bättre Sverige. Den nyss lagda budgeten
            innehåller ett stort antal satsningar som jag tror gör att även
            den mest tveksamme numera inser att den här regeringen är väldigt
            bra för de flesta medborgare.
          </note>
          <note>
            Fru talman! Läkemedlen har med åren blivit alltmer potenta och
            kan därmed på ett ständigt bättre och effektivare sätt hjälpa
            patienter med deras problem. Ibland talar företrädare för läkemedelsindustrin
            till och med om helt individualiserade läkemedel som är anpassade
            för just den enskild a patienten. Så fantastiskt har det blivit
            med läkemedlens utveckling.
          </note>
          <note>
            Kunskapen om hur patienter använder läkemedel och hur de reagerar
            på dem blir allt viktigare för att den här utvecklingen ska kunna
            fortsätta. När det inte fungerar att samla upp den kunskapen kan
            man slås av att utvecklingen ibland springer ifrån lagstiftningen
            väldigt snabbt.
          </note>
          <note>
            I betänkandet från utskottet och SoU2 kan man läsa att en del
            av den information som var möjlig att hämta ur läkemedelsregistret
            och använda för uppföljning före 2005 stoppades när registret
            omvandlades till ett hälsodataregister. Det innebar, enligt betänkandet,
            att man inte längre kunde använda uppgifterna i registret för
            uppföljning, utvärdering och kvalitetssäkring. Motivet på den
            tiden var att den enskildes personliga integritet var i fara.
            Tänk, det är faktiskt bara tolv år sedan man motiverade en sådan
            lagändring på det sättet.
          </note>
          <note>
            I dag, när vi lever i skuggan av andra stora registerskandaler
            med risk för att uppgifter om rikets säkerhet eventuellt skulle
            ha kunnat komma i orätta händer, kan man tycka att det där argumentet
            inte var så tokigt.
          </note>
          <note>
            Men i dag är kraven annorlunda. Socialstyrelsens roll har förändrats
            med ett ökat fokus på just utvärdering, uppföljning och kvalitetssäkring
            och på att följa hur olika verksamheter fungerar. Därmed har behoven
            av underlag och kunskapsinhämtning förändrats.
          </note>
          <note>
            De uppgifter som registreras vid ett köp av ett receptbelagt
            läkemedel i läkemedelsregistret i dag är individens kön, ålder,
            folkbokföringsort och personnummer. Där noteras även vem som har
            förskrivit läkemedlet. Det som nu tillkommer med det här förslaget
            är att man också ska notera orsaken till förskrivningen, vilket
            naturligtvis underlättar för uppföljningen där man bland annat
            ska försöka kartlägga om läkemedlen används som det var tänkt
            när de godkändes. Det är väsentligt att de används till det som
            de är avsedda för.
          </note>
          <note>
            För att det här ska fungera krävs det en ändring i lagen om receptregister
            så att den information som finns där kan överföras till Socialstyrelsens
            läkemedelsregister. Det här bedöms i dagsläget inte innebära några
            större risker för integriteten. Den bedömningen gör man alltså
            i dag.
          </note>
          <note>
            Fru talman! Jag yrkar bifall till den delen av betänkandet.
          </note>
          <note>
            Men sedan kommer, precis som den förra talaren påpekade, kapitel
            två. I utskottet behandlar man även en följdmotion till propositionen
            med ett krav på att regeringen ska fullfölja arbetet med en samlad
            läkemedelslista. Som föregående talare sa har det egentligen inte
            någon koppling till det här förslaget, den här propositionen.
            Arbetet pågår för fullt, och en lagrådsremiss beräknas komma under
            hösten. Jag vill också påpeka att regeringen är minst lika angelägen
            som oppositionen om att det här arbetet snarast ska bli klart.
            Patientsäkerhetsfrågor prioriteras väldigt högt av den här reger
            ­ ingen.
          </note>
          <note>
            Fru talman! Ibland har tanken slagit mig att oppositionens företrädare
            i de olika utskotten kanske har en intern tävling om vem som kan
            skapa flest tillkännagivanden mot regeringen utan att egentligen
            reflektera över varför man gör det. När man missbrukar riksdagens
            olika instrument tappar de faktiskt i värde.
          </note>
          <note>
            Tillkännagivanden brukar i huvudsak användas när riksdagen anser
            att regeringen ska ta tag i något som regeringen inte arbetar
            med. Möjligen kan tillkännagivanden också användas i de fall då
            riksdagen anser att reger ­ ingen medvetet drar frågor i långbänk
            och visar ett ointresse för att egentligen föra en fråga till
            ett avgörande i kammaren.
          </note>
          <note>
            Men att i ett fall som det här, då man kan se att frågan faktiskt
            kommer till kammaren i närtid, föreslå att uttala ett tillkännagivande
            blir nästan som en demonstration utan innehåll. Jag kan förstå
            att motionen skrevs när den skrevs, men när man i betänkandet
            kan läsa att vi får en lagrådsremiss i närtid tycker jag att det
            är märkligt att man fullföljer tillkännagivandet. Jag tycker att
            det förminskar riksdagens egen roll i processen.
          </note>
          <note>
            Fru talman! Jag yrkar avslag på tillkännagivandet och bifall
            till reservationen.
          </note>
          <note type="speaker">
            Anf. 9 KARIN RÅGSJÖ (V):
          </note>
          <note>
            Fru talman! En nationell läkemedelslista vill vi alla ha. Så
            långt är vi överens. Om man tittar i regeringens budget ser man
            också att det finns en rejäl påse pengar till det. Men den diskussionen
            ska vi ta senare.
          </note>
          <note>
            Pågår det något arbete egentligen? Händer det någonting? Det
            verkar oppositionen vara tveksam till, trots att de har läst att
            något pågår. Och det gör det absolut. Jag tänker dra en snabb
            repetition.
          </note>
          <note>
            Det är bra att vi har tuffat på så här långt. Vi i Vänsterpartiet
            ställer oss självklart bakom regeringens förslag till lag om ändring
            i lagen om receptregister. Vi yrkar avslag på det förslag om tillkännagivande,
            ett av många, som den samlade högern har lagt fram. Ordet tillkännagivande
            har använts frekvent under den här mandatperioden. Det är väl
            bra att allt fler svenskar förstår innebörden av just det ordet,
            men om tillkännagivanden leder till någonting är en helt annan
            sak.
          </note>
          <note>
            ”Regeringens förslag innebär att personuppgifterna i receptregistret
            får behandlas om det är nödvändigt för registrering och redovisning
            till Socialstyrelsen även när det gäller uppgifter för uppföljning,
            utvärdering och kvalitetssäkring inom hälso- och sjukvårdsområdet
            samt att förskrivningsorsak ska få redovisas för ändamålet registrering
            och redovisning till Socialstyrelsen. Vidare ska E-hälsomyndighetens
            uppgiftsskyldighet mot Socialstyrelsen även omfatta uppgifter
            om förskrivningsorsak.” Det här är väldigt bra.
          </note>
          <note>
            Den nationella läkemedelslistan ska vara en gemensam källa för
            samlad information om patientens läkemedelsbehandling genom ett
            nytt personregister. Det behövs verkligen. Och det övergripande
            målet med registret är att bidra till ökad patientsäkerhet och
            samtidigt skydda personlig integritet från otillbörlig behandling
            av personuppgifter. De kan läcka ut på olika sätt. Det ska därför
            säkras upp.
          </note>
          <note>
            Ett viktigt syfte med registret är att underlätta för yrkesgrupper
            som ska arbeta med de här frågorna inom hälso- och sjukvården
            – apotekspersonal och så vidare. I dag finns uppgifterna på lite
            olika håll, och uppdelat på flera olika källor. Förutsättningarna
            för återkomst till de källorna varierar över landet, och det är
            beroende av i vilken lokal eller på vilket apotek man stiger in
            som patient. Det är liksom lite vilda västern över det hela. Det
            drabbar exempelvis äldre ganska hårt. Det är därför bra om den
            här listan kan komma till stånd.
          </note>
          <note>
            Som föregående talare har sagt skulle en nationell läkemedelslista
            förbättra förutsättningarna för uppföljning av läkemedelsanvändning.
            Man kan spåra och forska på ett annat sätt. Det är väldigt bra.
          </note>
          <note>
            Visionen för den nationella läkemedelsstrategin är att rätt läkemedelsanvändning
            leder till nytta för patienten men också för samhället. Det finns
            två spår i det här.
          </note>
          <note>
            Fyra nya aktiviteter har valts ut och inkluderas i handlingsplanen
            för 2017. Det gäller läkemedelsanvändning för barn, egenvård med
            fokus på receptfria läkemedel, förbättring av möjligheter till
            uppföljning av läkemedelsanvändning inom cancerområdet samt uppföljning
            av läkemedelsanvändning också för äldre. Det pågår alltså mycket
            arbete på området, på olika ställen. Och det här arbetet kommer
            att komma i mål.
          </note>
          <note>
            ”Utgångspunkten för förslaget är att förbättra patientsäkerheten”
            – det får man aldrig glömma – och ”att tillgodose patientens och
            hälso- och sjukvårdspersonalens behov av information om en patients
            läkemedelsbehandling.” När man stiger in på exempelvis en vårdcentral
            i dag kan läkaren där inte spåra vilken medicin man använder sig
            av. Det kan sluta olyckligt.
          </note>
          <note>
            ”Det övergripande målet med en nationell läkemedelslista är att
            skapa en samlad bild av en patients läkemedelsbehandling”, oavsett
            var i landet man bor och vem som hämtar ut läkemedlet.
          </note>
          <note>
            Jag tycker att vi har kommit långt i frågan. Det blir uppenbart
            när man tittar i papperen och ser vad som pågår. En mängd arbeten
            är på gång på olika myndigheter. Enligt uppgift från Socialdepartementet
            är ambitionen att det ska kunna beslutas om en lagrådsremiss under
            2017.
          </note>
          <note>
            Tillkännagivandet tycker jag är att slå in öppna dörrar. Det
            är ganska onödigt, en slags markering, ett slag i luften.
          </note>
          <note>
            Jag yrkar bifall till förslaget i propositionen och till reservationen
            från S, V och MP.
          </note>
          <note type="speaker">
            Anf. 10 JENNY PETERSSON (M):
          </note>
          <note>
            Fru talman! Vi är positiva till regeringens förslag om att ändamålen
            i lagen om receptregister ska ändras. Vi ställer oss bakom förslaget
            till lag om ändring i lagen om receptregister som kommer att träda
            i kraft den 1 januari 2018.
          </note>
          <note>
            Vi anser dock att det är otillräckligt. För att regeringens förslag
            ska kunna fungera i praktiken bör regeringen fullfölja eller åtminstone
            slutföra arbetet med en nationell samlad och gemensam läkemedelslista.
          </note>
          <note>
            Jag yrkar bifall till förslaget i betänkandet och avslag på reservationen.
          </note>
          <note>
            Vi har hört tidigare talare, bland annat Anna-Lena Sörenson,
            redogöra väl för vad lagändringen innebär. Jag kommer inte att
            upprepa det utan kommer att fokusera på tillkännagivandet till
            regeringen om att snarast fullfölja arbetet med att ta fram en
            nationell läkemedelslista. Förslaget om tillkännagivande finns
            i betänkandet.
          </note>
          <note>
            Jag kan upplysa Jan Lindholm från Miljöpartiet och Karin Rågsjö
            från Vänsterpartiet om varför vi tycker att det är viktigt och
            prioriterat att den kommer på plats. Det är ingen tävling, utan
            det är väldigt viktigt att den listan kommer på plats.
          </note>
          <note>
            Fru talman! Det är dags att ansvarig minister och Socialdepartementet
            levererar en nationell läkemedelslista. Det har nämligen gjorts
            ett gediget arbete, men tyvärr har material och remisser lett
            till att det har stannat upp och åker runt, runt i Socialdepartementets
            tombola. I den har regeringen tappat bort målet, som är en samlad
            bild av en patients läkemedelsbehand ling. Det behövs som sagt
            en samlad bild av patientens läkemedelsbehandling, oavsett var
            i landet patienten bor, har ordinerats eller hämtat ut läkemedel.
          </note>
          <note>
            Varför är det viktigt med en nationell läkemedelslista? Jo, en
            olämplig kombination av läkemedel kan leda till allvarliga konsekvenser
            för liv och hälsa. Det förekommer tyvärr.
          </note>
          <note>
            Information om olika läkemedelsbehandlingar måste hanteras på
            rätt sätt. En nationell läkemedelslista behövs för att förbättra
            patientsäkerheten och för att få en överblick av läkemedelsanvändningen.
          </note>
          <note>
            En nationellt samordnad läkemedelslista skulle också innebära
            en förbättring för alla yrkesgrupper som jobbar inom hälso- och
            sjukvården – läkare, sjuksköterskor – och inom hemsjukvård och
            äldreomsorg. I nuläget saknas möjlighet att få en gemensam bild
            av patientens läkemedelsbehandling.
          </note>
          <note>
            Fru talman! Majoriteten i riksdagens socialutskott vill som sagt
            att regeringen snarast fullföljer sitt arbete med att ta fram
            en nationell läkemedelslista. Regeringen bör också snarast återkomma
            med ett lagförslag till riksdagen. Utskottet föreslår att riksdagen
            uppmanar regeringen till det i ett tillkännagivande.
          </note>
          <note>
            De rödgröna partierna och regeringen vill dock dra i bromsarna.
            De är nöjda med tombolan som snurrar runt på Socialdepartementet.
          </note>
          <note>
            Det är inte rimligt att det ska ta så lång tid. I väntans tider
            riskeras patienternas säkerhet.
          </note>
          <note>
            Vårdens medarbetare efterfrågar en nationell läkemedelslista,
            inte om ett tag utan nu. Regeringen borde därför snarast slutföra
            arbetet med att ta fram en sådan. Det stämmer att remisstiden
            gick ut för ett tag sedan. Det har gått några månader.
          </note>
          <note>
            Det finns en bred politisk enighet om att det behövs en nationell
            läkemedelslista, framför allt för patienternas skull. Felaktig
            läkemedelsanvändning är en vanlig orsak till att patienter skadas
            i vården. Förutom det mänskliga lidande som drabbar patienten
            leder felaktig läkemedelsanvändning till betydande samhällskostnader.
            Svensk hälso- och sjukvård håller hög kvalitet, men samtidigt
            står vården inför problem och många utmaningar.
          </note>
          <note>
            Vi moderater vill som sagt stärka kvaliteten i den svenska hälso-
            och sjukvården. Det måste därför finnas en hög ambition med fokus
            på ökad patientsäkerhet. En nationell läkemedelslista behövs för
            att få en förbättring av patientsäkerheten. Därför går det inte,
            fru talman, att vänta på detta.
          </note>
          <note>
            (Applåder)
          </note>
          <note type="speaker">
            Anf. 11 ANNA-LENA SÖRENSON (S) replik:
          </note>
          <note>
            Fru talman! Det är bra att Jenny Petersson markerar att vi är
            överens om hur väsentlig en nationell läkemedelslista är för att
            garantera patientsäkerheten och öka den på många sätt. Men jag
            förstår inte riktigt varför oppositionen lägger fram detta tillkännagivande
            och vad mer som önskas. Jag undrar om de förstår komplexiteten
            i denna lagstiftning.
          </note>
          <note>
            Som vi tidigare har nämnt har en departementspromemoria remissbehandlats,
            vilket även står i betänkandet. Svaren kom in i april, och nu
            arbetar departementet med detta. Och som jag sa i mitt anförande
            har även andra uppdrag lagts ut för att få arbetet att gå framåt
            på olika sätt.
          </note>
          <note>
            De utredningar som hänvisas till i den motion som ligger till
            grund för tillkännagivandet höll helt enkelt inte måttet, och
            detta borde man känna till. Flera viktiga remissinstanser påpekade
            att det inte gick att lagstifta på detta sätt, för det skulle
            strida mot både grundlag och ett EU-direktiv som numera är en
            förordning. Detta väljer oppositionen att bortse från.
          </note>
          <note>
            Jag tror heller inte att oppositionen inser att de tekniska lösningarna
            inte finns till hands. Det som fanns i en tidigare utredning har
            förkastats av Sveriges Kommuner och Landsting. Regeringen har
            därför börjat om på nytt och gett E-hälsomyndigheten i uppdrag
            att ta fram förutsättningar för tekniska lösningar.
          </note>
          <note>
            Ska vi bortse från grundlagsbestämmelser, EU-förordningar och
            tekniska komplexiteter bara för att ni ska tjäna en politisk poäng?
            Som Jan Lindholm tidigare sa missbrukar ni faktiskt riksdagens
            verktyg.
          </note>
          <note type="speaker">
            Anf. 12 JENNY PETERSSON (M) replik:
          </note>
          <note>
            Fru talman! Jag kan inte instämma i Anna-Lena Sörensons påstående
            om att vi skulle missbruka riksdagens verktyg. Tvärtom är det
            oerhört viktigt att en nationell läkemedelslista kommer på plats.
          </note>
          <note>
            Varför gör vi detta? Jo, jag redovisade det i mitt inlägg: Det
            här är jätteviktigt. Det handlar om patientsäkerheten, och därför
            borde det ha varit på plats. Jag är som sagt orolig för att detta
            kommer att snurra runt i Socialdepartementets tombola.
          </note>
          <note>
            Tyvärr verkar arbetet ha stannat upp. Nu när Anna-Lena Sörenson
            hänvisar till olika remisser och annat blir jag dessutom väldigt
            orolig. Är vi inte överens om att det behövs en nationell läkemedelslista?
            Jag får bolla tillbaka frågan för jag trodde att vi var överens
            om att det är viktigt att den kommer på plats. I repliken låter
            det som att Anna-Lena Sörenson vill vänta med att få den nationella
            läkemedelslistan på plats.
          </note>
          <note type="speaker">
            Anf. 13 ANNA-LENA SÖRENSON (S) replik:
          </note>
          <note>
            Fru talman! Man hör som man vill ibland. Jag tror inte alls att
            det var vad jag sa, utan jag försökte förklara varför det blev
            nödvändigt att skicka ut en ny departementspromemoria och varför
            man inte kunde lagstifta direkt utifrån de utredningar som oppositionen
            hänvisar till i den motion som ligger till grund för tillkännagivandet.
            Detta är förklaringen. Det hela höll helt enkelt inte måttet.
          </note>
          <note>
            Man bortsåg från den lagstiftning som finns i vår grundlag, från
            en EU-förordning, som tidigare var ett direktiv, och från integritetsskyddslagstiftningen.
            Man var helt enkelt tvungen att göra om det här. En ny departementspromemoria
            skrevs, och den har varit ute på remiss. Punkt. Den behandlas
            just nu på departementet, och vi kan förvänta oss en lagrådsremiss
            i december. Vad mer är det oppositionen önskar?
          </note>
          <note>
            Det går heller inte att låtsas som om detta ska ske jättesnabbt
            när de tekniska förutsättningarna inte finns till hands. Då får
            Jenny Petersson i så fall tala om för mig om det är något jag
            inte känner till, och jag förmodar att inte heller E-hälsomyndigheten
            känner till hur det här ska kunna lösas med en quickfix.
          </note>
          <note type="speaker">
            Anf. 14 JENNY PETERSSON (M) replik:
          </note>
          <note>
            Fru talman! Vad vill vi? undrades det om. Riksdagens socialutskott
            vill att regeringen snarast fullföljer sitt arbete med att ta
            fram en nationell läkemedelslista. Regeringen bör återkomma till
            riksdagen med lagförslag om detta. Vi vill att det arbete som
            nu snurrar runt i Socialdepartementets tombola avslutas och att
            man levererar lagförslag om en nationell läkemedelslista.
          </note>
          <note>
            Varför? Jo, för patientsäkerhetens skull. Vi vill ha en förbättring
            av patientsäkerheten. Det är därför vi i socialutskottet lägger
            fram detta i Sveriges riksdag, och därför kommer vi att rösta
            om detta i Sveriges riksdag.
          </note>
          <note type="speaker">
            Anf. 15 KARIN RÅGSJÖ (V) replik:
          </note>
          <note>
            Fru talman! Nu kom ett nytt begrepp upp. Jenny Petersson talade
            om Socialdepartementets tombola. Det låter käckt.
          </note>
          <note>
            Vi är absolut överens om att det behövs en nationell läkemedelslista.
            Detta ställer sig alla partier bakom. Men precis som Anna-Lena
            Sörenson är jag lite nyfiken på hur man exakt ska få till detta.
            Förslaget kommer ju att komma. Det handlar om väldigt stora register
            som ska sammanföras, och det är komplext. Många aktörer är inbegripna.
            Allt ska funka. Vi måste ha en lagrådsremiss som inte skickas
            tillbaka.
          </note>
          <note>
            Vi i Vänsterpartiet sitter ju inte i regeringen och hade kunnat
            hoppa upp och säga att detta inte är vår business. Men om man
            tittar ordentligt på vad som pågår ser man att det är väldigt
            mycket. Det kommer att bli en läkemedelslista. Eftersom ni lägger
            fram detta tillkännagivande vill jag därför veta exakt vad som
            skulle ha gjorts för att det ska gå så här pronto.
          </note>
          <note>
            Man ska veta att det måste gå att garantera att olika saker inte
            läcker ut. Det handlar om människors integritet. Exakt vad skulle
            ha gjorts om det material som har tagits fram av utredningarna
            inte höll måttet? Vad skulle ha gjorts i nästa steg? Skulle man
            ändå ha tagit fram ett förslag och bollat ut det även om flera
            har sagt att det inte funkar? Ska vi jobba så? Jag trodde inte
            det. I så fall kan vi snacka om tombola.
          </note>
          <note type="speaker">
            Anf. 16 JENNY PETERSSON (M) replik:
          </note>
          <note>
            Fru talman! Socialdepartementets tombola handlar om många olika
            förslag som har snurrat runt under de år då de rödgröna har suttit
            vid reger ­ ingsmakten. Tyvärr har som sagt ingen vinst kommit
            ut. Det har inte kom ­ mit ut någon nationell läkemedelslista.
            Detta får tyvärr patienterna betala för.
          </note>
          <note>
            Det ställdes en fråga om vad som skulle ha kommit ut. Precis
            som vi skriver har det gjorts ett gediget arbete, och remisser
            har kommit in. Det hela har pågått länge. En kollega kommer senare
            i debatten att redogöra för detta i en liten antikrunda om hur
            det har gått till, varför den nationella läkemedelslistan är så
            viktigt och varför den måste komma på plats.
          </note>
          <note>
            Varför är detta viktigt? Jo, vi i Alliansen är väldigt måna om
            målet om en samlad bild av patientens läkemedelsbehandling, oavsett
            var i landet patienten bor, ordineras eller hämtar ut sitt recept.
            Därför, fru talman, lade vi fram denna motion, vilken sedan en
            majoritet i socialutskottet ställde sig bakom. Motionen har nu
            blivit ett tillkännagivande.
          </note>
          <note>
            Varför? Det är tyvärr så att kostnaderna för den enskilde och
            för samhället när det gäller läkemedel kan ge stora konsekvenser.
            Därför tycker vi att förslaget är så viktigt. Vi vill ha det på
            plats.
          </note>
          <note type="speaker">
            Anf. 17 KARIN RÅGSJÖ (V) replik:
          </note>
          <note>
            Fru talman! Det är ingen som motsätter sig, Jenny Petersson,
            att det ska tas fram en läkemedelslista. Men du låter påskina
            i din retorik att regeringen, med Vänsterpartiet vid sin sida,
            inte tycker att förslaget är så viktigt. Det är därför ni gör
            tillkännagivandet, det vill säga för att misskreditera. Det är
            så ni jobbar, om jag ska vara ärlig och göra en politisk analys
            av hur saker och ting går till.
          </note>
          <note>
            En så gigantisk reform som en gemensam läkemedelslista, från
            alla dessa register och med alla dessa aktörer, tar tid att sätta
            sig och fungera med grundlag och så vidare.
          </note>
          <note>
            Vad exakt, vilken myndighet, hur skulle det ha gått till att
            få reformen att fungera snabbare? Det är intressant. Ert tillkännagivande
            är tunt som is i maj. Det är intressant med de tillkännagivanden,
            misstroendeförklaringar, whatever som ni sysslar med. Jag skulle
            vilja veta exakt vad som skulle ha gjorts. Tänk om ni hade skrivit
            det, inte bara några ynka rader utan i stället fyra sidor så att
            vi hade fattat.
          </note>
          <note type="speaker">
            Anf. 18 JENNY PETERSSON (M) replik:
          </note>
          <note>
            Fru talman! Det kan ta lite tid, säger Karin Rågsjö. Det verkar
            som att Karin Rågsjö är mycket nöjd med det långsamma arbetet
            och tombolan på Socialdepartementet.
          </note>
          <note>
            Där är skillnaden. Vi är inte nöjda. Det är därför vi skrev motionen,
            och det är därför vi gör tillkännagivandet om en nationell läkemedelslista.
          </note>
          <note type="speaker">
            Anf. 19 CARINA STÅHL HERRSTEDT (SD):
          </note>
          <note>
            Fru talman! Självfallet är det viktigt att den personliga integriteten
            skyddas, speciellt när det handlar om uppgifter om hälsa, sjukdom
            och vård. Vi menar dock att det är viktigt både på ett personligt
            plan och ur ett samhällsperspektiv att en nationell läkemedelslista
            kommer på plats snarast.
          </note>
          <note>
            Regeringens förslag som ligger på bordet är bra, och innehållet
            har redan redogjorts för. Även jag kommer att fokusera på frågan
            om en nationell läkemedelslista. Jag kommer att hålla mig kort
            så att ni inte råkar ut för en av mina hostattacker.
          </note>
          <note>
            Varje läkemedelsordination finns dokumenterad på recept. Men
            varken recepten eller ordinationerna finns samordnade mellan olika
            vårdgivare. Det innebär att när en läkare skriver ut ett recept
            kan han eller hon inte se vilka övriga läkemedel som patienten
            använder. Det finns inget rapporteringssystem för hur den totala
            läkemedelslistan ser ut.
          </note>
          <note>
            Det finns i dag, tyvärr, alltför många personer som är felmedicinerade.
            De kanske tar för få tabletter, för många tabletter eller tar
            tabletter som över huvud taget inte borde kombineras eller som
            motverkar varandra om de kombineras. Därför menar vi att en nationell
            läkemedelslista bör komma till stånd så fort som möjligt. Jag
            vet att arbetet är på gång, men folk lider under tiden. Arbetet
            måste skyndas på.
          </note>
          <note>
            Fru talman! Jag pratade i förra veckan med en man som hade råkat
            ut för dessa problem. Han hade haft problem under många år. De
            senaste åren hade han blivit yr. Han ramlade, och ambulans fick
            tillkallas eftersom hans fru inte kunde lyfta upp honom. Han åkte
            ett flertal gånger till sjukhuset. De tittade på honom, men de
            kunde inte hitta något fel. Nu har detta hänt så många gånger
            att han har slutat ringa efter ambulans utan ligger kvar tills
            han får hjälp. Nu senast hade han legat från åtta på kvällen till
            fyra dagen efter, då släktingar kunde komma och hjälpa honom.
          </note>
          <note>
            Först nu har mannen träffat en läkare som vill se hans samlade
            intag av läkemedel. Mannen har haft problem under en längre tid
            med olika sjukdomar – hjärtat, dålig rygg. Medicineringen har
            byggts på, och han tror att han behöver alla mediciner. Ett sådant
            förfarande tar både tid och resurser från en redan hårt belastad
            sjukvård. Därför måste vi få reformen till stånd så fort som möjligt.
          </note>
          <note>
            I övrigt tycker jag att det liggande förslaget är mycket bra.
            Vi verkar vara överens. Det är väl klart att det är en mycket
            bra fråga att lyfta upp och debattera.
          </note>
          <note>
            Fru talman! Jag yrkar bifall till förslaget i betänkandet.
          </note>
          <note type="speaker">
            Anf. 20 ANDERS W JONSSON (C):
          </note>
          <note>
            Fru talman! Det är med glädje som jag yrkar bifall till förslaget
            i utskottets betänkande.
          </note>
          <note>
            Det handlar om två saker. Framför allt är det ett bra lagförslag.
            Det är ett bra lagförslag, inte minst beroende på att det återigen
            var alliansreger ­ ingen som tillsatte en utredning och som tog
            fram ett förslag som vi i dag kan fatta beslut om i riksdagen.
          </note>
          <note>
            Så har det varit under mandatperioden. Så fort det finns skarpa
            förslag inom socialutskottets beredningsområde, som faktiskt förbättrar
            situatio ­ nen i den svenska sjukvården, härrör de från utredningar
            och förberedelse ­ arbete från alliansregeringens tid. Det är
            bra att den nuvarande reger ­ ingen förvaltar och tar reda på
            våra bra förslag, men problemet är att vi nu är inne i slutfasen
            på den här mandatperioden och att oerhört få förslag har kommit
            från den här regeringens sida där regeringen själv har varit upp
            ­ hovsman.
          </note>
          <note>
            Jag ska inte gå igenom detaljerna i lagförslaget, men det är
            en viktig pusselbit att kunna följa upp hur vi använder läkemedel
            i Sverige i fråga om biverkningar och annat. Det är ett viktigt
            lagförslag som vi i eftermiddag ska besluta om.
          </note>
          <note>
            Sedan kommer diskussionen om läkemedelslista. Vi vet att en av
            de viktigaste orsakerna bakom många av de patientskador som vi
            ser i den svenska sjukvården handlar om felbehandling med läkemedel.
            Det finns många olika orsaker till detta, men en av de viktiga
            orsakerna är att en läkare i dag inte har möjlighet att se vad
            en annan läkare har skrivit ut för läkemedel.
          </note>
          <note>
            Vi har fått höra från talarstolen att inte minst när en äldre
            patient går till en ny läkare på en annan hälsocentral eller på
            sjukhuset har den läkaren inte tillgång till den fullständiga
            informationen om vad patienten står på för mediciner. Det är det
            som leder till att doktor B skriver ut ett läkemedel som har motsatt
            effekt mot vad doktor A har skrivit ut. Men det får också andra
            svåra konsekvenser. Inte minst de människor som är fast i ett
            narkotikaberoende har i dag stora möjligheter att shoppa runt
            bland olika läkare och få utskrivet beroendeframkallande läkemedel
            gång på gång utan att det finns någon möjlighet att följa upp.
            Sedan finns fallet med den patient som kommer in medvetslös till
            akutmottagningen, och på akutmottagningen står man handfallen
            och vet inte vilka läkemedel som patienten står på. Det är oerhört
            angeläget att få fram läkemedelslistan.
          </note>
          <note>
            Då kommer den stora frågan: Behövs det verkligen ett tillkännagivande
            från riksdagen? Ja, jag menar att det behövs. Detta är inte en
            ny fråga.
          </note>
          <note>
            Det kom en ny patientdatalag – 2007 eller möjligtvis 2008. Redan
            då drog man igång arbetet med att försöka ta fram det vi i dag
            kallar en natio ­ nell läkemedelslista. Barbro Westerholm kommer
            senare att redovisa att inte ens det var startskottet. Det är
            något man har hållit på med inte bara ett decennium utan längre.
          </note>
          <note>
            Varför lyckas inte Regeringskansliet lägga fram ett lagförslag?
            Alliansregeringen lyckades inte, och vi är inte alls säkra på
            att den här reger ­ ingen kommer att lyckas. Det beror inte på
            att det är ett tekniskt komplicerat problem, att det är fråga
            om ett gigantiskt register eller sådana saker. Det beror på att
            i fråga om en nationell läkemedelslista står två vitala politiska
            intressen mot varandra: å ena sidan integriteten och å andra sidan
            patientsäkerheten. Det gör att försök att ta fram en nationell
            läkemedelslista gång på gång har fastnat i Regeringskansliet.
            Socialdepartementet säger att patientsäkerheten är det viktigaste.
            Justitiedepartementet säger att integriteten är det viktigaste.
            Hittills har det tyvärr varit de som förespråkar integriteten
            som har gått segrande ur striden.
          </note>
          <note>
            Det är just därför, herr talman, det är så viktigt att få det
            vi förhoppningsvis får nu: ett tillkännagivande från Sveriges
            riksdag där vi sätter tryck på Regeringskansliet, där vi säger
            att vi i kammaren vill ha det här förslaget på plats. Det handlar
            inte om att det finns någon illvilja på Socialdepartementet eller
            att det statsrådet inte klarar av att ta fram det här arbetet.
            Det handlar om en konflikt mellan två genuint viktiga intressen.
            Då är det viktigt, herr talman, att vi i dag får ett beslut där
            Sveriges riksdag säger att nu är det dags, att det politiska trycket
            är starkt för att Regeringskansliet i avvägningen mellan integritet
            och patientsäkerhet ska säga att patientsäkerheten – att rädda
            liv – är det viktigaste.
          </note>
          <note>
            Jag yrkar bifall till utskottets förslag.
          </note>
          <note>
            (Applåder)
          </note>
          <note type="speaker">
            Anf. 21 ANNA-LENA SÖRENSON (S) replik:
          </note>
          <note>
            Herr talman! Anders W Jonsson har många starka sidor. Blygsamhet
            är inte en av dem. Det mesta av det goda som har hänt här i världen
            skedde tydligen under den borgerliga regeringen. Det finns nog
            olika meningar om det.
          </note>
          <note>
            Anders W Jonsson beskrev de konsekvenser som vi ser av att förskrivarna
            inte har samlad information. Man kan tillägga att patientens delaktighet
            kommer på skam när vi inte har möjligheten att ha en samlad läkemedelslista.
            Där är vi överens; vi är överens om att det här ska fram och att
            det är viktigt och väsentligt.
          </note>
          <note>
            Anders W Jonsson säger också att det här har man hållit på med
            i decennier. Återigen: Under den här guldåldern när Centerpartiet
            var med och regerade Sverige, varför gjorde man inte mer? Man
            tillsatte de här utredningarna – ja, det gjorde man, men de tog
            inte tillräcklig hänsyn till de lagar vi har att förhålla oss
            till.
          </note>
          <note>
            Anders W Jonsson tar sig sedan an att kritisera de lagarna när
            det gäller den personliga integriteten. Det kan man göra, men
            – rätta mig om jag har fel – har inte Centerpartiet också suttit
            med och beslutat i Sveriges riksdag om just dessa lagar?
          </note>
          <note>
            Vi pratar inte om vilka lagar som helst; vi pratar om grundlagar,
            som vi inte ändrar med ett riksdagsbeslut. Vi pratar om EU-förordningar,
            som också är svåra att ändra. Bryter vi mot dem släpas vi dessutom
            till EU-domstolen. Är det vad oppositionen ser framför sig?
          </note>
          <note>
            Frågan kvarstår: Vad exakt är det oppositionen vill att Sveriges
            riksdag ska ge ett tillkännagivande om, när skulle vi i så fall
            få fram det – som redan är på gång – och vad exakt är det som
            ska göras av regeringen som inte redan är gjort?
          </note>
          <note type="speaker">
            Anf. 22 ANDERS W JONSSON (C) replik:
          </note>
          <note>
            Herr talman! Anna-Lena Sörenson tar upp två ganska intressanta
            frågeställningar.
          </note>
          <note>
            Den första är huruvida jag är av den blygsamma sorten eller inte.
            Det jag konstaterade var att av alla de skarpa lagförslag som
            vi i socialutskottet haft att behandla från 2014 fram till i dag
            är merparten sådant som kommer från utredningar som tillsattes
            under alliansregeringens tid. Det tycker vi förstås är bra, men
            det som bekymrar mig är att det nu har gått nästan en hel mandatperiod
            och vi inte har fått ett enda skarpt lagförslag kommet av att
            regeringen har enats om att tillsätta en utredning för att processa
            detta. Sjukvården står inför jättestora utmaningar, men det är
            helt tomt på skarpa initiativ. Då är det ju bra att alliansregeringen
            var aktiv i att plocka fram lagförslag så att vi har haft någonting
            att göra i socialutskottet. Men vi skulle ha behövt fler skarpa
            förslag från regeringssidan. Man kan kalla det blygsamhet eller
            inte, men det var en produktiv tid. Det kan man objektivt se genom
            att titta på de propositioner vi har. Var kommer de egentligen
            ifrån?
          </note>
          <note>
            Den andra frågeställningen är varför det behövs ett tillkännagivande
            och vad exakt vi vill att riksdagen ska göra. Jag säger – det
            sa jag i talarstolen också – att det här har varit en komplicerad
            fråga, just beroende på att det är två vitala politiska intressen
            som står mot varandra.
          </note>
          <note>
            Alliansregeringen tog fram förslaget till patientdatalag som
            beslutades 2007 och kom igång 2008. Redan där fanns det tankar
            på det här. Men sedan gick det i stå under våra år, och det har
            faktiskt varit problem även nu. Vi vet att Regeringskansliet har
            haft stora bekymmer, och det handlar om att det är två viktiga
            intressen som står mot varandra.
          </note>
          <note>
            Orsaken till att vi vill ha ett tillkännagivande är att sätta
            politisk press. Det hade jag hoppats att vi skulle kunna göra
            tillsammans.
          </note>
          <note type="speaker">
            Anf. 23 ANNA-LENA SÖRENSON (S) replik:
          </note>
          <note>
            Herr talman! Att vi har kontinuitet över olika regeringar och
            genom decennierna när det gäller synen på hälso ‑ och sjukvården
            och patientsäkerheten ska vi väl välkomna och tycka är bra. Så
            är det – i de flesta frågor har vi samma värdegrund och tycker
            ungefär samma sak. Det är snarare om hur det här ska genomföras
            och lite grann i marginalen som vi står här och träter.
          </note>
          <note>
            Därför tycker jag att det är anmärkningsvärt att man lägger fram
            ett tillkännagivande när man vet att det här förslaget praktiskt
            taget ligger på regeringens bord. Det kommer en lagrådsremiss
            i december. Vad mer är det man vill?
          </note>
          <note>
            Tycker Anders W Jonsson verkligen att man ska bortse från grundlagar,
            att man ska bortse från vad EU-förordningar säger, bara lägga
            dem på hyllan och på något vis trivialisera och förenkla någonting
            som är väldigt komplext?
          </note>
          <note>
            Anders W Jonsson nämner över huvud taget inte den tekniska komplexiteten.
            Sveriges Kommuner och Landsting har förkastat den nod som man
            tänkte sig att bygga det tekniska systemet på och börjat om från
            början, för den noden hade skapat väldiga problem när det gäller
            lagstiftningen. Vi kan kanske tillsammans påverka våra kamrater
            i kommuner och landsting och skynda på det arbetet, som behövs
            för att kommunsektorn och landstingssektorn ska göra sitt arbete
            när det gäller det här.
          </note>
          <note type="speaker">
            Anf. 24 ANDERS W JONSSON (C) replik:
          </note>
          <note>
            Herr talman! Då blir det märkligt att Socialdemokraterna och
            vänsterpartierna inte kan ställa upp på det här förslaget till
            tillkännagivande. Ett tillkännagivande är ingenting annat än att
            riksdagen säger att här vill vi ha ett lagförslag så fort det
            går. Om det är så att det levereras ett lagförslag på riksdagens
            bord i december är ju tillkännagivandet tillgodosett.
          </note>
          <note>
            Orsaken till att vi tycker att tillkännagivandet är viktigt är
            att vi vet från vår tid i Regeringskansliet att den här processen
            inte är enkel. Det beror på att Justitiedepartementet kommer att
            göra det man kan för att hitta integritetsskäl till att det här
            inte ska läggas fram medan Socialdepartementet kommer att driva
            på för patientsäkerheten.
          </note>
          <note>
            Då vore det ett stöd för socialdemokraterna på Socialdepartementet
            om riksdagen säger: Det här är så viktigt att här måste vi ha
            ett lagförslag. Det får vi förhoppningsvis nu genom ett tillkännagivande,
            men det skulle ha varit betydligt starkare om vi kunde ha varit
            överens om det i ett läge där vi faktiskt är överens i sak om
            att vi vill ha det här och ha det så snabbt det någonsin går.
          </note>
          <note>
            Som sagt: Om det nu är så att lagförslaget kommer i december
            eller januari – ingen skulle bli mer lycklig än jag – är tillkännagivandet
            tillgodosett, och då är det inget problem. Jag tycker att det
            är viktigt att riksdagen i vissa frågor ställer krav på regeringen
            och säger: Det här tycker vi är en viktig fråga. Här måste vi
            få ett lagförslag så fort det någonsin går. Därför kommer vi att
            rösta för ett tillkännagivande.
          </note>
          <note type="speaker">
            Anf. 25 BARBRO WESTERHOLM (L):
          </note>
          <note>
            Herr talman! För att inte upprepa allt som sagts till förmån
            för läkemedelsregister och en nationell ordinationsdatabas eller
            vad vi nu ska kalla det tänkte jag gå antikrundan.
          </note>
          <note>
            Vi började lägga upp läkemedelsbiverkningsregister i mitten av
            60-talet, efter Neurosedynkatastrofen. Världshälsoorganisationen
            ordnade varje år möten med dem som var ansvariga för de här registren.
            År 1969 träffades vi på en restaurang i Genève och diskuterade
            om vi hade alla data vi behövde. Vi var överens om att det inte
            räckte med bara anmälningarna om biverkningar; vi måste också
            ha uppgifter om läkemedlens användning.
          </note>
          <note>
            Jag åkte hem och sa: Vi behöver ett individbaserat läkemedelsregister.
            Jag prövade att få till ett i Stockholm. Det blev nej. Däremot
            blev det ett i Jämtland för 17 000 personer, en sjundedel av befolkningen
            där.
          </note>
          <note>
            Varför blev det ett register där? Jo, där fanns det en kemlabbläkare,
            P ‑ A Hedman, som ville ha en dataanläggning för sina prover från
            kemlabb och behövde fylla den med mer uppgifter.
          </note>
          <note>
            Då kom han på att vi kanske skulle lägga upp ett läkemedelsregister,
            och detta gjordes 1970. Det var tur att det kom 1970, för det
            var före datalagstiftningen. Om vi inte hade startat då utan senare
            hade det blivit nej av integritetsskäl – integritet, integritet,
            integritet!
          </note>
          <note>
            Det visade sig att detta register löste många problem, så litet
            det var, så det överlevde datalagstiftningen. Ingen vågade lägga
            ned det på grund av den värdefulla information om läkemedels användning
            och felanvändning som det gav, och om hur man kunde lösa en hel
            del frågeställningar om biverkningar.
          </note>
          <note>
            Detta gick så bra att man från Apoteket AB, Socialstyrelsens
            läkemedelsavdelning och Klin Farm Lab i Huddinge uppvaktade Ingegerd
            Troedsson, som då var hälso- och sjukvårdsminister: Det behövdes
            ett natio ­ nellt register. Hon var riktigt positiv. Men Läkarförbundet
            gjorde tydligt tummen ned – integritet. Nej, vi kan inte ha ett
            sådant register.
          </note>
          <note>
            Då dog frågan. Sedan var den död under 80-talet, för då kom George
            Orwell med sin bok om just storebror och dataregister. Det vi
            hade att göra då var att rädda de hälsoregister vi redan hade:
            missbildningsregistret, läkemedelsbiverkningsregistret, cancerregistret
            och så vidare. De var ju nedläggningshotade under 80-talet.
          </note>
          <note>
            Under den tiden såg man att läkarna inte hade någon koll på vilka
            läkemedel en patient står på. Det utvecklades mängder av små datakort
            som man skulle bära med sig och ha sina läkemedel registrerade
            på.
          </note>
          <note>
            Ingenting av detta fungerade, så på 90-talet insåg vi att vi
            måste väcka tanken om läkemedelsregister och individbaserad receptregistrering.
            Vi laddade upp, och vi hade en stor aktivitet planerad till den
            11 september 2001. Då på morgonen intervjuades vi av tidningar,
            tv – alla möjliga. Klockan tre på dagen satt jag med en radiojournalist.
            Vi visste båda: Detta kommer inte att sändas. ”Nine eleven” gjorde
            att frågan om individbaserat läkemedelsregister dog för ett tag
            framöver. Tala om oväntade hinder!
          </note>
          <note>
            Sedan kom det en läkemedelsutredning, och då hade pensionärs
            - och patientorganisationerna vaknat. Här sitter arbetsnarkomaner
            till politiker och talar om integritet, när det är vår säkerhet
            det handlar om! Då pressade man på: Vi behöver ett individbaserat
            läkemedelsregister för att analysera användning och biverkningar,
            men också för att ha en överblick över vilka läkemedel som har
            förskrivits. Det är vår hälsa och säkerhet det handlar om, och
            här sitter ni och talar om integritet, som om det vägde tyngre
            än de risker vi utsätts för.
          </note>
          <note>
            Så då, 2005, fick vi ett register. Sedan skulle det börja användas.
            Då slog juridiken ned – integriteten igen. Det har gjorts många
            bra studier med hjälp av det läkemedelsregister vi har i dag.
            Men det används inte fullt ut i alla de larmsituationer där det
            skulle kunna användas. Internationellt ser man det som ett Mecka
            för sådana studier.
          </note>
          <note>
            Nu har vi faktiskt kommit så här långt. Vi är eniga här! Patientsäkerheten
            är viktig, och det är viktigt med register. Det enda vi är oeniga
            om är om det ska bli ett tillkännagivande eller inte. Jag undrar
            vad allmänheten egentligen tänker här. Men ni förstår: Det är
            48 år sedan tanken på ett sådant här register kom. Det har tagit
            ganska lång tid. Jag är så otålig att jag till 100 procent står
            bakom detta tillkännagivande för att förhindra att nya, oväntade
            stoppklossar lägger hinder i vägen för registret.
          </note>
          <note>
            (Applåder)
          </note>
          <note type="speaker">
            Anf. 26 PENILLA GUNTHER (KD):
          </note>
          <note>
            Herr talman! Det blir svårt att toppa en sådan exposé som vi
            fick av Barbro Westerholm gällande nödvändigheten av en nationell
            läkemedelslista; det kan man lugnt säga.
          </note>
          <note>
            Det Barbro var inne på var de många försök som har gjorts tidigare.
            Jag har själv motionerat om bland annat ett digitalt hälsokort,
            eller ett sådant kort som medlemmarna i Sveriges motorcykelförbund
            har haft i hjälmen. Man ska kunna skriva upp sina läkemedel och
            behandlingar så att man, om en olycka eller något annat skulle
            hända och man inte själv kan tala för sig, ska kunna få rätt medicin.
          </note>
          <note>
            Ett antal händelser gör att i alla fall jag personligen länge
            har känt att detta är helt otroligt. Vi är ett av världens bästa
            länder när det handlar om registerföring för patienter. Om jag
            räknar rätt har Socialstyrelsen 112 kvalitetsregister på sin lista.
            Det är inte dåligt. Det är tvärtom en av världens bästa datasamlingar
            för patienter inom vården.
          </note>
          <note>
            Jag vill bara nämna något som jag sagt även i andra sammanhang.
            Jag var inbjuden av The Economist till London i vintras; det gällde
            hjärtsjukvård. Där talade andra föreläsare om Sverige som ett
            föregångsland när det gäller vikten av att kunna följa vård och
            behandling över tid på olika sätt, genom denna typ av registerföring.
          </note>
          <note>
            Detta är något som du och jag kan drabbas av som patienter: att
            inte kunna tala för sig själv vid en olycka eller svår sjukdom.
            Då gäller det att den läkare man kommer till vet vad man ska ha
            för läkemedel. Det räcker att vara svårt allergisk för att hamna
            i en situation där man får fel läkemedel. Detta kan få svåra konsekvenser.
          </note>
          <note>
            Läkemedelslista är, anser jag, på ett sätt ett lite missvisande
            namn. Det har funnits en rädsla hos dem som inte har läst hela
            betänkandet och fått signaler om att vi politiker vill ha något
            slags klassikerlista, likt den som finns över litteratur – att
            vi vill ha en lista över vad som är godkänt och inte för vissa
            sjukdomar. Men det är inte detta det handlar om. Det handlar om
            att vi som patienter ska kunna få rätt vård och behandling.
          </note>
          <note>
            Det är viktigt att konstatera, som man också gör i departementsskrivelsen
            Nationell läkemedelslista, att en ”sammanhållen journalföring
            kommer att kvarstå som ett viktigt komplement för att samla information
            om en patients ordinerade läkemedel”. Vi kan inte komma ifrån
            att en sådan här lista egentligen, om vi ska vara riktigt ärliga,
            är otroligt nödvändig och har varit det i många år. Men vi kan
            inte heller ta bort det faktum att vi har 21 landsting. Det sägs
            att det finns hundratals datasystem bara i Stockholms läns landsting.
            Då kan vi räkna ut hur många datasystem det finns i 21 olika landsting
            i Sverige, med olika journalföringar.
          </note>
          <note>
            Detta är inte rätt. Det är inte säkert, och det bidrar inte till
            en jämlik vård för de svenska patienterna. Jag vill också som
            kristdemokrat poäng ­ tera att jag är bekymrad över att regionutredningen
            numera är så död och närmast begraven att man inte ens kan diskutera
            frågan om en bättre regio ­ nalisering av statligt styrd sjukvård
            från regeringens sida. Jag är av den åsikten att vi hade kunnat
            göra mycket mer, mycket snabbare för svenska patienter om vi inte
            hade haft 21 olika landsting.
          </note>
          <note>
            Men till dess bör vi på något sätt återuppliva denna utredning
            eller på annat sätt i alla fall förbättra för vården i detta avseende.
            Jag vill poängtera att Kristdemokraterna ställer sig bakom utskottets
            förslag till beslut och ser fram emot en skyndsam beredning av
            frågan inom Regeringskansliet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 16.)
          </note>
          <note>
            § 12 Bränslekvalitetsdirektivets specificerade rapporteringskrav
            och utsläppsmål
          </note>
          <note>
            Miljö- och jordbruksutskottets betänkande 2017/18:MJU4
          </note>
          <note>
            Bränslekvalitetsdirektivets specificerade rapporteringskrav och
            utsläppsmål (prop. 2016/17:193)
          </note>
          <note>
            föredrogs.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under § 16.)
          </note>
          <note>
            § 13 Tydligare befogenheter för polisen när beslut om avvisning
            eller utvisning verkställs
          </note>
          <note>
            Socialförsäkringsutskottets betänkande 2017/18:SfU5
          </note>
          <note>
            Tydligare befogenheter för polisen när beslut om avvisning eller
            utvisning verkställs (prop. 2016/17:191)
          </note>
          <note>
            föredrogs.
          </note>
          <note type="speaker">
            Anf. 27 CHRISTINA HÖJ LARSEN (V):
          </note>
          <note>
            Herr talman! I den proposition som vi debatterar i dag föreslås
            bland annat ett tydligare lagstöd för Polismyndighetens och Säkerhetspolisens
            möjligheter att använda tvångsåtgärder vid verkställighet av avvisnings-
            och utvisningsbeslut. Det föreslås att polisen ska kunna återlämna
            verkställighetsärenden till Migrationsverket, att Polismyndigheten
            ska vara ansvarig myndighet för ny verkställighet av avvisnings-
            eller utvisningsbeslut och handläggande myndighet när det gäller
            förvar i dessa situationer samt att Polismyndigheten ska ha samma
            förutsättningar som Migrationsverket att ta barn i förvar.
          </note>
          <note>
            Som Justitieombudsmannen också har konstaterat finns ett behov
            av att förtydliga regelverket för polisens befogenheter. De åtgärder
            som omfattas av förslaget karakteriseras av tvångsinslag, och
            just därför behövs en klar och tydlig reglering.
          </note>
          <note>
            Tvångsingripanden får endast ske under rättssäkra och förutsebara
            former, och det måste finnas ett tydligt lagstöd för sådana ingripanden.
          </note>
          <note>
            Jag tänker först och främst fokusera på barnperspektivet. Barns
            bästa ska alltid beaktas och vara vägledande för beslut som rör
            barn.
          </note>
          <note>
            Enligt barnkonventionens artikel 37 b får inget barn godtyckligt
            berövas sin frihet. F rihetsberövande av ett barn får endast ske
            i absoluta undan tagsfall som en sista utväg och för kortast lämpliga
            tid. Det kan inte motiveras enbart av att barnet är ensamkommande
            eller har skilts från sina föräldrar eller av barnets migrationsstatus,
            hemvist eller brist på sådan. Vänsterpartiet tycker därför att
            de skäl som regeringen anför för att motivera statens rätt att
            ta barn i förvar är ytterst tveksamma. I propositionen motiveras
            förslaget med att barn på detta sätt bättre kan förberedas för
            en verkställighet.
          </note>
          <note>
            Det är ärligt talat helt obegripligt hur just inlåsning skulle
            kunna förbereda ett barn bättre för en utvisning. Vi vet att inlåsning
            av barn, även på kortare tid, påverkar barnets psykiska hälsa
            väldigt negativt. Det senaste året har regeringen genomfört en
            rad lagändringar, både i rätten till bistånd och boende för dem
            med utvisningsbeslut och i en handräckningsbestämmelse för att
            Migrationsverket ska kunna be polisen flytta folk från boendet.
            Samtidigt har den övriga oppositionen tävlat i att föreslå åtgärder
            för att öka antalet avvisnings- och utvisningsbeslut.
          </note>
          <note>
            Valet mellan att följa ett utvisningsbeslut och att inte göra
            det är valet mellan att återvända till den plats man flytt ifrån
            och att stanna kvar på den plats man flytt till. Även i de fall
            det saknas grund för asyl flyr människor från platser med hemska
            och svåra förhållanden. Att tro att ett indraget bistånd eller
            tvångsåtgärder skulle vara till hjälp för att få människor att
            vilja återvända är i bästa fall naivt, i sämsta fall cyniskt.
          </note>
          <note>
            Regering och riksdag bör i stället basera sina beslut på det
            vi faktiskt vet fungerar – inte på signalpolitik om hårdare tag.
            För det finns andra och bättre metoder för att öka återvändandet.
            Fokus ska ligga på ett effektivt återvändande med bibehållen rättssäkerhet
            och mänsklig värdighet och inte på repressiva åtgärder. Detta
            säger jag för att vi vet vad som fungerar. Vi kan lyssna till
            Svenska Röda Korsets mångåriga arbete med återvändande. Deras
            erfarenheter visar att det i stället är positiva incitament som
            ökar viljan till frivilligt återvändande. Det kan handla till
            exempel om beviljande av återetableringsstöd för fler nationaliteter,
            behovsanpassad rådgivning efter avslag på asylansökan och inför
            återvändande samt riktade stödinsatser till särskilt utsatta grupper,
            såsom våldsutsatta kvinnor och personer med funktionsnedsättning.
          </note>
          <note>
            FN:s barnrättskommitté har identifierat ett antal luckor i skyddet
            för ensamkommande barn generellt. Kommittén konstaterar att i
            många länder blir ensamkommande barn och barn som har skilts från
            föräldrarna rutinmässigt nekade inresa eller hålls kvar vid gränsen
            av gränskontrolls- eller immigrationstjänstemän. I andra fall
            får de inresetillstånd men vägras möjlighet att söka asyl, eller
            så hanteras deras asylansökningar inte på ett ålders- och könsanpassat
            sätt. Vänsterpartiet ställer sig, precis som remissinstansen Barnombudsmannen,
            frågande till hur barns rätt att söka asyl i landet ska kunna
            säkerställas om Polismyndigheten ges befogenhet att ta barn i
            förvar redan vid en yttre gränskontroll.
          </note>
          <note>
            Vänsterpartiet är mycket positivt inställt till det pågående
            arbetet med att inkorporera barnkonventionen i svensk lagstiftning.
            Men både undertecknandet av barnkonventionen och arbetet med att
            inkorporera barnkonventionen i svensk lagstiftning är mer än bara
            symboliska handlingar. Sverige har på olika punkter fått återkommande
            kritik av FN:s barnrättskommitté för hur vi följer, eller snarare
            inte följer, barnkonventionen.
          </note>
          <note>
            Även om lagstiftningen inte är på plats än borde regeringen föra
            en politik som redan nu genomsyras av ett starkt barnperspektiv
            och hänsyn till barnets bästa. Under det senaste året har regeringen
            i stället fört en politik som på ett antal områden tvärtom kränker
            eller inskränker barns mänskliga rättigheter. Det har handlat
            om införandet av de nya asylreglerna, med bland annat familjesplittring
            som följd, och att barn fortfarande, trots stark kritik från FN-organ,
            placeras i häkten och åläggs restriktioner som i princip innebär
            isolering och avsaknad av mellanmänsklig kontakt.
          </note>
          <note>
            Förslaget att öka möjligheterna att placera barn i förvar är
            således ytter ­ ligare ett exempel i raden av sådant som går helt
            på tvärs mot barnkonven ­ tionens innehåll och intentioner. Vänsterpartiet
            motsätter sig därför att det införs ytterligare en möjlighet för
            samhället att frihetsberöva barn. Den här världen behöver inte
            fler inlåsta barn. De skäl som anförs är inte tillräck ­ liga
            för att motivera så långtgående inskränkningar av barns rättigheter.
            Även om det i propositionen anges att användningen av möjligheten
            att sätta barn i förvar ska tillämpas restriktivt delar vi Rädda
            Barnens farhåga att det finns en stor risk för att barn kommer
            att tas i förvar i ökad utsträck ­ ning om förslaget genomförs.
            Riksdagen borde därför besluta att bestäm ­ melserna i utlänningslagen
            som rör förutsättningarna för att ta barn i förvar inte utvidgas
            på det sätt som föreslås i propositionen.
          </note>
          <note>
            Vänsterpartiet har inget att invända i sak mot förslaget att
            i lag tydliggöra förutsättningarna för omhändertagande vid verkställighet
            av avvisnings- och utvisningsbeslut. Men det är mycket problematiskt
            att beslut om omhändertagande inte är överklagbara, eftersom ingripande
            tvångsåtgärder traditionellt sett alltid kan och principiellt
            sett bör kunna överklagas. Beslut av den här karaktären bör vara
            överklagbara för att en laglighetsprövning ska kunna komma till
            stånd. När det rör barn ser vi dessutom här återigen hur regeringens
            för s lag krockar med barnkonventionen, som man så ofta säger
            sig vilja göra till lag. Jag läser ur barnkonventionens artikel
            37, avsnitt d: ”Varje frihetsberövat barn skall ha rätt att snarast
            få tillgång till såväl juridisk biträde och annan lämplig hjälp
            som rätt att få lagligheten i sitt frihetsberövande prövad av
            en domstol eller annan behörig, oberoende och opartisk myndighet
            samt rätt till ett snabbt beslut i saken.”
          </note>
          <note>
            Detta går helt emot det som föreslås. Överklagandemöjligheten
            har även stor betydelse för hur tillämpningen av den föreslagna
            möjligheten att omhänderta någon kommer att se ut samt för att
            säkerställa att denna möjlighet tillämpas på ett rättssäkert sätt.
            Rättssäkerhet borde vara vår ledstjärna. Därför tycker vi i Vänsterpartiet
            att regeringen måste se till att det införs en möjlighet att överklaga
            beslut om omhändertagande.
          </note>
          <note>
            I propositionen föreslås också att Polismyndigheten och Säkerhetspolisen
            ska kunna vidta tvångsåtgärder för att skaffa nödvändiga handlingar
            för verkställigheten och utreda identiteten. Det innebär bland
            annat att polisen får rätt att omhänderta en utlänning och utan
            samtycke föra hen till hens hemlandsambassad eller annan beskickning.
            Denna möjlighet aktualiserar frågor som rör både avvägningar i
            fråga om lämplighet och möjligheten att upprätthålla sekretess
            för sådana uppgifter som om de röjs kan innebära att den asylsökande
            eller någon närstående lider allvarliga men.
          </note>
          <note>
            Uppgifter som omfattas av sekretess får som huvudregel inte röjas
            för en utländsk myndighet. Mot bakgrund av att det för många personer,
            till exempel hbtq-personer eller personer som har lämnat Kina
            eller andra repressiva diktaturer och sökt asyl här, kan innebära
            akut fara om känslig information överförs till hemlandet eller
            dess representanter måste noggranna överväganden göras innan någon
            med tvång förs till sitt hemlands ambassad eller motsvarande.
          </note>
          <note>
            Detta är något som även Justitieombudsmannen framhåller i sitt
            re ­ missvar. Det finns stora svårigheter att upprätthålla sekretessen
            i en inter ­ vjusituation där polisen faktiskt inte har kontroll
            och i många fall inte förstår språket. Till skillnad från lagrådsremissen
            har regeringen i proposi ­ tionen utvecklat resonemanget kring
            denna problematik. Men man landar ändå i att sådana åtgärder får
            vidtas om de bedöms lämpliga i meningen att de ska vara verkningsfulla.
          </note>
          <note>
            Här tycker Vänsterpartiet att regeringen måste klargöra att hänsyn
            även ska tas till de eventuella risker förfarandet kan innebära
            för den omhändertagna. Det innebär inte nödvändigtvis att vi behöver
            göra ändringar i offentlighets- och sekretesslagen. Men regeringen
            måste återkomma till riksdagen med ett förslag som innebär att
            det vid lämplighetsbedömningen även ska tas hänsyn till vilka
            risker som det kan innebära för den omhändertagna att med tvång
            föras till hemlandsambassad eller beskickning.
          </note>
          <note>
            Sammanfattningsvis vill jag säga att det betänkande som vi har
            på vårt bord i dag saknar nödvändiga hänsyn till barnrättigheter,
            till rättssäker möjlighet till överklagande av frihetsberövande
            och till riskbedömning. Som jag sa tidigare: Det världen behöver
            är inte fler inlåsta barn.
          </note>
          <note>
            Med detta yrkar jag bifall till Vänsterpartiets reservation.
          </note>
          <note type="speaker">
            Anf. 28 YILMAZ KERIMO (S):
          </note>
          <note>
            Herr talman! Regeringen föreslår i propositionen att polisen
            ska få tydligare befogenheter när beslut om avvisning eller utvisning
            ska verkställas.
          </note>
          <note>
            Den som har tagit sig till Sverige och som inte får sin ansökan
            om uppehållstillstånd beviljad är skyldig att självmant lämna
            landet. Det förväntas att den som har fått ett avvisnings- eller
            utvisningsbeslut respekterar detta.
          </note>
          <note>
            Det är av stor vikt för verkställighetsarbetet att Polismyndigheten
            har möjlighet att använda tvångsåtgärder när det behövs för att
            genomföra en verkställighet mot den som inte frivilligt medverkar
            i detta. Det är en uttrycklig bestämmelse som ger Polismyndigheten
            möjlighet att omhänderta en utlänning om det är nödvändigt för
            att verkställighet ska kunna förberedas eller genomföras. En sådan
            ordning liknar den som finns på andra områden där Polismyndigheten
            har ett ansvar för att genomföra utvisning eller avvisning.
          </note>
          <note>
            Regeringens förslag innebär ett förtydligande av Polismyndighetens
            och Säkerhetspolisens möjligheter att använda tvångsåtgärder vid
            verkställighet av beslut om avvisning eller utvisning – och inget
            annat.
          </note>
          <note>
            En uttrycklig rätt till omhändertagande innebär att den polisman
            som ska genomföra åtgärden får befogenhet att använda våld vid
            ingripandet under de förutsättningar som anges i polislagen. En
            rätt att omhänderta den som ska avvisas eller utvisas innebär
            också att det finns en befogenhet att genomföra kroppsvisitation
            och göra husrannsakan för att söka den person som ska omhändertas.
            Frågan om huruvida ett omhändertagande behövs beror på omständigheterna
            i det enskilda fallet.
          </note>
          <note>
            Utgångspunkten är att omhändertagandet ska vara så kort som möjligt
            samtidigt som tiden för omhändertagandet måste vara så lång att
            de nödvändiga åtgärderna som regel kan genomföras. I de allra
            flesta fall torde det vara tillräckligt med en maximal tid för
            omhändertagande om 24 timmar. Tiden bör kunna utsträckas till
            ytterligare högst 24 timmar om det finns särskilda skäl. Ett omhändertagande
            får endast användas i den form och den utsträckning som behövs
            för att det avsedda resultatet ska kunna uppnås.
          </note>
          <note>
            Verkställande myndigheter måste ges möjlighet till ett effektivt
            verkställighetsarbete, vilket minst omfattar att resehandlingar
            kan införskaffas och att utredningar av identitet kan göras. Dessa
            åtgärder vidtas endast om de antas bli verkningsfulla, lämpliga
            och nödvändiga. Den som ansöker om uppehållstillstånd här ska
            inte utsättas för fara på grund av verkställighetsarbetet. Utskottet
            delar regeringens bedömning att det är av mycket stor vikt att
            Polismyndigheten inför ett besök på en ambassad noggrant överväger
            vilka uppgifter om utlänningen som kan lämnas till den utländska
            myndigheten i samband med besöket. Det kan i sammanhanget konstateras
            att den som anser sig behöva skydd mot hemlandets myndigheter
            antingen redan har fått prövning av åberopade skäl eller kan åberopa
            skyddsskäl som inte tidigare har prövats.
          </note>
          <note>
            Herr talman! Det är inte lämpligt att förutsättningarna för att
            ta ett barn i förvar är beroende av vilken myndighet som har fattat
            ett beslut som kan verkställas omedelbart. I övrigt bör förutsättningarna
            för att ta ett barn i förvar inte förändras. Regeringen betonar
            att en utgångspunkt är att barn inte i onödan ska utsättas för
            tvångsåtgärder och att barnets bästa i enlighet med barnkonventionen
            särskilt ska beaktas. Det är därför av vikt att bestämmelsen tillämpas
            med särskild restriktivitet när det gäller barn. I första hand
            ska andra åtgärder vidtas i form av till exempel information och
            motiverande samtal. Om ett förvarstagande ändå måste ske ska tvångsåtgärder
            genomföras med särskild försiktighet och på ett barnanpassat sätt,
            med hänsyn till det enskilda barnets situation och erfarenheter.
          </note>
          <note>
            Herr talman! Jag yrkar i och med detta bifall till utskottets
            förslag i SfU5 om ändringar i utlänningslagen och i lagen om särskild
            utlänningskontroll och avslag på reservationen från Vänsterpartiet.
          </note>
          <note type="speaker">
            Anf. 29 MIKAEL CEDERBRATT (M):
          </note>
          <note>
            Herr talman! Jag vill å Alliansens vägnar yrka bifall till utskottets
            förslag i betänkandet SfU5.
          </note>
          <note>
            Sverige behöver en långsiktig migrationspolitik, och det måste
            ha sin bas i tillfälliga uppehållstillstånd och försörjningskrav
            under lång tid.
          </note>
          <note>
            I spåren av den stora flyktinginvandringen under framför allt
            2015 har behovet av ett effektivt återvändande ökat. Under fyra
            år har Sverige tagit emot 300 000 asylsökande. Det är bra och
            viktigt att vårt lands lagstiftning ger skydd till människor som
            är i behov av skydd. Den andra sidan av myntet är dock att de
            som inte uppfyller kraven på skydd måste lämna landet. Det måste
            helt enkelt vara en skillnad på ett ja och ett nej.
          </note>
          <note>
            Eftersom inte alla som fått nej hörsammar kravet på att frivilligt
            återvända – de stannar i stället kvar – tydliggörs behovet av
            tydliga regler och befogenheter för de myndigheter, i detta fall
            polisen, som har ansvaret att agera. Det bör också kompletteras
            med en förlängning av tiden då man kan få sin sak prövad, från
            fyra till tio år. Då minskar nämligen motivationen att hålla sig
            undan och att inte lämna landet.
          </note>
          <note>
            När den här typen av frågor debatteras lyfts ofta argumentet
            att det är omänskligt med tvång och förvarstagande. Jag tror att
            det är viktigt att påpeka att lagstiftningen är tydlig med att
            det är ett frivilligt återvändande som är grunden. Det är när
            en person vägrat att göra det som diskussionen om tvång och förvar
            dyker upp.
          </note>
          <note>
            Under de kommande fem åren, från 2017 till 2021, beräknas 50
            000 människor gå under jorden. Alternativet till att lämna landet
            är att människor förvisas till ett skuggsamhälle, där de riskerar
            att utnyttjas av skrupelfria människor. Kvinnor och män riskerar
            att arbeta för slavlöner, leva i extrem trångboddhet, utsättas
            för sexuellt utnyttjande med mera. För barnen är riskerna ännu
            större.
          </note>
          <note>
            Det är i relation till detta som tvångsåtgärder och förvar bör
            och ska diskuteras. Jag menar med emfas att det är långt mycket
            medmänskligare att ha ett effektivt och rättssäkert regelverk
            för återvändande för dem som väljer att inte följa lagstiftningen
            om ett frivilligt återvändande än att förvisa dem till ett skuggsamhälle.
          </note>
          <note>
            Jag vill dock till sist lyfta fram att lagstiftningen och dess
            utformning inte är det enda som har betydelse, utan det måste
            kompletteras med att verkställande myndigheter får de resurser
            som uppdraget kräver. Här är jag mycket kritisk till regeringen.
            Polisen är nu mitt i en stor omorganisa ­ tion, och missnöjet
            är stort. Det har fått till följd att vi inte lyckas fylla alla
            utbildningsplatser och att erfarna poliser slutar. Här hjälper
            det inte att prata siffror och om hur många poliser vi vill ha
            – det måste omsättas i poliser av kött och blod, något som den
            nuvarande regeringen har misslyckats fullständigt med.
          </note>
          <note>
            Detta misslyckande talar statistiken tydligt om. Antalet inre
            utlänningskontroller 2012 var 42 000. År 2016 var det 19 000.
            Under tiden 2017–2021 beräknar man att 70 000 verkställighetsärenden
            kommer att överlämnas till polisen, och då ska man veta att polisen
            verkställde 3 700 ärenden 2016.
          </note>
          <note>
            Dock är de nu förslagna åtgärderna åtminstone ett steg i rätt
            riktning.
          </note>
          <note type="speaker">
            Anf. 30 MARKUS WIECHEL (SD):
          </note>
          <note>
            Herr talman! I dag debatterar vi en proposition som innebär tydligare
            befogenheter för Polismyndigheten och Säkerhetspolisen när beslut
            om av- eller utvisning verkställs i form av tvångsåtgärder.
          </note>
          <note>
            I stort håller Sverigedemokraterna med regeringen i des s ståndpunkt
            att en person som har ett verkställbart beslut om avvisning eller
            utvisning ska kunna omhändertas för att verkställigheten ska kunna
            förberedas eller genomföras. Precis som Mikael Cederbratt sa tidigare
            är det viktigt att man gör skillnad mellan ett ja och ett nej
            och att vi har en hållbar och rättssäker migrationspolitik.
          </note>
          <note>
            Vi stöder därför propositionen, som innebär ett steg i rätt riktning,
            men vill samtidigt vara mycket tydliga med att vi inte anser att
            åtgärderna är tillräckliga utan önskar att regeringen utvidgade
            dessa förslag. Vi befinner oss just nu i ett akut läge, varför
            detta borde ha funnits på plats för länge sedan. Av den anledningen
            har vi lämnat in ett särskilt yttrande som jag tänkte redogöra
            för här.
          </note>
          <note>
            Den tidsgräns för omhändertagande som föreslås – 24 timmar och
            om det finns särskilda skäl ytterligare 24 timmar – är för kort
            och bör förlängas. Vi kan inte uppnå omhändertagandets syfte om
            tiden är för kort.
          </note>
          <note>
            Vi är dessutom kritiska till den tidsgräns som regeringen föreslår
            för placering av personer som hålls i förvar i kriminalvårdsanstalt,
            häkte eller polisarrest av transporttekniska skäl . Den är för
            kort. För att få en verklig effekt räcker det inte med tre dygn,
            vilket föreslås, utan även denna tidsgräns menar vi bör förlängas.
          </note>
          <note>
            Herr talman! Vi har den senaste tiden sett diverse händelser
            som tydligt pekar på att Polismyndigheten och Säkerhetspolisen
            behöver större möjligheter att fullfölja sitt uppdrag att skydda
            svenska medborgare och upprätthålla svensk lag. Det måste finnas
            en tydlig skiljelinje mellan vad som är rätt och vad som är fel.
            De beslut som fattas måste kunna genomföras för att våra viktigaste
            samhällsfunktioner ska fungera.
          </note>
          <note>
            Vänsterpartiet har en reservation i detta betänkande som främst
            rör statens rätt att omhänderta personer som anses vara minderåriga.
            Man kritiserar detta och hänvisar till barnkonventionen men missar
            samtidigt att FN inte vänder sig emot omhändertagande av barn
            utan snarare talar om vikten av att barn behandlas väl och att
            det hela tiden sker en regelbunden översyn. Allt detta är naturligtvis
            självklart.
          </note>
          <note>
            Vi har, inte minst i samband med protesterna på Mynttorget och
            Medborgarplatsen, fått se hur tydliga och ökade befogenheter hade
            kunnat underlätta för polisen att verkställa fattade beslut och
            säkerställa att rådande regler också gäller. De som ska skydda
            oss och upprätthålla ordningen bör ha rätt verktyg för sitt uppdrag,
            och det har de inte haft. Polisen har i dag saknat tydliga direktiv
            och verktyg för att fullfölja sitt uppdrag, vilket polisen också
            varit tydlig med under sommaren. Det är tyvärr så att Vänsterpartiet
            genom sin reservation tydligt visar att de inte har lyssnat på
            polisen.
          </note>
          <note>
            Vidare har Vänsterpartiet lyft upp frågan om överklagande. Även
            här kan jag konstatera att det egentliga syftet tycks vara att
            skapa mer byråkrati, eftersom samtliga eller närapå samtliga som
            blir omhändertagna lär överklaga. Hur detta ska gå till är således
            också oklart, då omhändertagandet sker under en mycket kort period.
            Med ett sådant förslag kommer byråkratin att förvärra redan befintliga
            problem inom Migrationsverket, vilket är det sista vi behöver.
          </note>
          <note>
            Jag skulle med detta vilja yrka bifall till propositionen men
            också tydligt poängtera att vi har en stark förhoppning om att
            den utvecklas ytterligare i enlighet med Sverigedemokraternas
            särskilda yttrande.
          </note>
          <note>
            I detta anförande instämde Heidi Karlsson (SD).
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 16.)
          </note>
          <note>
            § 14 Vissa skattefrågor för ideella föreningar, registrerade
            trossamfund och kollektivavtalsstiftelser
          </note>
          <note>
            Skatteutskottets betänkande 2017/18:SkU2
          </note>
          <note>
            Vissa skattefrågor för ideella föreningar, registrerade trossamfund
            och kollektivavtalsstiftelser (prop. 2016/17:192)
          </note>
          <note>
            föredrogs.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under § 16.)
          </note>
          <note>
            Ajournering
          </note>
          <note>
            Kammaren beslutade kl. 10.56 på förslag av andre vice talmannen
            att ajournera sammanträdet till kl. 16.00, då parentation och
            votering skulle äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 15 Parentation
          </note>
          <note type="speaker">
            Anf. 31 TALMANNEN:
          </note>
          <note>
            Ärade riksdagsledamöter!
          </note>
          <note>
            I fredags nåddes vi av det sorgliga beskedet att Börje Vestlund
            avlidit i sviterna av ett hjärtstillestånd. Våra tankar och vårt
            varma deltagande går till Börjes familj, vänner och kollegor.
          </note>
          <note>
            Börje Vestlund föddes 1960. Han valdes in i riksdagen 2002 som
            ledamot för Socialdemokraterna i Stockholms kommuns valkrets.
            Han har varit ledamot av näringsutskottet och EU-nämnden. Börje
            har också varit suppleant i socialförsäkringsutskottet, trafikutskottet,
            skatteutskottet, civilutskottet och finansutskottet samt i styrelsen
            för Stiftelsen Riksbankens Jubileumsfond och i Riksdagens överklagandenämnd.
          </note>
          <note>
            Börje Vestlund var också fackligt aktiv och har arbetat som ombudsman
            hos Hotell- och restaurangfacket. Han var aktiv i kommunalpolitiken,
            bland annat som ledamot av Stockholms kommunfullmäktige, vice
            ordförande i gatu- och fastighetsnämnden och ordförande i stadsdelsnämnden
            i Kista.
          </note>
          <note>
            Men Börjes engagemang stannade inte där. Han var en gedigen folkrörelsemänniska
            med många olika uppdrag, inte minst som ordförande i Svenska Epilepsiförbundet
            och styrelseledamot i ABF:s förbundsstyrelse. Ofta hade Börje
            uppdraget som kassör. Alla vi som är föreningsaktiva vet att den
            som är kassör måste vara både pålitlig och lojal.
          </note>
          <note>
            Börje var allt detta, men han var också en färgstark politiker
            som tog plats. Han syntes och hördes. Han både märktes och berörde,
            var han än kom. Ingen kunde missa Börje Vestlund eller de värden
            han stod för. Jag ser framför mig hur han skrider fram i sin sjal,
            och jag minns också hans stora hjärta och hans humor.
          </note>
          <note>
            Men Börje var inte utan udd, tvärtom. Han kunde ibland vara rejält
            barsk mot såväl politiska motståndare som – låt mig understryka
            det – politiska vänner. Han skrädde inte orden, men han gjorde
            det alltid med hjärta och värme.
          </note>
          <note>
            Börje var naturligtvis också en känd och stridbar företrädare
            för hbtq-frågorna, bland annat som styrelsemedlem i HBT-socialdemokraterna
            och som ordförande i riksdagens hbt-nätverk. I RFSL var han just
            förbundskassör.
          </note>
          <note>
            Han var en förebild och en förkämpe, både i sin person och som
            politiker. Och han var det med stil och med styrka. När Börje
            skulle manifestera sina åsikter om ett lands antigaylagar under
            ett besök i dess parlament nöjde han sig förstås inte med en liten
            diskret knapp på kavajslaget. Nej, han klädde sig i en rejält
            stor regnbågssjal. Börje Vestlund var varken tyst eller timid.
            Han hade mycket att säga, och han gjorde det med besked. Talarstolen
            var en naturlig arena för Börje. Man kan faktiskt säga att det
            var en plats han gärna besökte.
          </note>
          <note>
            Börjes politiska engagemang var stort. Det engagemanget skulle
            få nya former efter nästa val, var det tänkt – ett val där han
            inte skulle kandidera till riksdagen. Jag tror att många av er
            i den här salen kan förstå att ett sådant beslut inte fattas utan
            vånda och många funderingar. Men Börje var tillfreds med sitt
            beslut och mådde bra av det. Han skulle göra sitt sista år som
            riksdagsledamot men utan att arbeta för en ny nominering. Han
            hade tänkt fortsätta sitt engagemang genom att kandidera till
            andra uppdrag, men han skulle också ta hand om sig själv och om
            hunden Sigge. Det var dags för en ny fas i livet.
          </note>
          <note>
            Så var planen. Men nu kom i stället slutet på hans tid i Sveriges
            riksdag mycket hastigt. Han rycktes ifrån oss mitt i sin gärning.
            Börje lämnade oss mitt i steget, med sjalen slängd över axeln.
            Han lämnade oss som han levat, med både grace och dramatik.
          </note>
          <note>
            En varm, passionerad och färgstark person har gått bort i förtid.
            Börje Vestlund lämnar efter sig ett stort tomrum som människa
            och som politiker.
          </note>
          <note>
            Vi hedrar nu hans minne med en tyst minut.
          </note>
          <note>
            § 16 Beslut om ärenden som slutdebatterats vid dagens sammanträde
          </note>
          <note>
            FiU12 Riksrevisionens rapport om svenska myndigheters beredskap
            inför brexit-omröstningen
          </note>
          <note>
            Kammaren biföll utskottets förslag.
          </note>
          <note>
            FiU8 Utvecklingen inom den kommunala sektorn
          </note>
          <note>
            Punkt 2 (Kommunsektorns långsiktiga ekonomi)
          </note>
          <note>
            1. utskottet
          </note>
          <note>
            2. res. 1 (M)
          </note>
          <note>
            Votering:
          </note>
          <note>
            238 för utskottet
          </note>
          <note>
            78 för res. 1
          </note>
          <note>
            33 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 4 S, 40 SD, 24 MP, 19 C, 19 V, 16 L, 15 KD,
            1 -
          </note>
          <note>
            För res. 1: 78 M
          </note>
          <note>
            Frånvarande: 9 S, 5 M, 6 SD, 1 MP, 3 C, 2 V, 3 L, 1 KD, 3 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SoU2 Vissa frågor om läkemedelsregistret
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (En nationell läkemedelslista)
          </note>
          <note>
            1. utskottet
          </note>
          <note>
            2. res. (S, MP, V)
          </note>
          <note>
            Votering:
          </note>
          <note>
            169 för utskottet
          </note>
          <note>
            147 för res.
          </note>
          <note>
            33 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 78 M, 40 SD, 19 C, 16 L, 15 KD, 1 -
          </note>
          <note>
            För res.: 104 S, 24 MP, 19 V
          </note>
          <note>
            Frånvarande: 9 S, 5 M, 6 SD, 1 MP, 3 C, 2 V, 3 L, 1 KD, 3 -
          </note>
          <note>
            MJU4 Bränslekvalitetsdirektivets specificerade rapporteringskrav
            och utsläppsmål
          </note>
          <note>
            Kammaren biföll utskottets förslag.
          </note>
          <note>
            SfU5 Tydligare befogenheter för polisen när beslut om avvisning
            eller utvisning verkställs
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Förvarstagande av barn m.m.)
          </note>
          <note>
            1. utskottet
          </note>
          <note>
            2. res. (V)
          </note>
          <note>
            Votering:
          </note>
          <note>
            297 för utskottet
          </note>
          <note>
            19 för res.
          </note>
          <note>
            33 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 4 S, 78 M, 40 SD, 24 MP, 19 C, 16 L, 15 KD,
            1 -
          </note>
          <note>
            För res.: 19 V
          </note>
          <note>
            Frånvarande: 9 S, 5 M, 6 SD, 1 MP, 3 C, 2 V, 3 L, 1 KD, 3 -
          </note>
          <note>
            SkU2 Vissa skattefrågor för ideella föreningar, registrerade
            trossamfund och kollektivavtalsstiftelser
          </note>
          <note>
            Kammaren biföll utskottets förslag.
          </note>
          <note>
            § 17 Bordläggning
          </note>
          <note>
            Följande dokument anmäldes och bordlades:
          </note>
          <note>
            Propositioner
          </note>
          <note>
            2017/18:4 Avgifter för prövning av ärenden enligt EU:s förordning
            om referensvärden
          </note>
          <note>
            2017/18:5 Bättre förutsättningar för fondsparande och hållbara
            val
          </note>
          <note>
            2017/18:18 Läsa, skriva, räkna – en åtgärdsgaranti
          </note>
          <note>
            § 18 Anmälan om interpellation
          </note>
          <note>
            Följande interpellation hade framställts:
          </note>
          <note>
            den 26 september
          </note>
          <note>
            2017/18:9 Systembolagets lobbying i politiska sakfrågor
          </note>
          <note>
            av Staffan Danielsson (C)
          </note>
          <note>
            till närings- och innovationsminister Mikael Damberg (S)
          </note>
          <note>
            § 19 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 26 september
          </note>
          <note>
            2017/18:1 KRG-regionens folkomröstning om självständighet
          </note>
          <note>
            av Markus Wiechel (SD)
          </note>
          <note>
            till utrikesminister Margot Wallström (S)
          </note>
          <note>
            2017/18:2 Arresteringen av Kambodjas oppositionsledare Kem Sokha
          </note>
          <note>
            av Kerstin Lundgren (C)
          </note>
          <note>
            till utrikesminister Margot Wallström (S)
          </note>
          <note>
            2017/18:8 Frihandelsavtalet med Kanada
          </note>
          <note>
            av Lars Hjälmered (M)
          </note>
          <note>
            till statsrådet Ann Linde (S)
          </note>
          <note>
            § 20 Kammaren åtskildes kl. 16.09.
          </note>
          <note>
            Sammanträdet leddes
          </note>
          <note>
            av tredje vice talmannen från dess början till och med § 11 anf.
            20 (delvis),
          </note>
          <note>
            av andre vice talmannen därefter till ajourneringen kl. 10.56
            och
          </note>
          <note>
            av talmannen därefter till dess slut.
          </note>
          <note>
            Vid protokollet
          </note>
          <note>
            ANNALENA HANELL
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om ny riksdagsledamot
          </note>
          <note>
            § 3 Anmälan om ersättare för statsråd
          </note>
          <note>
            § 4 Anmälan om ersättare
          </note>
          <note>
            § 5 Anmälan om ändrad partibeteckning
          </note>
          <note>
            § 6 Anmälan om fördröjt svar på interpellation
          </note>
          <note>
            § 7 Anmälan om granskningsrapport
          </note>
          <note>
            § 8 Ärenden för hänvisning till utskott
          </note>
          <note>
            § 9 Riksrevisionens rapport om svenska myndigheters beredskap
            inför brexit-omröstningen
          </note>
          <note>
            Finansutskottets betänkande 2017/18:FiU12
          </note>
          <note>
            (Beslut fattades under § 16.)
          </note>
          <note>
            § 10 Utvecklingen inom den kommunala sektorn
          </note>
          <note>
            Finansutskottets betänkande 2017/18:FiU8
          </note>
          <note>
            Anf. 1 JAN ERICSON (M)
          </note>
          <note>
            Anf. 2 INGELA NYLUND WATZ (S)
          </note>
          <note>
            Anf. 3 JAN ERICSON (M) replik
          </note>
          <note>
            Anf. 4 INGELA NYLUND WATZ (S) replik
          </note>
          <note>
            Anf. 5 JAN ERICSON (M) replik
          </note>
          <note>
            Anf. 6 INGELA NYLUND WATZ (S) replik
          </note>
          <note>
            (Beslut fattades under § 16.)
          </note>
          <note>
            § 11 Vissa frågor om läkemedelsregistret
          </note>
          <note>
            Socialutskottets betänkande 2017/18:SoU2
          </note>
          <note>
            Anf. 7 ANNA-LENA SÖRENSON (S)
          </note>
          <note>
            Anf. 8 JAN LINDHOLM (MP)
          </note>
          <note>
            Anf. 9 KARIN RÅGSJÖ (V)
          </note>
          <note>
            Anf. 10 JENNY PETERSSON (M)
          </note>
          <note>
            Anf. 11 ANNA-LENA SÖRENSON (S) replik
          </note>
          <note>
            Anf. 12 JENNY PETERSSON (M) replik
          </note>
          <note>
            Anf. 13 ANNA-LENA SÖRENSON (S) replik
          </note>
          <note>
            Anf. 14 JENNY PETERSSON (M) replik
          </note>
          <note>
            Anf. 15 KARIN RÅGSJÖ (V) replik
          </note>
          <note>
            Anf. 16 JENNY PETERSSON (M) replik
          </note>
          <note>
            Anf. 17 KARIN RÅGSJÖ (V) replik
          </note>
          <note>
            Anf. 18 JENNY PETERSSON (M) replik
          </note>
          <note>
            Anf. 19 CARINA STÅHL HERRSTEDT (SD)
          </note>
          <note>
            Anf. 20 ANDERS W JONSSON (C)
          </note>
          <note>
            Anf. 21 ANNA-LENA SÖRENSON (S) replik
          </note>
          <note>
            Anf. 22 ANDERS W JONSSON (C) replik
          </note>
          <note>
            Anf. 23 ANNA-LENA SÖRENSON (S) replik
          </note>
          <note>
            Anf. 24 ANDERS W JONSSON (C) replik
          </note>
          <note>
            Anf. 25 BARBRO WESTERHOLM (L)
          </note>
          <note>
            Anf. 26 PENILLA GUNTHER (KD)
          </note>
          <note>
            (Beslut fattades under § 16.)
          </note>
          <note>
            § 12 Bränslekvalitetsdirektivets specificerade rapporteringskrav
            och utsläppsmål
          </note>
          <note>
            Miljö- och jordbruksutskottets betänkande 2017/18:MJU4
          </note>
          <note>
            (Beslut fattades under § 16.)
          </note>
          <note>
            § 13 Tydligare befogenheter för polisen när beslut om avvisning
            eller utvisning verkställs
          </note>
          <note>
            Socialförsäkringsutskottets betänkande 2017/18:SfU5
          </note>
          <note>
            Anf. 27 CHRISTINA HÖJ LARSEN (V)
          </note>
          <note>
            Anf. 28 YILMAZ KERIMO (S)
          </note>
          <note>
            Anf. 29 MIKAEL CEDERBRATT (M)
          </note>
          <note>
            Anf. 30 MARKUS WIECHEL (SD)
          </note>
          <note>
            (Beslut fattades under § 16.)
          </note>
          <note>
            § 14 Vissa skattefrågor för ideella föreningar, registrerade
            trossamfund och kollektivavtalsstiftelser
          </note>
          <note>
            Skatteutskottets betänkande 2017/18:SkU2
          </note>
          <note>
            (Beslut fattades under § 16.)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 15 Parentation
          </note>
          <note>
            Anf. 31 TALMANNEN
          </note>
          <note>
            § 16 Beslut om ärenden som slutdebatterats vid dagens sammanträde
          </note>
          <note>
            FiU12 Riksrevisionens rapport om svenska myndigheters beredskap
            inför brexit-omröstningen
          </note>
          <note>
            FiU8 Utvecklingen inom den kommunala sektorn
          </note>
          <note>
            SoU2 Vissa frågor om läkemedelsregistret
          </note>
          <note>
            MJU4 Bränslekvalitetsdirektivets specificerade rapporteringskrav
            och utsläppsmål
          </note>
          <note>
            SfU5 Tydligare befogenheter för polisen när beslut om avvisning
            eller utvisning verkställs
          </note>
          <note>
            SkU2 Vissa skattefrågor för ideella föreningar, registrerade
            trossamfund och kollektivavtalsstiftelser
          </note>
          <note>
            § 17 Bordläggning
          </note>
          <note>
            § 18 Anmälan om interpellation
          </note>
          <note>
            § 19 Anmälan om skriftliga svar på frågor
          </note>
          <note>
            § 20 Kammaren åtskildes kl. 16.09.
          </note>
          <note>
            Tryck: Elanders, Vällingby 2017
          </note>
        </div>
      </body>
    </text>
  </TEI>
</teiCorpus>
