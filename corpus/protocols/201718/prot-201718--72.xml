<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201718</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201718</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201718--72</head>
          <docDate when="2018-02-14 00:00:00">2018-02-14 00:00:00</docDate>
        </div>
      </front>
      <body>
        <div>
          <note>
            Välkomsthälsning
          </note>
          <note type="speaker">
            Anf. 1 TALMANNEN:
          </note>
          <note>
            Innan vi inleder debatten vill jag välkomna representanterna
            för den diplomatiska kåren till den utrikespolitiska debatten.
          </note>
          <note>
            § 1 Utrikespolitisk debatt
          </note>
          <note type="speaker">
            Anf. 2 Utrikesminister MARGOT WALLSTRÖM (S):
          </note>
          <note>
            Herr talman, ärade ledamöter, representanter för den diplomatiska
            kåren, kära åhörare! I år är det 100 år sedan riksdagen beslutade
            om allmän och lika rösträtt för män och kvinnor. Det är ett bra
            tillfälle att påminna om det som ger vår demokrati dess liv: de
            människor som bär upp den – svenska folket, politiker och tjänstemän,
            journalister, civilsamhället och vi här i kammaren.
          </note>
          <note>
            Jag säger detta därför att olyckskorparna nu kraxar om att den
            stundande valrörelsen kommer att bli smutsig. Då vill jag svara:
            Det måste inte bli så. Det bestämmer vi ju själva. Vi här inne
            kan bestämma oss för att bedriva politiken med värdighet. Vi kan
            välja att debattera med respekt för varandra och för sanningen.
          </note>
          <note>
            Demokratin är kärnan i Sveriges utrikespolitik. Dess uppgift
            är att skapa trygghet när omvärlden är orolig. Utrikespolitiken
            hanterar de förändringar som sker runt om oss: klimatet, som också
            hotar vår säkerhet, länderna som sluter sig inåt och människorna
            som flyr.
          </note>
          <note>
            Vår uppgift kan sammanfattas på följande sätt: Det främsta målet
            med Sveriges utrikespolitik är att värna om vårt lands och vårt
            folks trygghet. Vi gör det gemensamt med andra genom en aktiv
            utrikespolitik där diplomati, dialog och samarbete är våra viktigaste
            verktyg. Vårt engagemang för frihandel, jämlikhet och jämställdhet
            och vårt omfattande bistånd är viktiga delar i denna politik.
          </note>
          <note>
            Herr talman! Sveriges säkerhetspolitiska linje ligger fast. Vår
            militära alliansfrihet tjänar oss väl och bidrar till stabilitet
            och säkerhet i norra Europa. Den förutsätter en aktiv, bred och
            ansvarsfull utrikes- och säkerhetspolitik i kombination med fördjupade
            försvarssamarbeten, särskilt med Finland, och en trovärdig nationell
            försvarsförmåga.
          </note>
          <note>
            Sveriges utrikes- och säkerhetspolitik bygger på sammanhållning
            i EU och ökat samarbete på bred front i Norden och Östersjöområdet,
            inom FN och OSSE, med Nato och genom en stark transatlantisk länk.
            Sverige kommer inte att förhålla sig passivt om en katastrof eller
            ett angrepp skulle drabba ett annat EU-land eller ett nordiskt
            land. Vi förväntar oss att dessa länder agerar på samma sätt om
            Sverige drabbas. Vi ska därför kunna ge och ta emot stöd, såväl
            civilt som militärt.
          </note>
          <note>
            Vår säkerhet är beroende av att den europeiska säkerhetsordningen
            respekteras, och vi ska verka genom EU samt i OSSE och Europarådet
            för att upprätthålla den.
          </note>
          <note>
            Herr talman! Sveriges trygghet börjar i vårt närområde. Vår region
            ska kunna stå emot påfrestningar och motverka försök att skapa
            splittring och instabilitet. Regeringen arbetar aktivt mot sådana
            hot, oavsett om de orsakas av terrorism, om de sker på cyber-
            och hybridområdet eller militärt.
          </note>
          <note>
            Våra relationer till Estland, Lettland och Litauen är viktiga.
            I år uppmärksammar vi att det är 100 år sedan de utropade självständighet.
          </note>
          <note>
            Under 2018 har Sverige ett särskilt ansvar för samarbetet mellan
            länderna runt Östersjön. Vi är ordförande i Nordiska ministerrådet,
            Barentsrådet och Östersjöstaternas råd och leder de nordiska och
            nordisk-baltiska utrikespolitiska samarbetena. Vi vill göra vår
            region tryggare och mer hållbar, till exempel genom ungdomsutbyten,
            innovation och digitalisering, klimatsmarta städer samt genom
            att motverka människohandel.
          </note>
          <note>
            Ryssland deltar i flera av dessa format. Sverige och EU söker
            dialog och samarbete med Ryssland inom områden av ömsesidigt intresse
            – exempelvis klimat, handel och katastrofinsatser. Sådana kontakter
            bidrar också till vår säkerhet.
          </note>
          <note>
            Men Ryssland bär ansvaret för konflikten i östra Ukraina , som
            nu har resulterat i över 10 000 dödsoffer. Vi fördömer den ryska
            aggressionen, inklusive den illegala annekteringen av Krim. Dessa
            flagranta brott mot folkrätten är det allvarligaste hotet mot
            den europeiska säkerhetsordningen sedan kalla krigets slut. EU:s
            sanktioner ska bibehållas så länge skälen till att de infördes
            består. Även den inrikespolitiska utvecklingen i Ryssland är negativ.
          </note>
          <note>
            Herr talman! EU finns till för Europas medborgare. Om vi glömmer
            detta riskerar vi att tappa folkets förtroende. Därför måste sociala
            frågor, rättvisa jobb och god arbetsmiljö få större plats i EU-samarbetet.
            Det var även temat för EU-toppmötet i Göteborg i höstas.
          </note>
          <note>
            EU-samarbetet ger oss fred, trygghet och tillväxt. Sverige är
            en aktiv medlem i EU, och vi är bekymrade över en växande intolerans
            och den minskande respekten för rättsstatens principer i vissa
            medlemsländer.
          </note>
          <note>
            EU är vår viktigaste utrikespolitiska arena. Vi arbetar för ett
            EU som är aktivt i världen, i fråga om utrikes- och säkerhetspolitik
            och med en politik för fri och rättvis handel. EU ska ha en ambitiös
            klimatpolitik och stå upp för ingångna klimatavtal. Det är också
            viktigt att EU får ett gemensamt asylsystem som är rättssäkert,
            humant och långsiktigt hållbart, där alla länder tar sitt ansvar.
          </note>
          <note>
            Nu utvecklas EU:s gemensamma försvars- och säkerhetspolitik.
            Vi bidrar till samarbetet Pesco, som stärker den operativa förmågan
            och effektiviteten på försvarsområdet. Tillsammans med Finland
            och Tyskland leder vi utvecklingen av EU:s civila förmåga att
            förebygga och hantera konflikter.
          </note>
          <note>
            Vi beklagar Storbritanniens beslut att lämna EU och önskar att
            det sker under ordnade former samt att EU och Storbritannien fortsatt
            ska ha en nära relation.
          </note>
          <note>
            EU-perspektivet ska vara tydligt för länderna på västra Balkan,
            men det ställer krav på fortsatta reformer – ett arbete vi stöder.
            Vi står bakom länderna i östliga partnerskapet i deras ambitioner
            att närma sig EU och genomföra nödvändiga reformer.
          </note>
          <note>
            Utvecklingen i Turkiet, inklusive återkommande konflikter med
            kurdiska grupper, är djupt oroande. Det gäller också attackerna
            i Afrin i norra Syrien. EU ska samarbeta med men också ställa
            krav på Turkiet. EU bör inte stänga dörren till medlemskap.
          </note>
          <note>
            Herr talman! Globala utmaningar kräver globalt samarbete. Sverige
            försvarar en regelbaserad världsordning, och vi stöder FN:s generalsekreterares
            reformplaner när det gäller FN.
          </note>
          <note>
            Sverige har suttit ett av två år i FN:s säkerhetsråd, och vi
            deltar i arbetet med att förhindra krig och konflikt. Vi gör skillnad.
            Just nu förhandlar vi om en resolution om eldupphör i Syrien för
            att fortsätta säkra humanitär hjälp till de miljontals behövande.
            Vi har en ledande roll i arbetet om barn i väpnad konflikt. Vi
            har väsentligt stärkt FN:s arbete med kvinnor, fred och säkerhet.
          </note>
          <note>
            På svenskt initiativ har ett enat råd fördömt våldet mot rohingyer
            i Myanmar. Vi arbetar för att krisen ska få en lösning och för
            att de som är skyldiga till brott mot mänskligheten ska ställas
            inför rätta.
          </note>
          <note>
            En brännande fråga på rådets dagordning är Nordkoreas kärnvapenambitioner.
            Landets kärnvapen- och missilprogram är ett allvarligt hot mot
            global fred och säkerhet. Vi driver på för en fredlig lösning
            och för att sanktionerna mot landet ska genomföras.
          </note>
          <note>
            Herr talman! Den så kallade domedagsklockan, som visar risken
            för en global katastrof såsom kärnvapenkrig, ställdes nyligen
            fram till två minuter före midnatt. I dag moderniserar nästan
            alla kärnvapenstater sina innehav. Orosmoln hänger över det viktiga
            kärntekniska avtalet med Iran.
          </note>
          <note>
            Den här regeringen arbetar med nedrustning o ch icke-spridning
            av kärnvapen genom att överbrygga motsättningarna inom icke-spridningsfördraget,
            NPT, och stärka dess nedrustningsdimension. Vi kommer också att
            gå fram med åtgärder för riskreducering och ökad transparens.
          </note>
          <note>
            Kärnvapenmakterna, i synnerhet USA och Ryssland, har ett särskilt
            ansvar. Det är allvarligt att användandet av taktiska kärnvapen
            diskuteras som en möjlighet. Vi uppmanar dem båda att i stället
            förhandla om nya nedskärningar av kärnvapenarsenalerna och efterleva
            avtal om stopp för markbaserade medeldistansrobotar.
          </note>
          <note>
            Ett nytt initiativ i nedrustningsarbetet är FN-konventionen om
            ett kärnvapenförbud. En utredning kommer att se på konsekvenserna
            av ett eventuellt svenskt tillträde.
          </note>
          <note>
            Herr talman! Hösten präglades av en enastående rörelse. Den sammanfattas
            i två ord: me too. Över hela världen är kvinnor förbisedda vad
            gäller resurser, representation och rättigheter. Det är den enkla
            anledningen till att vi driver en feministisk utrikespolitik med
            full kraft över hela världen.
          </note>
          <note>
            I Saudiarabien och Iran utbildar vi kvinnor så att de får större
            makt över sin ekonomi. I Rwanda har vi skapat en samhällsdebatt
            om papparollen. Medlemmar i vårt kvinnliga medlingsnätverk arbetar
            med Syrien, Afghanistan, Colombia och Ukraina.
          </note>
          <note>
            Sverige är en av de största givarna till sexuell och reproduktiv
            hälsa och rättigheter, genom preventivmedel, mödrahälsovård och
            säker abort. Vi arbetar mot kvinnlig könsstympning.
          </note>
          <note>
            Det är några exempel på vår feministiska utrikespolitik. Och
            vi ser nu hur länder tar efter. Nu bygger vi fler allianser, stärker
            fler kvinnorättsaktörer och gör livet bättre för fler människor.
          </note>
          <note>
            Det finns fyra gånger fler artiklar om män än om kvinnor på Wikipedia.
            På internationella kvinnodagen kommer UD tillsammans med ett femtiotal
            ambassader att ordna skrivarstugor för att öka antalet artiklar
            om kvinnor.
          </note>
          <note>
            I april anordnar regeringen, i samarbete med Svenska institutet
            och i dialog med riksdagen, Stockholm Forum on Gender Equality.
            Det är en stor internationell jämställdhetskonferens, dit gräsrötter
            och högnivådeltagare från hela världen är bjudna. Målet är att
            sprida resultat, lära av varand ­ ra och inspirera politiska ledare.
          </note>
          <note>
            Herr talman! Demokratin, mänskliga rättigheter och rättsstatens
            principer motarbetas i världen. Det betyder att människor får
            mindre inflytande över sina samhällen och mindre utrymme att forma
            sina liv. Tryggheten i världen minskar.
          </note>
          <note>
            Denna bild bekräftas av de 135 landrapporter om mänskliga rättigheter,
            demokrati och rättsstatens principer som UD presenterade förra
            året. Rapporterna är en grund för vår dialog med de berörda länderna.
            Vi har också tillsatt en MR-ambassadör och lagt fram en skrivelse
            till riksdagen om samma frågor.
          </note>
          <note>
            Sverige står upp mot alla former av rasism och hat. I vårt arbete
            världen över stöder vi MR-försvarare, hbtq-aktivister, journalister
            och andra som är utsatta. Vi accepterar aldrig attacker på grund
            av etnicitet eller religion.
          </note>
          <note>
            Fackliga rättigheter är en demokratifråga. Statsministern har
            lanserat Global Deal för att främja goda relationer på arbetsmarknaden.
            I dag är över 75 aktörer anslutna, inklusive 18 länder. Under
            året etablerar vi en långsiktig struktur för det arbetet.
          </note>
          <note>
            Herr talman! Sverige har bilaterala relationer med nästan alla
            världens länder. Genom dialog, både med nära vänner och med dem
            vars värdering ­ ar vi inte delar, gör vi Sverige tryggare.
          </note>
          <note>
            Relationen med USA är av stor vikt för Sveriges utrikes- och
            säkerhetspolitik och för vår tillväxt. Därför ska vi fortsätta
            att utveckla den, baserat på gemensamma intressen och värderingar.
          </note>
          <note>
            Latinamerika gör framsteg. Vi vill fortsätta att stärka våra
            relationer med regionens länder, och därför presenterar vi nu
            en handlingsplan för samarbete med Latinamerika.
          </note>
          <note>
            Medan fredsprocesserna i Colombia har väckt hopp är situationen
            i Venezuela mycket illavarslande.
          </note>
          <note>
            Utvecklingen i Asien öppnar nya möjligheter. Vi ökar det politiska
            och ekonomiska utbytet med Indien och Japan. Vi är starkt pådrivande
            i EU:s handelsagenda med Asien och Oceanien.
          </note>
          <note>
            Vår relation med Kina är omfattande. Landets roll i världen växer,
            och med det följer ett ökat ansvar, inklusive skydd för de mänskliga
            rättigheterna.
          </note>
          <note>
            Vi fortsätter vårt långsiktiga åtagande i det hårt prövade Afghanistan.
            Genom vårt stöd stärker vi stats- och fredsbyggande och kvinnors
            deltag ­ ande.
          </note>
          <note>
            Listan över konflikter i Mellanöstern är lång. Lidandet de har
            orsakat kan inte mätas.
          </note>
          <note>
            Vi stöder en inkluderande process i Syrien för en politisk lösning
            där också kvinnorna deltar i förhandlingarna och beslutsfattandet.
            Vi är en av de största humanitära givarna i Syrienkrisen.
          </note>
          <note>
            Sverige verkar för försoning och stabilisering i Irak efter att
            Daish be ­ segrats. Det gäller också relationen mellan Bagdad
            och den självstyrande kurdiska regionen. Vi bidrar med militär
            utbildning, säkerhetssektor ­ reform och bistånd.
          </note>
          <note>
            Vi är aktiva i FN:s säkerhetsråd för att hitta en långsiktig
            politisk lösning i Jemen och lindra den akuta humanitära krisen.
          </note>
          <note>
            De ökande spänningarna mellan Saudiarabien och Iran bidrar till
            växande instabilitet i Mellanöstern. Det behövs en politisk dialog
            dem emellan.
          </note>
          <note>
            Regeringen verkar för en tvåstatslösning baserad på folkrätten
            i Israel − Palestina-konflikten. Sverige ser då, liksom övriga
            EU, Jerusalem som framtida huvudstad för två stater. Vi har ett
            långvarigt vänskapligt engagemang i Palestina. Vi bidrar till
            dess demokratiska statsbyggande och med stöd till flyktingar genom
            Unrwa . Vi är en vän till Israel och står upp för dess legitima
            säkerhetsbehov.
          </note>
          <note>
            Utvecklingen i Afrika är mångskiftande. Några länder har stark
            tillväxt. Afrikanska unionen stärks, och det regionala samarbetet
            ökar. Samtidigt fortsätter krig och humanitära kriser att tvinga
            människor på flykt.
          </note>
          <note>
            Konflikter och klimatförändringar förvärrar säkerhetssituationen
            i Sahelområdet. Instabiliteten är en grogrund för radikalisering.
            Vi tror på samarbete och deltar i FN:s och EU:s insatser i Mali,
            stöder uppbyggnaden av Sahelländernas egen säkerhetsstyrka och
            ökar biståndet till regionen.
          </note>
          <note>
            Vi ser positiva tendenser i Somalia samtidigt som Afrikas horn
            också lider av utdragna konflikter och spänningar. Vi ökar biståndet
            och är aktiva för att förebygga konflikter och stärka utsatta
            grupper.
          </note>
          <note>
            Maktskiftet i Zimbabwe är en historisk möjlighet. Den nya regeringen
            måste nu infria sina löften om politiska och ekonomiska reformer.
          </note>
          <note>
            I Demokratiska republiken Kongo råder en akut politisk och humanitär
            kris. Vi verkar för ett fredligt och demokratiskt maktskifte och
            lyfter särskilt vikten av kvinnors deltagande. Förra året mördades
            FN-experterna Zaida Catalán och Michael Sharp på uppdrag i DR
            Kongo. Vi arbetar outtröttligt för att morden ska utredas och
            för att de ansvariga ska ställas inför rätta.
          </note>
          <note>
            Herr talman! När vi verkar för hållbar utveckling och fattigdomsminskning
            sprider vi trygghet i världen. Därför ska Sverige vara ledande
            i genomförandet av Agenda 2030.
          </note>
          <note>
            Vi är ett av få länder som ger 1 procent av vår bruttonationalinkomst
            till bistånd, och vi arbetar för att fler länder ska nå upp till
            FN:s mål om 0,7 procent av bni.
          </note>
          <note>
            Skatteintäkter är grunden till att bygga ett fungerande samhälle.
            I maj arrangerar regeringen en internationell konferens om att
            förbättra utveck ­ lingsländers kapacitet att ta upp skatt.
          </note>
          <note>
            Klimatet har blivit en av våra största säkerhetsutmaningar. Extrema
            väderförhållanden tvingar människor att fly, och brist på naturresurser
            ökar risken för konflikt och krig. Gapet mellan nuvarande åtaganden
            och nödvändiga utsläppsminskningar för Parisavtalet är alarmerande
            stort , enligt forskningen.
          </note>
          <note>
            Sverige tar ansvar. Vi har världens mest ambitiösa klimatlag,
            och vi ger stora bidrag till utvecklingsländernas klimat ‑ , miljö-
            och havsinsatser.
          </note>
          <note>
            Herr talman! Sveriges utrikeshandel ger oss 1,4 miljoner jobb.
            Handeln bidrar till vårt folks trygghet. Ibland ifrågasätts fördelarna
            med frihandel och fri rörlighet, och protektionismen ökar. Vi
            går inte den vägen. Vi ska stå upp för frihandeln samtidigt som
            vi främjar social trygghet och en ambitiös miljöpolitik.
          </note>
          <note>
            Genom exportstrategin stöder regeringen svenska företags möjligheter
            att exportera mer och nå ut till nya marknader. Vi vill ha fler
            goda utländska investeringar i Sverige. Regeringens avsikt är
            att Sverige ska delta vid världsutställningen i Dubai 2020.
          </note>
          <note>
            Herr talman! Utrikesförvaltningens medarbetare arbetar oförtrutet
            och dygnet runt, bland annat med stöd till svenskar i nöd- och
            krissituationer utomlands. De flesta hjälps i tysthet. Vi hanterar
            flera mycket svåra ärenden, och vissa namn är välkända och diskuteras
            ofta här i kammaren. Vi agerar alltid med deras bästa för ögonen.
          </note>
          <note>
            Under året kommer vi att inleda en konsulär satsning inom området
            familjekonflikter, med fokus på frågor om barn- och tvångsäktenskap.
          </note>
          <note>
            En modern utrikesförvaltning bör avspegla det moderna Sverige.
            Vi ska ta ytterligare initiativ så att personer med olika bakgrund
            rekryteras till UD.
          </note>
          <note>
            Herr talman! Ärade åhörare! Samma dag som andra världskriget
            bröt ut skrev Astrid Lindgren följande mening i sin dagbok: Jorden
            kunde vara en ljuvlig plats att leva på.
          </note>
          <note>
            Är inte det, trots allt, vad alla människor önskar – att i trygghet
            få forma och leva sina liv? Låt oss inte nöja oss med mindre!
            Låt oss agera med mod och tålamod, och låt oss möta världens oro
            med en politik för trygghet och framtidstro – i Sverige och i
            världen!
          </note>
          <note>
            (Applåder)
          </note>
          <note type="speaker">
            Anf. 3 JONAS JACOBSSON GJÖRTLER (M) replik:
          </note>
          <note>
            Herr talman! Tack, utrikesministern, för en intressant utrikesdeklara
            ­ tion! Jag vill börja med att understryka det som kanske är självklart
            men som jag ändå tycker behöver sägas, nämligen att vi i Sverige
            faktiskt är brett överens om väldigt mycket i utrikespolitiken.
            Det är bra. Det gynnar Sverige, och det gynnar vår röst i världen.
          </note>
          <note>
            Här i debatten kommer vi annars mest att fokusera på det som
            skiljer oss åt, och det är också naturligt eftersom åhörarna har
            rätt att veta var skiljelinjerna mellan olika partier och regeringsalternativ
            finns.
          </note>
          <note>
            En sådan skiljelinje gäller var fokus i utrikespolitiken ska
            ligga. För mig har det blivit allt tydligare att regeringens i
            särklass mest prioriterade område i utrikespolitiken är FN. Och
            FN är viktigt. Självfallet ska Sverige vara en konstruktiv röst
            och agera utifrån vår post i säkerhetsrådet.
          </note>
          <note>
            Minst lika viktigt är dock att värna och vårda även andra samarbeten
            och relationer, särskilt sådana som har en mer direkt koppling
            till och bäring på svenska intressen, till exempel Östersjösamarbetet,
            EU och den transatlantiska länken. Vi hör att utrikesministern
            med ord, både här och i andra sammanhang, nämner dessa områden.
            Men det vi saknar är lite mer av konkret handling.
          </note>
          <note>
            Vi står inför den största omstöpningen av EU på över ett decennium.
            När utrikesministern säger att EU är vår viktigaste utrikespolitiska
            arena, vad betyder det egentligen? Hur vill regeringen att EU
            ska utvecklas post-brexit, och vad gör regeringen konkret för
            att åstadkomma det?
          </note>
          <note type="speaker">
            Anf. 4 Utrikesminister MARGOT WALLSTRÖM (S) replik:
          </note>
          <note>
            Herr talman! Först och främst vill jag välkomna Jonas Jacobsson
            Gjörtler till de här sammanhangen som ny utrikespolitisk talesperson
            för Moderaterna!
          </note>
          <note>
            Det är riktigt att svensk utrikes- och säkerhetspolitik historiskt
            sett har präglats av en bred samsyn. Det tycker jag är en av de
            allra viktigaste tillgångarna för oss i Sverige. Visst har det
            funnits skillnader, och finns även i dag, men det finns också
            väldigt många beröringspunkter. Det är en styrka.
          </note>
          <note>
            Jag tycker ändå att Moderaterna under de senaste åren blivit
            alltmer idélösa. Jag kan räkna upp i alla fall tio olika initiativ
            som vi har tagit i EU-kretsen. Vi har drivit på för den globala
            strategin. Det är vi som i hög grad har legat bakom detta, och
            där bygger vi på det som Carl Bildt gjorde en gång i tiden. Vi
            har även drivit, och ser till, att både frågorna om östliga partnerskapet
            och västra Balkan ligger högst upp på dagordningen. Det är vi
            som ser till att sanktionsbestämmelserna när det gäller Ryssland
            kan ligga kvar. Vi har nu tagit initiativ för försvars- och säkerhetssamarbetet
            genom Pesco.
          </note>
          <note>
            Jag kan fortsätta hur länge som helst. Alla som rankar oss säger
            att vi är en pålitlig och viktig partner, men det utesluter ju
            inte att vi samarbetar i FN-sammanhang.
          </note>
          <note>
            Jag undrar: Var går gränsen, Gjörtler? Var går gränsen för vad
            man ska och inte ska göra utifrån vad som är viktigt och inte
            viktigt för Sverige?
          </note>
          <note>
            Gång på gång när det gäller allt det man mäter i Bryssel visar
            det sig att man uppskattar Sverige och tycker att vi är både aktiva
            och pålitliga. Men var är de moderata idéerna? Kan Gjörtler nämna
            en enda idé som ni har fört fram?
          </note>
          <note type="speaker">
            Anf. 5 JONAS JACOBSSON GJÖRTLER (M) replik:
          </note>
          <note>
            Herr talman! Tack, utrikesministern, för svaret! Jag kan ändå
            inte undgå intrycket att det här svaret kommer lite pliktskyldigast.
            När vi ställer frågor får vi den här typen av uppräkningar av
            några olika lösa initiativ som regeringen har tagit.
          </note>
          <note>
            Jag tror säkert att det finns goda exempel på saker som regeringen
            gör. Det är ingen som hävdar att regeringen inte gör någonting
            alls, men det vi saknar är ett tydligt fokus, en tydlig agenda,
            en tydlig inriktning, särskilt när det gäller EU och utvecklingen
            när nu Storbritannien , som är en så viktig partner för oss ,
            ska lämna. Orden räcker tyvärr inte så långt när resultaten är
            så otillräckliga.
          </note>
          <note>
            Tyvärr och kanske mer förvånande uteblir också resultaten inom
            en del områden där regeringen är mer engagerad, som FN. Då tänker
            jag på det behov av reformer som finns till exempel när det gäller
            byråkrati, ineffektivitet och korruption.
          </note>
          <note>
            Vad avser regeringen att göra för att komma till rätta med det?
          </note>
          <note type="speaker">
            Anf. 6 Utrikesminister MARGOT WALLSTRÖM (S) replik:
          </note>
          <note>
            Herr talman! Moderaterna pratar ofta om EU, om att prioritera
            i utrikespolitiken och om att inte alla frågor får plats. Då blir
            frågan till Moderaterna: Vad vill ni prioritera?
          </note>
          <note>
            Jag gav exempel på frågor som vi – med stor framgång , vill jag
            påstå – har drivit under de här åren och där vi uppskattas både
            i EU-kretsen och i FN. I dag är biträdande generalsekreteraren
            i FN, Amina Mohammed, här i Sverige för att presentera just reformplanerna
            för FN. Dit hör precis dessa frågor. Vi har varit mycket aktiva
            i att stötta henne, och vi har sekonderat folk till det här arbetet
            för att se till att vi också reformerar FN.
          </note>
          <note>
            Vi har fortsatt att vara FN:s bästa vän i EU och EU:s bästa vän
            i FN, och nu undrar jag: Var är era idéer? Vad är det ni vill
            prioritera?
          </note>
          <note type="speaker">
            Anf. 7 MARKUS WIECHEL (SD) replik:
          </note>
          <note>
            Herr talman! Utrikesministern talade i sitt anförande om Palestina
            och om konflikten med Israel. Hon nämnde att hon var positivt
            inställd till en tvåstatslösning och att Sverige är en vän av
            Israel och står upp för des s säkerhetsbehov.
          </note>
          <note>
            Trots detta vet vi att det finns omfattande problem med den palestinska
            myndigheten. Man har betalat ut löner till terrorister, och man
            har sanktio ­ nerat spridningen av antisemitism.
          </note>
          <note>
            Med tanke på att Amnesty International den 23 augusti 2017 kom
            med en rapport som tydligt bekräftar den här bilden är det en
            aning märkligt hur den svenska regeringen fortsatt kan erbjuda
            bistånd till denna myndighet.
          </note>
          <note>
            Min fråga till utrikesministern är därför: Hur kan regeringen
            motivera en sådan kravlös utbetalning av bistånd?
          </note>
          <note type="speaker">
            Anf. 8 Utrikesminister MARGOT WALLSTRÖM (S) replik:
          </note>
          <note>
            Herr talman! Nu reder vi ut det här en gång för alla, för det
            här är också en fråga som har besvarats flera gånger i den här
            kammaren.
          </note>
          <note>
            Svaret är detsamma i dag som tidigare: Svenskt bistånd går inte
            till terrorister! Sveriges stöd till den palestinska myndigheten
            kanaliseras via EU, och EU-kommissionen säkerställer att inga
            pengar går till personer eller organisationer som står på EU:s
            lista över terroristorganisationer eller personer som i Israel
            har dömts för terroristbrott.
          </note>
          <note>
            EU:s kontrollmekanism fungerar väl, och skulle vi upptäcka att
            något sådant sker stoppar vi förstås det stödet. Även i genomförandet
            av biståndet ställer Sverige krav på god kontroll och respekt
            för mänskliga rättigheter, kamp mot korruption, arbete för jämställdhet
            och fortsatt reformarbete. Det är så det går till.
          </note>
          <note>
            Jag har nyligen besökt Palestina. Då träffade jag också palestinska
            företrädare, och i alla våra kontakter med dem understryker vi
            hur viktigt det är att man håller efter. Vi ser också till att
            utbilda människor så att de blir duktiga på att sköta också administration.
          </note>
          <note>
            Svenskt bistånd går inte till terrorister. Så är det bara!
          </note>
          <note>
            (Applåder)
          </note>
          <note type="speaker">
            Anf. 9 MARKUS WIECHEL (SD) replik:
          </note>
          <note>
            Herr talman! Det står klart och tydligt i Amnesty Internationals
            rapport att det sker attacker, sanktionerade av den palestinska
            myndigheten, som riktas mot journalister och aktivister. Vi vet
            sedan tidigare att den palestinska myndigheten har betalat ut
            löner till terrorister, i många fall baserat på hur länge de har
            suttit fängslade. Vi vet även att det i dag finns en omfattande
            antisemitism i skolor som drivs av den palestinska myndigheten.
          </note>
          <note>
            Det här är fakta och ingenting som utrikesministern kan frångå.
            Är det så att utrikesministern behöver rapporten kan hon få ett
            exemplar, för med tanke på att man över huvud taget inte har kommenterat
            denna rapport är det uppenbart att man kanske bör titta vidare
            på den.
          </note>
          <note>
            (Applåder)
          </note>
          <note type="speaker">
            Anf. 10 Utrikesminister MARGOT WALLSTRÖM (S) replik:
          </note>
          <note>
            Herr talman! Jag tar gärna emot Markus Wiechels rapport, och
            jag är beredd att läsa vad som helst.
          </note>
          <note>
            Det vi ska göra är att kontrollera att de pengar som Sverige
            betalar ut i bistånd absolut inte går till terrorister eller till
            organisationer som ägnar sig åt sådant som är illegalt eller som
            har med terrorism att göra. Vi ska i alla våra kontakter ta upp
            det som rapporten egentligen handlar om, nämligen andra mycket
            viktiga frågor.
          </note>
          <note>
            Dessa frågor kommer även i fortsättningen att vara en del av
            vår dialog med den palestinska myndigheten, med palestinierna
            och i Mellanöstern. Det arbetet kommer vi att fortsätta.
          </note>
          <note type="speaker">
            Anf. 11 KERSTIN LUNDGREN (C) replik:
          </note>
          <note>
            Herr talman! Som det redan tidigare har sagts finns många likheter
            i svensk utrikespolitik över de politiska gränser na . Jag kan
            instämma i flera punkter som utrikesministern har lyft upp, bland
            annat att Sveriges trygghet börjar i vårt närområde. Där är vi
            helt överens.
          </note>
          <note>
            Men en fråga som utrikesministern fortfarande behöver besvara
            är naturligtvis varför vi bara förväntar oss stöd av EU eller
            nordiska grannar om det värsta skulle inträffa. Varför hoppas
            vi när det är möjligt att få garantier? Varför vill inte utrikesministern
            och regeringen försäkra svenska folket att om det värsta händer,
            om Sverige utsätts för hot, om Sverige skulle utsättas för ett
            militärt angrepp, då finns det garantier för att vi får stöd?
          </note>
          <note>
            Jag har också en fråga om östliga partnerskapet. Regeringen står
            upp för det initiativ som togs under Alliansens regeringstid för
            att ge möjligheter för länder i östliga partnerskapet att komma
            närmare EU och att få ett medlemskapsperspektiv.
          </note>
          <note>
            När jag hörde utrikesministerns deklaration framgick det att
            EU-perspektivet ska vara tydligt för västra Balkan och att östliga
            partnerskapet ska närma sig EU. Men för mig låter det otydligt,
            herr talman. Jag skulle vilja höra om medlemskapsperspektivet
            är borta från regeringens hållning om östliga partnerskapet.
          </note>
          <note type="speaker">
            Anf. 12 Utrikesminister MARGOT WALLSTRÖM (S) replik:
          </note>
          <note>
            Herr talman! Tack, Kerstin Lundgren – och i rätt färg på alla
            hjärtans dag!
          </note>
          <note>
            Jag börjar med den enkla frågan om östliga partnerskapet. Det
            är självklart att vi menar att det ska finnas ett medlemskapsperspektiv.
            Om det har varit otydligt i utrikesdeklarationen är jag glad att
            få säga att vi absolut menar det.
          </note>
          <note>
            Men länderna är mycket olika långt framme i sina reformansträngningar
            på vägen mot ett EU-närmande och medlemskap. P erspektivet ska
            dock finnas där som en möjlighet. Det är absolut Sveriges hållning.
          </note>
          <note>
            Frågan är mycket omdiskuterad i EU-kretsen, och vi har olika
            synpunkter på detta. Vi kämpar för att östliga partnerskapet ska
            ligga högt på dagordningen. EU ska prata om frågan vid nästa Gymnichmöte,
            och vi fortsätter att arbeta aktivt med dessa länder. Jag har
            besökt dem, och vi ser till att hålla kontakten med dem. Jag har
            ofta utrikesministrarna här och pratar med dem. Där är vi överens.
          </note>
          <note>
            Jag håller med om Kerstin Lundgrens första fråga, och jag förstår
            att den rör Nato. Det enda som jag tycker är tråkigt är att sedan
            Centern bytte position och bestämde sig för att förespråka Natomedlemskap
            blev det tyst i en viktig fråga för vår tid, nämligen kärnvapenfrågan.
            Då tystnade Centerpartiet, som annars verkligen har stått på barrikaderna.
            Kanske kan ni komma tillbaka och ta ställning i frågan och samarbeta
            med oss.
          </note>
          <note>
            Vi har tagit ned Sverige från åskådarläktaren i kärnvapenfrågan,
            och vi kommer att arbeta aktivt på alla de spår som jag nämnde
            i utrikesdeklara ­ tionen.
          </note>
          <note type="speaker">
            Anf. 13 KERSTIN LUNDGREN (C) replik:
          </note>
          <note>
            Herr talman! I fråga om östliga partnerskapet är utrikesdeklarationen
            otydlig. Det talas bara om medlemskap för Turkiet. I de andra
            delarna, västra Balkan och länderna i östliga partnerskapet, nämns
            inte medlemskap. Då pratas bara om perspektiv.
          </note>
          <note>
            Frågan är viktig, inte minst med tanke på vad utrikesministern
            säger. Slutsummeringen av debatten under senaste mötet i östliga
            partnerskapet visar att besvikelsen är stor över att medlemskapsperspektivet
            är borta. Därför är det viktigt att den svenska rösten är tydlig.
            Här har ministern en del att göra. Utrikesdeklarationen är otydlig.
          </note>
          <note>
            När det gällde min första fråga hörde jag inget svar. Jag hörde
            en diskussion om kärnvapen, och den återkommer vi gärna till,
            men jag hörde inte varför ministern inte vill ha garantier för
            stöd utan bara förväntar sig – hoppas. Vad är det som hindrar
            oss från att be om garantier?
          </note>
          <note type="speaker">
            Anf. 14 Utrikesminister MARGOT WALLSTRÖM (S) replik:
          </note>
          <note>
            Herr talman! Det enkla svaret är att ett Natomedlemskap inte
            skulle göra Sverige säkrare. Sverige skulle bli mer utsatt. Därför
            tjänar den militära alliansfriheten oss väl även i fortsättningen.
            Tillsammans med Finland har Sverige denna position, och vi kommer
            att stå fast vid den. Nu är inte tid att ändra vår säkerhetspolitiska
            doktrin eller fatta beslut av ett sådant slag.
          </note>
          <note>
            Dessutom kan vi fråga oss hur det står till i Nato för närvarande.
            Vi vet vem som är commander in c hief i det land som verkligen
            bestämmer i Nato, och vi ser hur Turkiet uppför sig. Hur det är
            med garantierna kanske man också får diskutera i Natokretsen.
          </note>
          <note>
            (Applåder)
          </note>
          <note type="speaker">
            Anf. 15 YASMINE POSIO NILSSON (V) replik:
          </note>
          <note>
            Herr talman! Detta är den fjärde utrikespolitiska debatten sedan
            reger ­ ingsskiftet 2014, och många bra initiativ har tagits sedan
            dess. Det gäller framför allt vad som har gjorts inom ramen för
            den feministiska utrikespolitiken. När USA:s president Trump lägger
            fram sin gag rule svarar Sida med att stärka SRHR i sitt arbete.
            När Sverige skickar trupper till FN-ledda insatser arbetar dessa
            aktivt för att utöka kvinnors inflytande och deltagande. Men tyvärr
            tycker vi inte att det är tillräckligt.
          </note>
          <note>
            Vi i Vänsterpartiet har tidigare lyft fram att Sverige inte agerat
            tillräckligt hårt mot utvecklingen i Turkiet. Vi har krävt att
            Sverige och EU markerar mot Erdoğan när han lägger ned medierna,
            avskedar tiotusentals offentligt anställda och fängslar oppositionella.
            I stället har regeringen prioriterat resande och handel, och i
            stället bidrar Sverige med 700 miljoner till EU för att Turkiet
            ska hindra flyktingar från att ta sig till Europa. Vänsterpartiet
            har påtalat att detta innebär ett tyst medgivande av Erdoğans
            linje, och nu ser vi resultatet.
          </note>
          <note>
            I januari inledde Turkiet brutala attacker mot Afrin och andra
            delar av norra Syrien. Det är ett område som precis höll på att
            förbereda sig för fria val. Målet var att skapa ett område där
            alla minoriteter har rätt till sitt språk och sin kultur, där
            kvinnor har lika stor representation i parlamenten och precis
            samma rättigheter och skyldigheter som män.
          </note>
          <note>
            Sverige och EU måste sluta att legitimera Erdoğans agerande.
            Överenskommelsen om att stoppa flyktingar måste rivas upp, och
            vi måste våga ställa högre krav på att mänskliga rättigheter följs
            innan vi fortsätter att bedriva handel med Turkiet.
          </note>
          <note>
            Med detta i åtanke skulle jag vilja fråga Margot Wallström följande:
            Vilka av de krav du beskriver i utrikesdeklarationen tycker du
            att EU ska ställa för att stoppa den tysta legitimeringen av Turkiets
            folkrättsvidriga agerande?
          </note>
          <note type="speaker">
            Anf. 16 Utrikesminister MARGOT WALLSTRÖM (S) replik:
          </note>
          <note>
            Herr talman! Tack för lovorden fö r en feministisk utrikespolitik!
            Sverige kommer att fortsätta att flytta fram positionerna. Det
            är intressant att den nu har blivit standard och norm mot vilket
            man mäter hur vi uppför oss. Det gäller också en del andra länder.
            Det som händer är spännande och otroligt viktigt i dessa dagar.
          </note>
          <note>
            Vi ser till att i både EU-kretsen och FN alltid ställa frågan
            om var kvinnorna är, om de finns vid bordet när beslut fattas,
            om de finns med i fredsbevarande missioner och så vidare.
          </note>
          <note>
            Frågan om Turkiet är mycket viktig och aktuell. Vi följer utvecklingen
            i norra Syrien noggrant. Det finns nu en risk att konflikten ytterligare
            eskalerar. Det sker nästan dag för dag. En redan fruktansvärd
            humanitär situation i Syrien förvärras ytterligare. Förutsättningarna
            för att hitta en politisk lösning försämras också dag för dag.
          </note>
          <note>
            Detta har vi framfört vid upprepade tillfällen till turkiska
            företrädare. Jag menar att i alla våra diskussioner i EU-kretsen
            måste vi föra fram krav på en demokratisk utveckling. Tusentals
            har fängslats : oppositionspolitiker och misshagliga journalister
            eller representanter från civilsamhällets organisationer. Det
            här måste man upphöra med, och man måste se till att i stället
            göra framsteg för demokrati och rättsstatens principer och respekt
            för mänskliga rättigheter. Det är de krav vi måste framföra till
            Turkiet.
          </note>
          <note type="speaker">
            Anf. 17 YASMINE POSIO NILSSON (V) replik:
          </note>
          <note>
            Herr talman! Tack för svaret, Margot Wallström! Men vi menar
            att det inte är tillräckligt. Att bara se på med oro och säga
            saker men fortfarande bedriva handel och fortfarande ge pengar
            till att stoppa flyktingar leder ju till att det tysta medgivandet
            av Erdoğans inslagna väg ändå fortsätter.
          </note>
          <note>
            Norra Syrien är ett område där kvinnor har varit en viktig del
            i kampen mot IS , eller Daish, och inför de val som hade planerats
            har man uttryckligen velat stärka kvinnors parlamentariska ställning.
            Men, precis som Margot Wallström sa, för var dag som går med attacker
            från Turkiet försämras förutsättningarna för ett demokratiskt
            område där alla har samma rättigheter och skyldigheter.
          </note>
          <note>
            Vi menar att för att vara trovärdig i att driva feministisk politik
            måste Sveriges regering agera kraftfullt och snabbt och inte bara
            vara orolig. Vi undrar hur regeringen tänker visa att feministisk
            utrikespolitik kan göra skillnad och stå upp för de kvinnor i
            norra Syrien som dessutom varit med och stoppat IS , eller Daish.
          </note>
          <note type="speaker">
            Anf. 18 Utrikesminister MARGOT WALLSTRÖM (S) replik:
          </note>
          <note>
            Herr talman! Tack för den frågan, för den är otroligt viktig!
            Vi vet ju hur många kurder vi har i Sverige som förstås följer
            utvecklingen i Afrin med skräck och ser hur dessa attacker påverkar,
            också humanitärt.
          </note>
          <note>
            Vi måste försöka minska våldet. Vi måste se till att det blir
            humanitärt tillträde. Vi måste se till att man får full respekt
            för folkrätten, inklusive internationell humanitär rätt och skydd
            av civila. Jag menar att det är genom EU vi effektivast kan verka
            också gentemot Turkiet för att försöka vrida utvecklingen i rätt
            riktning.
          </note>
          <note>
            Man ska också komma ihåg att Turkiet har tagit emot 3 miljoner
            flyktingar. Det måste man också beskriva när det handlar om utvecklingen
            i Turkiet. Men dialogen måste fortsätta om de här frågorna, och
            det vi gör med vårt stöd är att hjälpa till exempel civilsamhället,
            hjälpa journalister att fortsätta verka och hjälpa oppositionen
            och se till att vi är starka på de områdena.
          </note>
          <note>
            Sedan vill vi få slut på konflikten i Syrien. Det är det allra
            viktigaste.
          </note>
          <note type="speaker">
            Anf. 19 BIRGITTA OHLSSON (L) replik :
          </note>
          <note>
            Herr talman! Utrikesministern! När Stefan Löfven läste upp sin
            reger ­ ingsförklaring den 3 oktober 2014 hamnade utrikespolitiken
            i hetluften. Ett av de första beslut som aviserades var att erkänna
            staten Palestina.
          </note>
          <note>
            Vi liberaler var djupt kritiska till beslutet. Vi var ett av
            de första partierna i Västeuropa som tog ställning för en tvåstatslösning
            med ett Palestina sida vid sida med men aldrig på ruinerna av
            staten Israel. Det har alltid varit kärnan för oss i denna fråga
            – hur vi bäst kan främja målet, det vill säga två självständiga,
            demokratiska och trygga stater som lever bredvid varandra.
          </note>
          <note>
            Jag är den första att medge att situationen länge har varit en
            politisk, mänsklig och humanitär tragedi. Ansvaret för detta delas
            av den nuvarande högerregeringen i Israel, som inte alls tyglat
            bosättarrörelsen och som stundom genom åren använt övervåld i
            Gaza, men såklart också av terroristerna i Hamas, som urskillningslöst
            låtit raketer regna över civila i Israel och som inte ens erkänt
            landets rätt att existera.
          </note>
          <note>
            Det här debatterar vi ganska ofta här i kammaren. Men det är
            något annat som vi diskuterar väldigt sällan, och det är det etablerade
            palestinska styrets ständiga ovilja och oförmåga att på allvar
            reformera sig och stå upp för mänskliga rättigheter på hemmaplan.
          </note>
          <note>
            En av de mänskliga rättigheterna är rätten att i regelbundna
            val få avsätta sina ledare. Den senaste gången som palestinierna
            fick rösta var för tolv år sedan, den 26 januari 2006. Därför
            borde Sverige ha villkorat erkännandet med demokratiska krav.
          </note>
          <note>
            Konflikten mellan Israel och Palestina löses inte av att regeringar
            utropar självständighet åt ena parten, som i Sverige, eller att
            amerikanska presidenter utan politisk tajmning aviserar ambassadflyttar.
            Det är diplomati som är nyckeln.
          </note>
          <note>
            Vad är facit tre och ett halvt år senare, Margot Wallström? Var
            det ett klokt beslut att erkänna staten Palestina?
          </note>
          <note type="speaker">
            Anf. 20 Utrikesminister MARGOT WALLSTRÖM (S) replik:
          </note>
          <note>
            Herr talman! Det enkla svaret är ja. Det var det. Vi står för
            det beslutet.
          </note>
          <note>
            Vi värdesätter förstås en god relation med Israel. Vi värdesätter
            en regelbunden dialog om olika frågor, och vi pratar om det väldigt
            ofta. Att vi har olika uppfattningar i nyckelfrågor gör dialogen
            ännu viktigare.
          </note>
          <note>
            Erkännandet av Palestina var inte ett ställningstagande för den
            ena eller andra sidan i konflikten. Vi tillsammans med det internationella
            samfundet och EU ‑ och FN- länderna tror på en tvåstatslösning
            som innebär just detta – att Israel och Palestina kan leva sida
            vid sida i fred och säkerhet. Vår analys är att det behövs två
            mindre ojämlika parter för att en tvåstatslösning ska vara möjlig.
          </note>
          <note>
            Jag säger nu som då att det finns de som hävdar att det här beslutet
            kom för tidigt, men jag är rädd att det snarast kom för sent.
            Det går inte bra i Mellanöstern, som alla kan märka. Det gör inte
            det på grund av bosättningarna, demoleringarna och allt det, som
            är problematiskt – och på grund av våldet på andra sidan, som
            förstås inte heller hjälper. Men erkännandet var ett bidrag till
            en region som behöver en bättre framtid därför att det har präglats
            av frusna förhandlingar, förstörelse och frustration.
          </note>
          <note>
            Vi ville också ge vårt stöd till de moderata krafterna bland
            palestinierna, och det är en del av vår dialog nu. Det är det
            vi skjutsar på för – att också palestinierna ska reformera och
            se till att till exempel ge ungdomar och kvinnor större plats
            i det politiska arbetet och i sin representation. Det här är alltså
            en del i de samtal som vi för ständigt och jämt. Vi försöker också
            hjälpa till för att åstadkomma detta med palestinierna.
          </note>
          <note type="speaker">
            Anf. 21 BIRGITTA OHLSSON (L) replik:
          </note>
          <note>
            Herr talman! Det går inte bra för freden i Mellanöstern, sa utrikesministern.
            Vi kan också konstatera att det inte går bra för demokratin i
            Palestina. Snart två decennier utan fria val – det säger allt,
            tycker jag.
          </note>
          <note>
            Det som inte sägs i en utrikesdeklaration är också politik. Jag
            häpnar faktiskt när jag noterar att det är första gången på mycket
            länge som bakslagen för mänskliga fri ‑ och rättigheter i Europa
            inte uttrycks tydligt och kritiseras i deklarationen. Jag tycker
            att det är en ganska märklig politisk prioritering när ofriheten
            i Europa ökar, när det bara är 11 av EU:s 28 medlemsländer som
            anses vara fullfjädrade demokratier och när Polens nya rättssystem
            beskrivs av människorättsexperter som att det liknar Sovjetstatens.
          </note>
          <note>
            Polska domare varnar just nu för att vi har de kanske sista månaderna
            av oberoende domstolar och oberoende domare i Polen. Vi ser det
            o ckså i Ungern. Ordföranden för h ögsta domstolen i Polen, Małgorzata
            Gersdorf, säger: Jag är inte orolig. Jag är skräckslagen.
          </note>
          <note>
            Är du också det, Margot Wallström?
          </note>
          <note type="speaker">
            Anf. 22 Utrikesminister MARGOT WALLSTRÖM (S) replik:
          </note>
          <note>
            Herr talman! Jag tror att man ska akta sig för att lägga ord
            i en annan människas mun på det sättet, men vi säger ju det i
            utrikesdeklarationen. Vi säger att vi bekymrar oss över att respekten
            för mänskliga rättigheter och försvaret av det som är våra grundläggande
            värderingar i EU nu ifrågasätts, till den grad att det är svårt
            för oss att uppträda enigt också i MR-rådet i Genève.
          </note>
          <note>
            Därför är detta mycket oroande. Det är någonting som vi diskuterar
            återkommande när utrikesministrarna träffas och som vi också måste
            driva bilateralt för att se till att få ordning och reda. Men
            det här är förstås den riktigt stora utmaningen för hela Europa.
          </note>
          <note>
            Till sist vill jag säga hur mycket jag har uppskattat att få
            debattera med dig, Birgitta, och hur viktig du har varit här i
            kammaren. Det är kanske sista tillfället i en utrikespolitisk
            debatt. Tack ska du ha, också för allt som du gjort för den feministiska
            rörelsen! Det är fantastiskt bra.
          </note>
          <note>
            (Applåder)
          </note>
          <note type="speaker">
            Anf. 23 SOFIA DAMM (KD) replik:
          </note>
          <note>
            Herr talman! Det är viktigt med bred samsyn i utrikespolitiken,
            men vi kristdemokrater har förgäves efterlyst en mer balanserad
            och mindre Israelfientlig politik från regeringens sida.
          </note>
          <note>
            Problemet är att också i förra årets utrikespolitiska debatt
            bedyrades det från regeringens sida att handen är utsträckt till
            Israel. Men att ständigt sälla sig till den skara av FN-länder
            som i resolution efter resolution bara kritiserar Israel är inte
            att sträcka ut en hand; det är snarare att peka finger.
          </note>
          <note>
            Det är som om regeringen lever kvar i tron att en lösning på
            den palestinsk-israeliska konflikten är nyckeln till fred i hela
            Mellanöstern. Så är det naturligtvis inte. Sanningen är ju att
            nästan alla kriser i Mellanöstern saknar koppling till Israel.
          </note>
          <note>
            Däremot har nästan alla kriser i Mellanöstern koppling till Iran.
            Det är den blodiga kampen mellan olika muslimska grupper och den
            iranska regimens maktambitioner och stöd till våld och terror
            som utgör de verkligt allvarliga hoten mot Mellanösterns stabilitet.
          </note>
          <note>
            Så varför är det bara Israel som av Sverige placeras på de anklagades
            bänk? Varför väljer regeringen att vara så tyst gentemot regimen
            i Iran? Den iranska regimen bär ansvaret för att Asad sitter vid
            makten i Syrien. Det är en regim som göder och beväpnar Hamas
            och Hizbullah.
          </note>
          <note>
            Herr talman! Det är inte förvånande att det iranska folket protesterar.
            Mullorna bryr sig mer om att upprätta arabiska vasallstater än
            att förse sitt folk med det mest grundläggande. Vad som däremot
            förvånar mig är att utrikesministern inte har kunnat visa ett
            starkare stöd för de människor som nu reser sig mot förtrycket:
            kvinnor som kastar av sig sina slöjor. Det ­ ta om något, herr
            talman, borde en regering som säger sig vara feministisk faktiskt
            också fokusera på.
          </note>
          <note type="speaker">
            Anf. 24 Utrikesminister MARGOT WALLSTRÖM (S) replik:
          </note>
          <note>
            Herr talman! Det är för det första helt enkelt inte sant att
            vi pekar finger åt Israel. Ihop med samtliga EU-länder och en
            majoritet av FN:s länder har vi ställt upp på resolutioner som
            är mycket tydliga: Vägen framåt är inte fortsatta bosättningar,
            demoleringar och den typ av utspel som USA gjorde om att erkänna
            Jerusalem som Israels huvudstad.
          </note>
          <note>
            Detta är inte vägen mot en tvåstatslösning. Vi har lojalt ställt
            upp på tanken om en tvåstatslösning och fortsätter att hävda den.
            Vi är en vän till Israel, och vi har aldrig gjort annat än att
            sträcka ut handen till Israel. Detta är väldigt viktigt. Vi står
            inte på den ena eller den andra sidan. Vi måste stå på fredens
            och tvåstatslösningens sida och hitta en väg framåt.
          </note>
          <note>
            Jag var den första utrikesminister som faktiskt uttalade sig
            om Iran och det som hände efter det folkliga upproret. Det är
            klart att frågan om skyddet av och respekten för mänskliga rättigheter
            är central i vår relation med Iran. Vi tar upp, påpekar och påverkar
            situationen för de mänskliga rättigheterna i Iran, till exempel
            när det gäller rättsväsendet och nu förstås dödsstraffet. Detta
            är ständigt på vår dagordning i våra kontakter med Iran. Så ingen
            kan säga att jag har varit tyst när det gäller Iran. Jag var den
            första utrikesminister som gjorde uttalanden.
          </note>
          <note type="speaker">
            Anf. 25 SOFIA DAMM (KD) replik:
          </note>
          <note>
            Herr talman! Tack, Margot Wallström, för svaret! Jag tycker att
            det är ett mycket märkligt sätt att visa Israel vänskap. När det
            gäller Iran kallar man till presskonferens och meddelar att man
            känner oro för det som händer. Nej, det är inte att vara tillräckligt
            tydlig mot regimen i Teheran.
          </note>
          <note>
            Herr talman! För fjärde året i rad presenteras en utrikesdeklaration
            utan att religionsfrihet nämns. Jag förstår mig inte på det ointresset.
            Religiösa grupper förföljs världen över, och i januari presenterade
            organisationen Open Doors sin årliga rapport över de 50 länder
            där förföljelsen av kristna är som allra värst. Det är skrämmande
            läsning.
          </note>
          <note>
            Vi kristdemokrater vill exempelvis inrätta en ambassadör för
            religionsfrihet, en frihet som är på stark tillbakagång. Hur summerar
            utrikesminis ­ tern denna mandatperiods arbete med just religionsfrihetsfrågan?
            Jag summerar det som ett totalt ointresse.
          </note>
          <note type="speaker">
            Anf. 26 Utrikesminister MARGOT WALLSTRÖM (S) replik:
          </note>
          <note>
            Herr talman! Vi tillsatte faktiskt ett särskilt sändebud för
            arbetet mot antisemitism och islamofobi och för religionsfrihet,
            för att skapa interreligiös dialog och se efter religiösa minoriteters
            rättigheter. Det arbetet inkluderar förstås också kristna.
          </note>
          <note>
            Det har funnits en relevant kritik från Kristdemokraterna angående
            sändebudets titel; den tar vi till oss. Men vi har gjort massor
            med aktiviteter och har ständigt seminarier och möten även på
            UD för att se till att väcka dessa frågor. Vi har inte varit inaktiva
            utan precis tvärtom. Glädjande nog hjälper ni också till att väcka
            debatten här i kammaren, och vi har återkommande debatter om denna
            viktiga fråga: respekten för alla människors tro och religionsutövning.
            Detta är viktigt att fortsätta hävda.
          </note>
          <note>
            (Applåder)
          </note>
          <note type="speaker">
            Anf. 27 JONAS JACOBSSON GJÖRTLER (M):
          </note>
          <note>
            Herr talman! Det säkerhetspolitiska läget är mer osäkert än på
            mycket länge. Nordkoreas kärnvapenprogram och upprepade provokationer
            utgör ett verkligt hot mot den internationella freden och säkerheten.
            Kinas ambi ­ tioner sträcker sig allt längre, och en successivt
            stärkt ekonomisk position märks genom en tydlig strävan efter
            ökat inflytande även inom andra om ­ råden. Mellanöstern har lagt
            ännu ett år av krig, förstörelse och ofattbara humanitära umbäranden
            för människor i Syrien, Irak och Jemen bakom sig. Ryssland fortsätter
            sin destruktiva politik av splittring och destabili ­ sering,
            och i Ukraina skördar Kremls krig nya offer varje vecka. Och i
            klimatfrågan har vi en av vår tids verkligt stora globala ödesfrågor.
            Får vi inte bukt med den riskerar konsekvenserna i form av exempelvis
            fler naturkatastrofer och ökade flyktingströmmar att bli svåra.
          </note>
          <note>
            Men det finns naturligtvis många ljusglimtar också. Fattigdomen
            minskar i världen. Daishs aggressiva försök till statsbildning
            i Irak och Syrien har till stora delar trängts tillbaka. I valen
            i Nederländerna, Frankrike och Tyskland har populismen hållits
            i schack. Vi må fortfarande ha svårt att vänja oss vid en amerikansk
            president som Trump, men mycket i USA är och fungerar fortfarande
            så som vi är vana vid. Och världsekonomin går för tillfället bra,
            vilket ger goda förutsättningar för så mycket annat.
          </note>
          <note>
            Herr talman! I denna något motsägelsefulla och inte helt lättnavigerade
            värld börjar det nu här hemma bli dags att summera regeringen
            Löfvens och utrikesminister Wallströms snart fyra år som ansvariga
            för utrikes- och säkerhetspolitiken, och det är en brokig bild.
            Svensk utrikespolitik under Wallström är något av plakatpolitikens
            återtåg. Det är stora, och förvisso ofta viktiga, ord på plakaten
            som utrikesministern bär, men de måste ändå granskas mot de resultat
            som levereras.
          </note>
          <note>
            Diplomati kommer alltid att vara en svår balansgång mellan att
            å ena sidan tydligt stå upp för egna positioner och å andra sidan
            agera så att inte möjligheterna till verklig påverkan undergrävs.
            För mycket betoning på det förstnämnda vittnar ofta om att fokus
            snarare ligger på att tillfredsställa en opinion på hemmaplan,
            på bekostnad av reellt inflytande internationellt. Vi har under
            de gångna åren tyvärr sett åtskilliga sådana exempel.
          </note>
          <note>
            Herr talman! Regeringens totala ovilja att föra en öppen och
            saklig debatt om ett Natomedlemskap, trots det förändrade säkerhetsläget
            i vår omvärld, är obegriplig. Men än allvarligare är att utrikesministern
            dessutom försöker stänga dörren till ett medlemskap bakvägen genom
            sin vilja att driva igenom ett undertecknande av konventionen
            om kärnvapenförbud. Detta vill utrikesministern göra trots att
            det inte skulle bidra till en reell kärnvapennedrustning; det
            skulle däremot göra oss inkompatibla med Nato.
          </note>
          <note>
            När exempelvis finska regeringar har varit måna om att hålla
            dörren för ett Nato medlemskap öppen för att kunna ha handlingsfrihet
            om läget i omvärlden förändras gör den svenska utrikesministern
            tvärtom allt för att spika igen dörren, för lång tid framöver.
          </note>
          <note>
            Men vår säkerhet bygger vi bäst tillsammans med andra. Vi gör
            det multilateralt inom EU, och alltmer med Nato. Vi bygger också
            säkerhet bilateralt, där relationen med Finland är den mest fördjupade.
            Dessa samarbeten är viktiga, men de kan inte ersätta ett fullvärdigt
            Natomedlemskap. Nato är den naturliga konsekvensen av Sveriges
            redan valda säkerhetspolitiska linje. Det skulle inte alls innebära
            något tvärt kast, som utrikesministern brukar hävda – tvärtom.
          </note>
          <note>
            Ett medlemskap skulle ge Sverige både en plats vid bordet där
            besluten fattas och de säkerhetsgarantier som artikel 5 innebär
            – själva kärnan i Nato samarbetet. Det skulle inkludera oss i
            den försvarsplanering som är helt central för att kunna försvara
            Sverige och säkra närområdet, i samarbete med andra.
          </note>
          <note>
            Vägen till ett Natomedlemskap är i praktiken, och sedan länge,
            redan påbörjad. En alliansregering kommer därför att metodiskt
            fortsätta Sveriges närmande till Nato, med fullt medlemskap som
            uttalat mål.
          </note>
          <note>
            Men, herr talman, det finns trots allt mycket som vi är överens
            om också. I många utrikespolitiska frågor har vi en lång och väletablerad
            tradition av att värna bred samsyn och långsiktighet. Det är bra,
            och så ska det fortsätta att vara.
          </note>
          <note>
            Olika svenska regeringar har under flera år arbetat för att stärka
            kvinnors perspektiv och kvinnors rättigheter i världen. Nuvarande
            regering må ha lagt stort fokus på etiketteringen av den politiken,
            men alldeles oa vsett om man kallar politiken feministisk eller
            inte vill jag understryka att vi tycker att detta är ett viktigt
            fokus. Vi kommer att fortsätta att arbeta för kvinnors rättigheter
            internationellt vid ett regeringsskifte.
          </note>
          <note>
            Samsynen gäller i flera större utrikespolitiska frågor men också
            i konkreta fall, exempelvis när det gäller den av den kinesiska
            regimen bortförd e svenske medborgaren Gui Minhai. Där står vi
            helt bakom den svenska regeringens krav så som de har framförts
            av utrikesministern.
          </note>
          <note>
            Herr talman! I osäkra tider som dessa är det av yttersta vikt
            att Sverige har en väl fungerande och väl definierad utrikespolitisk
            agenda. Ytterst är utrikespolitikens uppgift att värna Sveriges
            säkerhet, frihet och självständighet. Politiken ska främja och
            försvara Sveriges politiska, ekonomiska och samhälleliga intressen
            på den internationella arenan. Vi behöver en strategisk prioritering
            för hur utrikesförvaltningen långsiktigt ska arbeta för att uppnå
            våra mål. Vi vill se ett tydligare fokus på sådant som gynnar
            säkerhet, fred, demokrati och frihet i vårt och Europas närområde.
            Vi kommer att göra allt vi kan för att värna Europas sammanhållning
            och för att maximalt påverka EU-samarbetets utveckling i en för
            Sverige gynnsam riktning. Vi kommer att slåss för frihandel och
            för reformer som stärker EU:s globala konkurrenskraft.
          </note>
          <note>
            I en tid av ökad globalisering ska vi också värna om ordning
            och reda i världens migrationsflöden och om att en rättssäker
            asylpolitik upprätthålls. Vi kommer därför att lägga stor kraft
            både bilateralt och inom EU på att få till ett fungerande och
            effektivt återvändande till respektive heml and av de människor
            som har sökt sig till Sverige men som inte får stanna här.
          </note>
          <note>
            Vi avser att med näbbar och klor försvara det normativa regelverk
            som den internationella ordningen vilat på under efterkrigstiden,
            en ordning som ytterst utgör vår försvarslinje.
          </note>
          <note>
            Herr talman! Slutligen vill vi fokusera på klimatfrågan som den
            verkligt internationella utmaning den är. Sverige ligger långt
            framme på klimatområdet, och vi skulle kunna göra betydligt större
            skillnad för att möta klimathotet om vi vågade fokusera våra insatser
            där de gör störst nytta globalt. Vi vill kort sagt se ett skifte
            från dyr symbolpolitik lokalt till kostnadseffektiv klimatpolitik
            globalt.
          </note>
          <note>
            (Applåder)
          </note>
          <note type="speaker">
            Anf. 28 Utrikesminister MARGOT WALLSTRÖM (S) replik:
          </note>
          <note>
            Herr talman! Jag tackar Jonas Jacobsson Gjörtler för synpunkterna
            på regeringens utrikes- och säkerhetspolitik.
          </note>
          <note>
            Nu måste jag igen säga det som jag tidigare har sagt i denna
            kammare: Om man bara har en hammare ser alla problem ut som en
            spik.
          </note>
          <note>
            Det verkar som att svaret på i stort sett alla frågor är Natomedlemskap.
          </note>
          <note>
            Men det fanns en nyhet, och det var den om klimatfrågan. Jag
            tycker att det är ett stort framsteg att Moderaterna nu också
            kommer att engagera sig i klimatfrågan. Det har vi egentligen
            inte sett någonting av hittills. Det tycker jag var en bra sak
            – att vi får uppslutning kring en ambitiös klimatpolitik.
          </note>
          <note>
            Jonas Jacobsson Gjörtler tycker att det är plakatpolitik. Då
            vill jag bara säga att vi mot alla odds har vunnit en plats i
            FN:s säkerhetsråd. Kom ihåg vad alla sa ! Glöm det, stod det på
            tidskriften Fokus framsida.
          </note>
          <note>
            Vi har som första land i världen en feministisk utrikespolitik,
            och det är roligt att ni säger att ni kommer att fortsätta med
            en sådan. Andra länder följer efter. Vi har sett till att behålla
            EU-sanktionerna mot Ryssland efter aggressionen mot Ukraina och
            verkligen jobbat hårt med detta i EU-kretsen. Vi har utvecklat
            det utrikes- och säkerhetspolitiska samarbetet med Finland. Vi
            har lyft fram de största humanitära kriserna i världen just nu
            på säkerhetsrådets dagordning. Men FN nämndes inte i Jonas Jacobssons
            Gjörtlers anförande vad jag kunde höra. Det finns alltså inte.
          </note>
          <note>
            V ar går gränserna för engagemanget från Moderaternas sida? Har
            det ingen betydelse vad vi gör i FN? Ska man verkligen välja mellan
            EU och FN? Vi menar att man måste göra både och, och det arbetar
            vi med full kraft med. Vi har också fått en global strategi till
            vår hjälp, och det är mycket tack vare Sveriges pådrivande roll.
          </note>
          <note type="speaker">
            Anf. 29 JONAS JACOBSSON GJÖRTLER (M) replik:
          </note>
          <note>
            Herr talman! Jag tackar utrikesministern för frågorna. Som jag
            sa i min första replik på utrikesministerns anförande handlar
            dessa debatter ganska mycket om att belysa de skillnader som finns.
            Kanske finner utrikesminis ­ tern där en del av svaret på att
            jag inte inriktade mitt anförande särskilt mycket på en del av
            de resultat som Sverige har uppnått i FN, eftersom flera av dessa
            saker är sådant som vi också står bakom och ser positivt på.
          </note>
          <note>
            Vår huvudinvändning mot regeringens arbete har varit att vi tycker
            att prioriteringarna brister. Det är gott och väl att man arbetar
            i FN, men fokus måste ständigt vara här hemma i de nära frågor
            som påverkar vår säkerhet i vårt närområde. Jag tänker framför
            allt på EU. Vi stod helt bakom Sveriges kandidatur till säkerhetsrådet.
            Där fanns det ingen skillnad.
          </note>
          <note>
            När det gäller plakatpolitiken tycker jag att frågan om att skriva
            på konventionen om ett kärnvapenförbud kanske är det allra tydligaste
            exemplet i närtid på vad jag skulle kalla för plakatpolitik. Det
            handlar om att utrikesministern vill att vi ska skriva på detta
            avtal, väl medveten om att detta inte kommer att göra någon reell
            skillnad. Det stora problemet med detta är att det bakvägen stänger
            dörren till ett Natomedlemskap.
          </note>
          <note>
            Natomedlemskapet är inte det enda svar som Moderaterna har. Men
            det är ett mycket viktigt svar, och det är ett svar som vi har
            till skillnad från vad regeringen har. Regeringen saknar besked
            om hur den svenska säkerhetspolitiken ska utvecklas vidare.
          </note>
          <note>
            Jag tycker inte heller att utrikesministern och regeringen klarar
            av att svara på varför det skulle vara ett så stort problem, när
            vi har ett nära samarbete med Nato och när vi redan har gått in
            på den linje och på den väg som innebär ett närmande till Nato,
            att få ett fullvärdigt medlemskap och också de säkerhetsgarantier
            som skulle följa med det.
          </note>
          <note type="speaker">
            Anf. 30 Utrikesminister MARGOT WALLSTRÖM (S) replik:
          </note>
          <note>
            Herr talman! Jonas Jacobsson Gjörtler sä ger att jag är en naiv
            aktivist eftersom vi från regeringens sida fokuserar på en aktiv
            utrikespolitik. Han säger också att det är bättre att fokusera
            på Sveriges intressen.
          </note>
          <note>
            Jag tycker att det i stället är nästan en uppgiven passivitet.
            Jag tror inte att svenska folket tycker bättre om det. Eller kan
            du återigen förklara var gränsen går för Sveriges intressen? Påverkar
            inte kriget i Syrien oss? Påverkar inte utvecklingen i Ryssland
            oss? Påverkar det inte ens oss att omvärlden står i brand?
          </note>
          <note>
            Att tro att Sverige skulle kunna stå opåverkade i denna situation
            är oerhört naivt. Vi måste förstås göra både och – vara aktiva
            precis som vi är både i EU-kretsen och i FN-sammanhang. Vi är
            i mitten av alla diskussio ­ ner om världens stora kriser, krig
            och konflikter som också direkt påverkar oss. Vi för en aktiv
            utrikespolitik för att det är sättet att garantera Sveriges trygghet.
            Solidaritet med omvärlden är inte idealism, det är att skydda
            vårt eget land. Vi ska därför släppa den uppgivna passiviteten.
          </note>
          <note type="speaker">
            Anf. 31 JONAS JACOBSSON GJÖRTLER (M) replik:
          </note>
          <note>
            Herr talman! Utrikesministern, det är ingen som har kritiska
            synpunk ­ ter – i alla fall inte vi – på om regeringen driver
            en linje som kan bidra till att det blir en bättre situation i
            Syrien. Jag har inte hört någon som är kritisk mot att en sådan
            utveckling sker. Om den svenska regeringen och Sverige kan bidra
            där är det naturligtvis utmärkt.
          </note>
          <note>
            Den kritik som vi har är att man måste ha ett tydligt fokus i
            vårt närområde, och det är där som vi tycker att regeringen saknar
            svar. Vad vill den svenska regeringen med EU-medlemskapet efter
            brexit, till exempel? Jag ställde frågan tidigare, men jag tycker
            inte att jag får något tydligt svar. Vill utrikesministern se
            ett EU som växlar över mer i överstatlighet och tar över mer av
            medlemsländernas ansvarsområden, eller vad är egentligen den svenska
            regeringens svar? Vilken riktning tycker ni att EU-samarbetet
            ska ta? Jag tycker att regeringens svar har uteblivit i den delen.
          </note>
          <note type="speaker">
            Anf. 32 MARKUS WIECHEL (SD) replik:
          </note>
          <note>
            Herr talman! Även i dag är Moderaterna mycket tydliga med sin
            syn på Nato. Vi hörde här hur Moderaterna verkligen vill skynda
            sig in i detta försvarssamarbete.
          </note>
          <note>
            Min fråga är egentligen mycket enkel av den anledningen. Hur
            kan Sverige bli säkrare om man sätter sig i samma allians som
            Turkiet? På vilket sätt skulle Moderaterna känna sig bekväma med
            att samarbeta med ett land som Erdo ğ ans Turkiet?
          </note>
          <note type="speaker">
            Anf. 33 JONAS JACOBSSON GJÖRTLER (M) replik:
          </note>
          <note>
            Herr talman! Tack för frågan, Markus Wiechel!
          </note>
          <note>
            Jag tror att man måste komma ihåg vad Nato är. Nato är ett försvarspolitiskt
            samarbete mellan fria och självständiga länder. Det innebär att
            man har vissa garantier och förpliktelser mot varandra om man
            skulle bli angripen av någon annan. Det innebär inget annat än
            just det; det innebär alltså inte samarbete i alla övriga frågor,
            och det innebär inte heller att man inte kan ha kritiska synpunkter
            på utvecklingen i olika länder.
          </note>
          <note>
            När det gäller Turkiet tror jag att vi brett i denna kammare
            är väldigt kritiska till mycket av det som har hänt under den
            senaste tiden. Egentligen rör det utvecklingen under en lång rad
            år men kanske särskilt det vi har sett de senaste veckorna i och
            med de olika angreppen mot kurderna i Syrien. Det finns alltså
            all anledning att vara orolig över utvecklingen i Turkiet, och
            det kopplas även till EU-frågan. Vi tycker att det är viktigt
            att fortfarande hålla dörren till ett medlemskap för Turkiet öppen,
            men utvecklingen just nu går inte i rätt riktning.
          </note>
          <note>
            Jag tycker som sagt att man måste skilja på de olika frågorna.
            Att ingå ett försvarssamarbete är inte samma sak som att vara
            överens i alla frågor i övrigt, och det tror jag egentligen att
            även Sverigedemokraterna förstår. Ert problem, Markus Wiechel,
            skulle jag dock säga är att ni tenderar att vara emot alla former
            av sådant samarbete. Ni lever i något slags naiv tro att vi i
            Sverige kan klara allting själva. Jag har väldigt svårt att se
            hur det ens skulle vara möjligt.
          </note>
          <note>
            Vi i Sverige kan inte klara säkerhetsfrågorna ensamma, utan vi
            måste göra det tillsammans med andra – multilateralt och bilateralt.
            Jag ser ett Natomedlemskap som det mest logiska sättet att verkligen
            få de säkerhetsgarantier vi behöver.
          </note>
          <note type="speaker">
            Anf. 34 MARKUS WIECHEL (SD) replik:
          </note>
          <note>
            Herr talman! Sverige klarar av att göra väldigt mycket om man
            bara lägger tillräckligt med pengar på försvaret och har en dialog
            med andra länder. Inte minst ett försvarssamarbete med Finland
            skulle gynna oss en hel del, och det skulle kanske hjälpa avspänningsarbetet
            om vi inte ingick i denna massiva försvarsallians.
          </note>
          <note>
            Det finns omfattande problem med Nato i dag. Vi har inte minst
            sett det i Syrien, och vi har sett det nu när Turkiet har brutit
            mot internationell rätt och angriper Afrinprovinsen i norra Syrien.
            Vi har sett det när Turkiet mer eller mindre slåss mot sin Natoallierade,
            USA. Vi har sett det genom att de stöder olika parter i en konflikt,
            och de kan i dag slåss mot varandra – två Natoländer, öga mot
            öga. På vilket sätt kan ett sådant samarbete stärka Sveriges trygghet?
          </note>
          <note type="speaker">
            Anf. 35 JONAS JACOBSSON GJÖRTLER (M) replik:
          </note>
          <note>
            Herr talman! Då tar vi det igen: Jag tror att man måste försöka
            påverka Turkiet och utvecklingen där på många olika sätt. Det
            finns all anledning att med kritisk röst framföra att vi är bekymrade
            över den utveckling vi ser. Det gäller särskilt utvecklingen de
            senaste veckorna men egentligen även under lång tid. Den rösten
            ska vara stark från svensk sida.
          </note>
          <note>
            Det hindrar inte att man kan ingå i ett gemensamt försvarssamarbete
            genom Nato. Det fungerar alldeles utmärkt. Vi kan konstatera det
            Markus Wiechel nuddar vid, alltså att det i den just nu aktuella
            konflikten finns olika intressen inom Nato. Så kan det också vara.
            Nato är ett försvarssamarbete där man skyddar varandra om någon
            blir angripen – ingenting annat.
          </note>
          <note type="speaker">
            Anf. 36 VALTER MUTT (MP) replik:
          </note>
          <note>
            Herr talman! Till att börja med vill jag instämma i Jonas Jacobsson
            Gjörtlers konstaterande att det i denna kammare råder en ganska
            stor värderingsmässig enighet i centrala utrikespolitiska frågor.
            Det är naturligtvis väldigt värdefullt – vi är ett litet land
            och utgör bara en dryg promille av världens befolkning. Jag vill
            alltså gärna instämma när det gäller jämställdhet, kampen för
            mänskliga rättigheter etcetera.
          </note>
          <note>
            Om vi stannar vid detta med värderingar vill jag säga att en
            av det partipolitiska landskapets viktigaste gränser är den mellan
            högern och extremhögern eller högerpopulismen. Den har de klassiska
            högerpartierna i Euro ­ pa länge upprätthållit, och det har varit
            mycket viktigt. Under senare år har vi dock sett en annan tendens,
            vilket oroar mig.
          </note>
          <note>
            Vi behöver inte gå längre än till vårt grannland Norge, där Moderaternas
            systerparti Høyre sedan flera år sitter i regering med högerpopulistiska
            Fremskrittspartiet. Vi kan också gå åt andra hållet, till Finland.
            Där samregerar ett annat systerparti till Moderaterna, samlingspartiet
            Kokoomus, med Sannfinländarna – eller en del av Sannfinländarna,
            som det har blivit nu efter deras spricka. I Österrike har det
            stora borgerliga partiet ÖVP nyligen satt sig i en koalitionsregering
            med högerpopulistiska FPÖ, som till och med – hör och häpna –
            har ett samarbetsavtal med Enade Ryssland, alltså Putins maktparti.
          </note>
          <note>
            Jag oroas av att den demokratiska högern släpper in den här sortens
            partier i regeringskanslierna och får åsikter som egentligen inte
            är rumsrena att framstå som rumsrena. Delar du den oron, Jonas
            Jacobsson Gjörtler?
          </note>
          <note type="speaker">
            Anf. 37 JONAS JACOBSSON GJÖRTLER (M) replik:
          </note>
          <note>
            Herr talman! Tack för denna fråga, som är viktig, Valter Mutt!
          </note>
          <note>
            När det gäller de ideologiska skillnaderna skulle jag säga att
            det finns avgörande skillnader mellan de svenska borgerliga partierna
            och Sverigedemokraterna. Det finns det på de flesta politiska
            områden – kanske till och med på alla – men möjligen är det så
            att det på få ställen är så tydligt som inom just utrikes- och
            säkerhetspolitiken. Här är skillnaderna kanske som allra störst.
          </note>
          <note>
            Det beror på att den svenska borgerligheten, oavsett om man kallar
            sig konservativ eller liberalkonservativ, i allt väsentligt bygger
            på öppenhet, marknadsekonomi, frihet, demokrati och frihandel.
            Det är bärande inslag i det som utgör den svenska borgerligheten.
            Det är så att säga detta vi ser som fundamenten för det som har
            gjort Sverige till vad det är. Sverige är som ett litet land dessutom
            väldigt beroende av att vara öppet.
          </note>
          <note>
            Detta kontrasterar väldigt tydligt mot den syn som Sverigedemokraterna
            står för. Som jag uppfattar den handlar den i grunden om slutenhet.
            Det handlar om att vi klarar oss bäst själva här – vi ska stänga
            gränserna, inte släppa in någon och inte samarbeta med vare sig
            EU eller Nato och så vidare. Jag skulle alltså säga att skillnaderna
            kanske är som allra tydligast på just detta område, och det tror
            jag också är ett svar på Valter Mutts fråga.
          </note>
          <note>
            Jag tycker att man ska vara orolig över utvecklingen i Europa,
            där mer totalitära krafter och krafter som bejakar slutenhet växer
            till sig. Samtidigt ser vi signaler om att man ibland i vissa
            länder som jag nämnde i mitt anförande, bland annat Tyskland och
            Holland, lyckas hålla rörelsen i schack. I Sverige har vi naturligtvis
            också en väldigt viktig uppgift i den riktningen.
          </note>
          <note>
            (Applåder)
          </note>
          <note type="speaker">
            Anf. 38 VALTER MUTT (MP) replik:
          </note>
          <note>
            Herr talman! Jag gläder mig naturligtvis åt svaret, men jag tycker
            ändå inte riktigt att jag fick svar på frågan. Ni måste väl ha
            diskussioner med era nära systerpartier, Jonas Jacobsson Gjörtler,
            precis som vi alla har i våra olika partifamiljer.
          </note>
          <note>
            Ett parti som Høyre , om vi håller fast vid Norge, uppfattade
            jag under min uppväxt som ett statsbärande parti ungefär som Arbeiderpartiet,
            den norska socialdemokratin. Jag blev rätt chockad när man satte
            sig i regering med ett högerpopulistiskt parti. Och sedan har
            vi alltså samma utveckling i Finland. Ni måste väl ha någon aktiv
            dialog, föreställer jag mig, med era nära systerpartier om detta.
            Jag tycker inte att jag fick något riktigt svar på denna rätt
            specifika fråga.
          </note>
          <note type="speaker">
            Anf. 39 JONAS JACOBSSON GJÖRTLER (M) replik:
          </note>
          <note>
            Herr talman! En sak har jag lärt mig på den rätt korta tid jag
            har jobbat på det här viset med dessa frågor, och det är att man
            ska vara lite försiktig när man recenserar situationen i andra
            länder. Man ska ha respekt för att olika partier har olika historia
            och kommer från olika typer av utveckling.
          </note>
          <note>
            Det är därmed skillnad på många partier, såväl de liberala och
            konservativa som de socialistiska och en del av de partier som
            Valter Mutt kallar högerpopulistiska. Det finns partier som har
            en mer besvärlig bakgrund än andra, och det finns de som har sin
            grund i en mer högskattekritisk – kan vi väl säga – del av samhället.
            Det är alltså en annan form av populism. Det färgar naturligtvis
            möjligheten att samarbeta: Vad har man för ideologisk grundsyn?
            Då är vi tillbaka i det svar jag gav tidigare.
          </note>
          <note>
            Jag tror att skillnaderna mellan de borgerliga partierna i Sverige
            och Sverigedemokraterna är väldigt stora – kanske särskilt inom
            det område vi debatterar just nu.
          </note>
          <note type="speaker">
            Anf. 40 YASMINE POSIO NILSSON (V) replik:
          </note>
          <note>
            Herr talman! Föga förvånande vill Jonas Jacobsson Gjörtler gå
            med i Nato. Jag har tidigare hört företrädare för Alliansen jämföra
            Nato med en brandförsäkring, och visst är det viktigt att se till
            att få ersättning om det värsta skulle hända. Men det är ju något
            som kommer efter att branden har härjat.
          </note>
          <note>
            Jag vill hellre se till vad som bäst förebygger att Sverige blir
            utsatt för anfall, och då måste vi ändå säga att den militära
            alliansfriheten står sig väldigt bra i jämförelse. Vi ser nu en
            tendens att vilja rusta upp till värre nivåer än under kalla krigets
            era. Det om något bidrar till att öka spänningarna i stället för
            att genom medling och brobyggande hitta vägar ut ur konflikter
            och ur det som skapar konflikter.
          </note>
          <note>
            I mer än 200 år har vi sluppit något av det värsta som en människa
            kan uppleva. Jag har hört min farmor berätta om ångesten när hon
            satt i skyddsrum i Finland under andra världskriget. Jag har hört
            min 16-åriga kollega på mitt sommarjobb berätta hur hon satte
            sig under köksbordet för att få något slags skydd om någon av
            granaterna skulle träffa hennes hus i Eritrea.
          </note>
          <note>
            Jag hörde i höstas en fjärdeklassare i en skola i mitt bostadsområde
            i Länsmansgården i Göteborg tala om hur det känns när mormor i
            Syrien ringer och berättar om nya bombningar som förstört ytterligare
            hem för släkt och grannar. Nu hör vi hur Natolandet Turkiet anfaller
            Afrin i norra Syrien.
          </note>
          <note>
            Dessa historier är sådant som jag har hört men sluppit erfara
            själv. Detta gäller för en hel del av oss som bor här i Sverige,
            ett land som har sluppit krig i mer än 200 år.
          </note>
          <note>
            En annan fördel som inte är att förakta är att vi som alliansfria
            ses som brobyggare mellan länder i konflikt. Valet mellan att
            ses som en brobyggare eller, som i Natos fall, en brosprängare
            är för oss i Vänsterpartiet inte så svårt.
          </note>
          <note>
            Att även svenska folket hellre väljer att bygga broar än att
            gå med i Nato är en tung faktor i vårt ställningstagande. Hur
            ställer sig Jonas Jacobsson Gjörtler till att svenska folket inte
            vill sjunga med i Moderaternas Natokör?
          </note>
          <note type="speaker">
            Anf. 41 JONAS JACOBSSON GJÖRTLER (M) replik:
          </note>
          <note>
            Herr talman! Tack, Yasmine Posio Nilsson, för frågan!
          </note>
          <note>
            Detta är en viktig fråga, och jag uppskattar att den tas upp.
            Det är också ett intressant perspektiv som lyfts fram.
          </note>
          <note>
            Jag vill börja med den senare delen, om att Sverige ska vara
            en brobyggare och en medlare i stället för en brosprängare. Jag
            vill bemöta detta med att nämna Norge som ett exempel. Norge fungerar
            också ganska väl som medlare i världen, och jag tror att landet
            betraktas som en brobyggare. Det finns absolut ingen motsättning
            mellan att vara en medlare och brobyggare och att vara en fullvärdig
            medlem av Nato. Det går alldeles utmärkt.
          </note>
          <note>
            När det gäller frågan om alliansfrihet hör man ofta argumentet
            att alliansfriheten har tjänat oss väl. Men frågan är hur alliansfria
            vi egentligen är. Vi har ju redan ett långt gånget och väl utvecklat
            samarbete med Nato som gynnar oss och som vi är brett överens
            om i denna kammare, även om inte alla partier helt delar denna
            syn.
          </note>
          <note>
            Alliansfria är vi inte i denna bemärkelse. Vi är beroende av
            samarbete med andra länder.
          </note>
          <note>
            Då är frågan: Vad blir den stora skillnaden med ett medlemskap?
            Just nu tror jag att omvärlden uppfattar oss som väldigt nära
            Nato. Vi har ett nära samarbete och genomför till exempel övningar
            tillsammans, så vi uppfattas nog som närstående till Nato. Generalsekreteraren
            Stoltenberg uttryckte det dessutom som att inget annat land i
            världen är närmare Nato utan att vara medlem än vad Sverige är.
          </note>
          <note>
            Vad blir då skillnaden med att vara medlem? Det är först då vi
            får de säkerhetsgarantier som artikel 5 innebär. Det är först
            då vi verkligen kan räkna med att vi får ett skydd om något händer.
            Det är faktiskt en inte helt oviktig skillnad, Yasmine Posio Nilsson.
          </note>
          <note>
            (Applåder)
          </note>
          <note type="speaker">
            Anf. 42 YASMINE POSIO NILSSON (V) replik:
          </note>
          <note>
            Herr talman! Jag fick inte svar på hur ni ställer er till att
            majoriteten av svenska folket inte vill gå med i Nato. Vi i Vänsterpartiet
            vill även riva upp det värdlandsavtal som vi har med Nato, så
            för oss räcker det inte med svaret att vi just nu står så nära
            vi kan och att vi därför lika gärna kan gå med.
          </note>
          <note>
            Vi har tydligt visat att ett medlemskap i Nato tvärtom ökar osäkerheten
            och risken för attacker mot vårt land. Att gå med i Nato innebär,
            som Margot Wallström lyfte fram, att vi får Donald Trump som ledare
            och att vi kommer att samverka med Turkiet och Erdoğan, som alldeles
            nyligen har anfallit Syrien.
          </note>
          <note>
            Det finns flera olika anledningar till att Nato absolut inte
            skulle vara en säker väg. Men som sagt: Hur ställer du dig till
            att folket inte heller vill detta?
          </note>
          <note type="speaker">
            Anf. 43 JONAS JACOBSSON GJÖRTLER (M) replik:
          </note>
          <note>
            Herr talman! Jag tackar för klargörandet. Att Vänsterpartiet
            vill riva upp värdlandsavtalet och därmed ta ett steg bort från
            Nato i stället för ett ytterligare steg närmare Nato är väl allmänt
            känt, men det är bra att det tydliggörs även här. Jag tycker att
            problemet för Vänsterpartiet är att man inte har några svar på
            hur vi ska klara vår säkerhet och på hur denna säkerhet ska byggas
            om vi bryter samarbetet med Nato eller åtminstone minskar dess
            omfattning.
          </note>
          <note>
            Jag har stor respekt för vad svenska folket tycker. I de mätningar
            som görs har vi sett en tendens till en mer positiv syn på Natomedlemskap.
            Det är fler som är positiva till ett Natomedlemskap nu än vad
            som har varit fallet tidigare, även om detta går lite upp och
            lite ned.
          </note>
          <note>
            Det vi har sagt är att man ska ha respekt för detta. Vi vill
            se en tydlig färdplan för ett Natomedlemskap, men vi kan inte
            säga exakt när inträdet ska ske.
          </note>
          <note>
            Det är såklart viktigt att vi har en bred samstämmighet både
            i denna kammare och bland befolkningen.
          </note>
          <note type="speaker">
            Anf. 44 MARKUS WIECHEL (SD):
          </note>
          <note>
            Herr talman! Det har gått ett år sedan den förra debatten. Även
            i dag ser vi tyvärr hur människor lider runt om i världen och
            i många fall tvingas på flykt till följd av olika konflikter och
            miljöproblem.
          </note>
          <note>
            I Sverige är vi lyckligt lottade, och därför har vi också en
            moralisk skyldighet att verka för att på bästa sätt hjälpa de
            människor som är i behov av hjälp.
          </note>
          <note>
            Vi kan göra detta på flera sätt. Inte minst nu när vi är en del
            av FN:s säkerhetsråd kan vi medla mellan olika parter och vara
            en del av den internationella diplomatin.
          </note>
          <note>
            Vi kan bistå med nödhjälp i form av sjukvård, skolor och andra
            grundläggande förnödenheter genom bistånd. Vi kan också vara väldigt
            tydliga med vilka principer vi står fast vid och tydligt säga
            ifrån när de grövsta brotten mot mänskligheten begås.
          </note>
          <note>
            När det gäller det absolut enklaste – att tydligt fördöma övertramp
            mot internationell rätt och mot de mänskliga rättigheterna – har
            vår svenska regering tyvärr fallerat totalt.
          </note>
          <note>
            Herr talman! Vår svenska regering har tidigare svikit offer för
            folkmordet under seyfo och Osmanska rikets utrensningar genom
            att inte erkänna folkmordet. Man har på liknande sätt även svikit
            offren för Islamiska statens fruktansvärda massakrer mot minoriteter
            i Irak och Syrien, vilket kanske är ännu märkligare med tanke
            på hur nära i tiden detta ligger.
          </note>
          <note>
            Vad som kanske är ännu konstigare är att regeringen sitter förhållande
            ­ vis passiv när det i nutid sker enorma ö vertramp mot utsatta
            grupper. I oktober förra året angrep Iranstödda shiamiliser kurdkontrollerade
            områ ­ den i norra Irak, däribland miljonstaden Kirkuk. Följden
            blev inte helt oväntat att de av den irakiska regeringen sanktionerade
            förövarna kunde plundra, trakassera, fördriva och mörda civila
            samtidigt som omvärlden bara såg på. Den irakiska regimen kunde
            fritt attackera sitt eget folk.
          </note>
          <note>
            Samtidigt har dessa styrkor – till skillnad från de kurdiska
            peshmerga ­ styrkorna, som drivits ut – inte haft någon möjlighet
            att ta hand om säkerheten, vilket har gjort att IS har kunnat
            återuppstå i flera områden.
          </note>
          <note>
            Den svenska regeringen satt stilla i båten och såg på. Efter
            detta har man försvarat fortsatta svenska utbildningsinsatser
            riktade till de Iranstödda förövarna. Man stöder därmed två parter
            i samma konflikt och har indirekt legitimerat dessa angrepp.
          </note>
          <note>
            Omvärldens – och därmed även den svenska regeringens – tystnad
            banade sedermera väg för Turkiets imperialistiskt sinnade diktator
            att inleda sin presidentvalskampanj med en fullskalig invasion
            av norra Syrien. Erdoğan insåg att ingen skulle ingripa när han
            tillsammans med hårdföra islamister kunde angripa den väststödda
            kurddominerade alliansen SDF.
          </note>
          <note>
            SDF, och inte minst deras kvinnliga miliser, minns vi från när
            de som vår främsta allierade mot tyrannerna tappert kämpade mot
            al-Qaida och Islamiska staten. De har stått upp för en form av
            jämställdhet som knappt går att finna i andra delar av landet.
          </note>
          <note>
            Vi minns dem från när de, mot alla odds, vände IS krigslycka
            i gränsstaden Kobane och när de befriade IS självutnämnda huvudstad
            al-Raqqa . De har verkat för skydd av minoriteter och bistått
            hundratusentals flyktingar som flytt krigets fasor.
          </note>
          <note>
            Nu däremot, när Islamiska staten närapå helt utplånats, bryr
            man sig inte om att stötta dessa tappra krigare. Man har valt
            att släppa vargen lös i fårahagen. Detta kommer från den självutnämnda
            humanitära stormakten Sverige, som knappt höjer ett ögonbryn.
            Detta skäms jag över.
          </note>
          <note>
            Likaså ser vi hur den svenska regeringen knappt agerar i Iran
            när de modiga frihetssökande i landet demonstrerar mot många år
            av förtryck. Den så kallade feministiska regeringen, som för inte
            så länge sedan åkte till landet iklädda slöja för att bedriva
            handel, har knappt sagt ett ord till stöd för alla de modiga iranska
            kvinnor som trotsat slöjtvånget i landet och kämpar mot det statssanktionerade
            förtrycket. Man har knappt yttrat ett ord för att stödja de frihetskämpar
            som nu brutalt slås ned av den iranska regimen. I stället lämnar
            vår regering även här de svaga åt sitt öde. Och man väljer att
            handla med den Putinallierade iranska regimen, som konsekvent
            bryter mot grundläggande mänskliga fri- och rättigheter. Är det
            verkligen så en humanitär stormakt agerar?
          </note>
          <note>
            Ryssland, Turkiet, Saudiarabien och Iran har flera saker gemensamt.
            De är stater med en varierande grad av stormaktsambitioner och
            som återkommande ertappas med förtryck mot sin egen befolkning
            och även mot medborgare i andra länder. Förtrycket i och från
            dessa länder bör aldrig någonsin accepteras.
          </note>
          <note>
            Herr talman! Sverige är, som bekant, en generös givare av internatio
            ­ nellt bistånd, och det är något som vi kan vara stolta över.
            Sverigedemo ­ kraterna tror, som bekant, på att erbjuda hjälp
            till de mest utsatta och att bistå med hjälp på plats. Detta är
            en linje som vi har drivit sedan vi kom in i riksdagen och en
            linje som vi kommer att fortsätta driva i riksdagen. Det är därför
            som vi nu lägger en kvarts miljard mer i faktiskt bistånd än regerngen.
          </note>
          <note>
            Regeringens prioriteringar på området är i många fall anmärkningsvärda,
            då biståndet i flera fall är direkt kontraproduktivt. Man stöttar
            organisationer som Islamic Relief, en underorganisation till det
            fruktade och i flera länder terrorklassade Muslimska brödraskapet
            som stöttat diverse skumma grupperingar i flera delar av världen.
            Man ger även närapå helt kravlöst stöd till palestinska myndigheten,
            som vi vet finansierar terrorister och aktivt sprider antisemitism.
            Detta är på intet sätt ett bra sätt att skapa fred och en stabil
            utveckling i området eller, för den delen, minska den globala
            antisemitismen, vilken vi tyvärr har fått se även här i Sverige.
          </note>
          <note>
            Herr talman! Jag skulle vilja lyfta fram ännu ett viktigt område
            för att nå stabilitet och en positiv global utveckling, och det
            handlar om den internationella handeln.
          </note>
          <note>
            Det finns en enorm potential att utveckla det internationella
            arbetet ytterligare, inte minst avseende förtroendet för Business
            Sweden, och det finns en enorm potential att upprätta goda relationer
            med inte minst Afrika, delar av Asien och Sydamerika. Vi kan verka
            för att upprätta handelskontor för att gynna näringslivet och
            öka handeln men även lyfta dessa länder, som i många fall har
            rest sig efter svårare tider. Genom att verka för en mer regionalt
            anpassad säkerhetsklassning av olika regioner kan således också
            fler företag verka i områden som tidigare har varit instabila.
          </note>
          <note>
            Sverigedemokraternas ställningstagande rörande Somaliland är
            väl känt. Det är ett land som är ett tydligt exempel på hur en
            tydligt utvecklad handelspolitisk strategi, i linje med vad jag
            just nämnt, kunnat bidra till en mer positiv utveckling i området.
          </note>
          <note>
            Herr talman! Det är mycket som jag vill säga, men jag får tacka
            för mig.
          </note>
          <note>
            (Applåder)
          </note>
          <note type="speaker">
            Anf. 45 JONAS JACOBSSON GJÖRTLER (M) replik:
          </note>
          <note>
            Herr talman! De ideologiska skillnaderna mellan Sverigedemokraterna
            och de borgerliga partierna, som vi berörde här tidigare, är tydliga
            inom många politikområden, men kanske är de som allra tydligast
            inom utrikes- och säkerhetspolitiken.
          </note>
          <note>
            Alliansen har en grundsyn som bygger på frihet, öppenhet, marknadsekonomi,
            frihandel, samarbete och ett ansvar för att tillsammans med andra
            åstadkomma en trygg och säker värld där grundläggande fri- och
            rättigheter kan respekteras. Sverigedemokraterna, däremot, har
            slutenhet ­ en som bärande affärsidé och vill att Sverige ska
            lämna EU och säger nej till ett svenskt Natomedlemskap, till exempel.
          </note>
          <note>
            Herr talman! Vi har i dag ett nytt säkerhetspolitiskt normalläge
            i Europa där konfrontationslinjen mellan Ryssland och Nato har
            förskjutits till Östersjöregionen. Nato är i dag det grundfundament
            på vilket den europeiska säkerhetsstrukturen vilar och som ytterst
            också har förmågan att säkra de europeiska ländernas territoriella
            integritet. Detta samarbete säger ni nej till.
          </note>
          <note>
            I Sverigedemokraternas partimotion står det tydligt att Sverige
            ska stå utanför Nato. Varför? Och på vilket sätt tänker ni er
            att Sveriges säkerhet ska kunna garanteras utan ett Natomedlemskap?
          </note>
          <note type="speaker">
            Anf. 46 MARKUS WIECHEL (SD) replik:
          </note>
          <note>
            Herr talman! Sverige kan bara försvara sig självt. Vi kan inte
            förlita oss på stora militära allianser som ska komma till vår
            undsättning om det uppstår en konflikt. Dessutom har Sverige länge
            fungerat som en kraft med förtroende för att vi är neutrala och
            kan agera diplomatiskt med olika länder i konflikt. Och det finns
            egentligen inget direkt hot mot Sverige som gör att vi behöver
            ingå i den här alliansen.
          </note>
          <note>
            Det finns tydliga skiljelinjer mellan Sverigedemokraterna och
            Moderaterna, absolut. Sedan kan vi hoppas att Moderaterna även
            på det utrikespolitiska området så småningom kopierar vår politik,
            för det är ju populärt nuförtiden. Där vet vi trots allt att vi
            har en politik som främjar ökad handel och som hela tiden är positiv
            till frihandel och goda relationer med all världens olika stater.
            Detta är någonting som man inte behöver EU eller någon annan överstatlig
            union för.
          </note>
          <note type="speaker">
            Anf. 47 JONAS JACOBSSON GJÖRTLER (M) replik:
          </note>
          <note>
            Herr talman! Det är lätt för Sverigedemokraterna att stå här
            och påstå att man inte behöver EU och Nato, samtidigt som man
            väljer att inte tala om hur det skulle fungera i stället.
          </note>
          <note>
            Vi vet hur det såg ut innan EU fanns. Vi vet också hur världen
            skulle se ut om vi inte hade ett fungerande försvarssamarbete.
            Detta är naturligt vis helt avgörande. Vi tycker att vi behöver
            bygga upp vår egen försvarsförmåga i Sverige – det behöver vi
            göra i vilket fall – men vi ska också samarbeta med andra. Här
            säger Sverigedemokraterna nej.
          </note>
          <note>
            Jag skulle säga att det finns två problem för Sverigedemokraterna
            när det gäller Nato. För det första har ni fel i sak. För det
            andra har ni också era sympatisörer emot er. Det har vi kunnat
            se i olika mätningar. Problemet är väl den hårda kärnan i er ideologi
            som säger att slutenhet är bättre än öppenhet, att ni hellre vill
            arbeta ensamma än tillsammans med andra. Ni drömmer er gärna tillbaka
            till tider som kanske har aldrig har funnits men då ni tror att
            vi i Sverige kunde klara oss själva.
          </note>
          <note>
            Varför är det viktigare för Sverigedemokraterna att stå utanför
            välfungerande samarbeten än att garantera Sveriges säkerhet?
          </note>
          <note type="speaker">
            Anf. 48 MARKUS WIECHEL (SD) replik:
          </note>
          <note>
            Herr talman! Nej, Nato är inget välfungerande försvarssamarbete
            – det har vi diskuterat tidigare. Vi ser det väldigt tydligt i
            Syrien, där två Natoländer direkt eller indirekt slåss mot varandra.
            Det är inget välfungerande försvarssamarbete. Och vi kan trots
            allt försöka rusta det svenska försvaret. Det har vi sverigedemokrater
            sagt ända sedan vi kom in i riksdagen och under den moderatledda
            alliansregering som monterade ned försvaret och gjorde det mer
            eller mindre obefintligt. Även då sa vi att vi var tvungna att
            rusta upp försvaret. Det är en linje som vi har stått för hela
            tiden.
          </note>
          <note>
            Om vi inleder ett nära försvarssamarbete med Finland kommer vi
            att stå oss starka i vår region. Men det förutsätter att Moderaterna
            vidhåller vad man nu hävdar, att man vill satsa mer på försvaret.
          </note>
          <note type="speaker">
            Anf. 49 KERSTIN LUNDGREN (C) replik:
          </note>
          <note>
            Herr talman! Jag lyssnade på Markus Wiechels rundtur i Mellanöstern
            och om övergrepp mot olika människor. Men jag hörde inte hur han
            landade i Syrien och om det besök som Markus Wiechel gjorde där.
            Vi har alla sett bilder där Markus Wiechel sitter under al-Asads
            porträtt och hur han utnyttjats i den syriska regimens propaganda.
            En rubrik löd: Svenska parlamentariker beklagar att deras regering
            är neutral i konflikten i Syrien. Det var ett uttalande som gällde
            diktatorn al-Asad.
          </note>
          <note>
            Ser inte Markus Wiechel något problem i att stötta al-Asad? Om
            det är någon som har drivit människor på flykt och som använt
            kemvapen mot sin egen befolkning är det nämligen al-Asad, under
            vars porträtt ni gärna satt. Det är märkligt att inte detta kom
            upp under den rundtur som Markus Wiechel gjorde, herr talman.
          </note>
          <note type="speaker">
            Anf. 50 MARKUS WIECHEL (SD) replik:
          </note>
          <note>
            Herr talman! Jag tycker att det är lite patetiskt att Kerstin
            Lundgren försöker kleta ned oss med en massa märkliga påståenden.
          </note>
          <note>
            Ja, vi besökte Syrien, vilket välkomnades av alla de humanitära
            organisationer vi besökte eftersom nästan inga västerländska politiker
            eller journalister åker dit. Det är ett fåtal som åker dit, men
            man ser inte vad som sker i detta land. Det finns omfattande problem
            i landet till följd av det förtryck som människor i Syrien länge
            har fått utstå, bland annat på grund av dagens regim men också
            på grund av alla extremistgrupper som finns i landet.
          </note>
          <note>
            Det är tydligt att Kerstin Lundgren inte förstår sig på hur det
            är att åka till ett sådant land – med tanke på att det sitter
            porträtt lite här och var och att man inte kan lita på den regimpropaganda
            som Kerstin Lundgren nu fritt citerar.
          </note>
          <note type="speaker">
            Anf. 51 KERSTIN LUNDGREN (C) replik:
          </note>
          <note>
            Herr talman! Vi har i Europa sett hur olika företrädare har rest
            till Syrien och suttit under porträtt precis som Markus Wiechel
            gjorde. Flera i Europarådets parlamentarikerförsamling har gjort
            den resan, och de har alla avgått. De visste att de blev en del
            av propagandamaskineriet, och det måste också Markus Wiechel ha
            vetat. Ni gav al-Asad en möjlighet att peka finger mot Sverige
            och markera stödet för regimen.
          </note>
          <note>
            Ni skulle inte ha kunnat göra resan och besöka dem ni besökte
            utan stöd av al-Asad och indirekt av Putin och Ryssland. Ni gjorde
            detsamma som de som reste för Europarådet för att se al-Asads
            verklighet i Syrien.
          </note>
          <note type="speaker">
            Anf. 52 MARKUS WIECHEL (SD) replik:
          </note>
          <note>
            Herr talman! Kerstin Lundgrens replik vittnar tydligt om okunskap
            och om att hon inte har någon förståelse för hur många politiker
            från Europaparlamentet och andra parlament runt om i världen som
            besöker diverse länder, exempelvis Syrien. Det har varit Europaparlamentariker
            i Syrien också, men Kerstin Lundgren ignorerar det.
          </note>
          <note>
            Man måste göra vissa besök för att kunna sätta sig in i den verklighet
            som människor lever i i fruktansvärda konfliktområden som Syrien.
            Man måste göra den typen av besök, Kerstin Lundgren.
          </note>
          <note>
            Jag förstår att Kerstin Lundgren inte vill göra det, för det
            stämmer inte alltid överens med hennes verklighetsuppfattning.
            Det är jätteproblematiskt. Men att ignorera det ständiga ropet
            på hjälp från både hjälporganisationer och civila i krigsdrabbade
            länder är problematiskt.
          </note>
          <note>
            (Applåder)
          </note>
          <note type="speaker">
            Anf. 53 BIRGITTA OHLSSON (L) replik:
          </note>
          <note>
            Herr talman! Jag instämmer i Kerstin Lundgrens inlägg. Att agera
            skyltdocka åt en diktatur- och militärregim som har hundratusentals
            liv på sitt samvete, både genom den gamle diktatorn Hafiz al-Asad
            och genom det vidriga krig vi nu har sett under sju års tid, är
            vämjeligt. Vårt sällskap illustrerar ibland också vår ideologi.
          </note>
          <note>
            Utrikesministern citerade Astrid Lindgren i sitt anförande, och
            jag känner mig nödgad att göra detsamma. Astrid skrev en gång:
            ”Nationalsocia ­ lismen och bolsjevismen – det är ungefär som
            två skräcködlor i kamp med varandra.”
          </note>
          <note>
            Kanske är det inte en slump att de två politiska partier och
            ideologier i denna kammare som kommer från rörelser som slet sönder
            Europa en gång i tiden också är de partier som vill lämna Europeiska
            unionen. Sverigedemokraterna är ett av dessa.
          </note>
          <note>
            Att Sverige ska gå ur EU har varit och är en av era viktigaste
            profilfrågor i politiken. Men jag noterade att Markus Wiechel
            i sitt anförande inte lyfte upp denna fråga över huvud taget.
            Jag tycker att det viktigt för svens ­ ka folket, då vi har riksdagsval
            i år och val till Europaparlamentet nästa år, att få klarhet i
            hur ni driver denna fråga framöver.
          </note>
          <note type="speaker">
            Anf. 54 MARKUS WIECHEL (SD) replik:
          </note>
          <note>
            Herr talman! Jag tror inte att någon i Sverige inte känner till
            vår uppfattning i EU-frågan. Vi är emot ett svenskt EU-medlemskap,
            och får vi möjligheten kommer vi att verka för att Sverige lämnar
            unionen.
          </note>
          <note>
            Det är viktigt med internationella samarbeten, inte minst med
            våra grannländer och inom Europa. Men det ska vara samarbeten,
            och EU är på intet sätt ett samarbete utan en överstatlig union
            där medlemsländerna frekvent körs över av Brysselmakten. Dessutom
            är det inte folkvalda som stiftar lagarna i EU. Det är ett problem.
          </note>
          <note>
            Liberalerna är det mest EU-positiva och EU-federalistiska partiet
            i Sveriges riksdag och i den svenska gruppen i Europaparlamentet.
            Men det är inte på något sätt liberalt eftersom man faktiskt inte
            står för den demokrati som vi andra ser som självklar. EU är överstatligt,
            och det kan Sverigedemokraterna aldrig gå med på.
          </note>
          <note>
            Jag hörde en massa trams om att vi skulle vara sprungna ur nationalsocialismen.
            Det är helt enkelt inte sant; det är rent trams.
          </note>
          <note type="speaker">
            Anf. 55 BIRGITTA OHLSSON (L) replik:
          </note>
          <note>
            Herr talman! Vi behöver inte gå tillbaka så ruskigt många decennier
            för att se vilka det var som grundade Sverigedemokraterna som
            parti. Jag fyller 43 år till sommaren, och de sverigedemokrater
            som jag såg på gator och torg under min uppväxt hade ofta kopplingar
            långt ut på den högerextrema kanten. Att ungefär hälften av dem
            som satt med i partiets styrelse i mitten av 1990-talet hade kopplingar
            till olika nazistorgan är ingen hemlighet och något som jag tror
            att hela svenska folket känner till.
          </note>
          <note>
            Det stämmer att Sverigedemokraterna, som är ett väldigt EU-negativt
            och EU-fientligt parti, är en total kontrast till Liberalerna,
            som är det parti som också i denna kammare alltid tydligt säger
            att om vi ska kunna lösa problem på europeisk nivå måste vi ge
            EU mer makt och mer muskler. Därför gläder det mig att se att
            stödet för det svenska EU-medlemskapet aldrig har varit starkare
            hos svenska folket än nu. EU är något som alla anständiga demokrater
            ska slåss för.
          </note>
          <note type="speaker">
            Anf. 56 MARKUS WIECHEL (SD) replik:
          </note>
          <note>
            Herr talman! Vi är väldigt positiva till samarbeten i form av
            frihandel och diplomatiska relationer till olika länder. Vi har
            alltid varit positiva till det.
          </note>
          <note>
            Men EU är inget samarbete. EU är överstatligt. EU inskränker
            enskilda länders självklara rätt till självbestämmande. Här går
            en tydlig skiljelinje mellan våra partier, Birgitta Ohlsson. Det
            är dock en självklarhet att vi ska ha samarbete med olika länder.
          </note>
          <note>
            Vad gäller vårt partis historia är det solklart. Läser man det
            första principprogrammet ser man de samlade uppfattningarna om
            vad våra medlemmar tyckte, och det skiljer sig inte jättemycket
            från dagens partiprogram. Det finns vissa skiljelinjer, men de
            är inte många. Att hävda att vi har varit nationalsocialister
            är trams.
          </note>
          <note>
            (Applåder)
          </note>
          <note type="speaker">
            Anf. 57 VALTER MUTT (MP):
          </note>
          <note>
            Herr talman! Vi lever i en nyauktoritär tid där så kallade starka
            män styr och ställer alltmer egenmäktigt.
          </note>
          <note>
            Xi Jinping, Kinas president, har samlat mer makt i sin hand än
            någon kinesisk ledare sedan Mao Zedong, och en iskall vind från
            det förflutna blåser genom det kinesiska samhället. Den kidnappade
            svenske medborgaren och bokförläggaren Gui Minhai framträder i
            kinesisk tv och gör ångerfulla uttalanden som för tankarna till
            kulturrevolutionens skådeprocesser.
          </note>
          <note>
            Den kinesiska ledningen hyllar numera Konfucius och låter upprätta
            Konfuciusinstitut runtom i världen. Men man har uppenbarligen
            missat vad den gamle filosofen skrev om att röva bort folk och
            hur starkt han betonade att lagar och inte ledarnas godtycke bör
            styra en stat.
          </note>
          <note>
            Rysslands aggression mot Ukraina och illegala annektering av
            Krim måste fortsatt kraftfullt fördömas. I Ryssland kommer Putin
            den 18 mars att återväljas som president, och sannolikt får vi
            nu ytterligare flera år med en politik präglad av repression inåt
            och aggression utåt.
          </note>
          <note>
            Vi får hoppas att detta blir det sista ryska presidentval där
            utgången är given på förhand och att vi under 2020-talet får se
            en omvandling mot ett öppnare och friare samhälle, när den första
            ledargeneration som inte formats av Sovjetsystemet tar över. I
            väntan på en sådan islossning är det naturligtvis viktigt att
            upprätthålla kontaktytor mot det ryska samhället i form av både
            folk-till-folk-kontakter och myndighetssamarbeten kring sådant
            som kärnsäkerhet och miljöfrågor i den känsliga Arktisregionen.
            Östersjöstaternas råd och Barentsrådet är två centrala arenor,
            och Sverige innehar under 2018 ordförandeskapet i bägge.
          </note>
          <note>
            Men också i länder som Polen och Ungern, med demokratiskt valda
            ledare, pågår en utveckling som ger anledning till djup oro. Och
            USA har en president som ogillar att myndigheter och ministerier
            ens använder or ­ det klimatförändringar och som inför FN:s generalförsamling
            hotar ett an ­ nat land med angreppskrig – ett flagrant brott
            mot FN-stadgans portalpara ­ graf.
          </note>
          <note>
            I Turkiet ser vi hur en demokratiskt vald president använder
            sitt mandat till att steg för steg avskaffa demokratin. I en gryningsräd
            tidigt i fredags morse i förra veckan arresterades språkrören
            för det lilla gröna partiet, Eylem Tuncaelli och Naci Sönmez,
            och de sällar sig därmed till de tusentals oppositionspolitiker
            som i dag sitter i landets fängelsehålor, ofta utan att ens veta
            vad de anklagas för.
          </note>
          <note>
            I förra veckan arresterades också styrelsen för det turkiska
            läkarförbundet efter att ha protesterat mot Erdoğan regimens folkrättsvidriga
            angreppskrig mot staden Afrin i norra Syrien, vars egentliga syfte
            av allt att döma är att kväsa utvecklingen mot ökat kurdiskt självstyre
            i området. Omvärlden måste kraftfullt fördöma denna turkiska statsterrorism
            och börja förbereda kännbara sanktioner.
          </note>
          <note>
            Herr talman! Vi får emellertid inte låta oss förlamas av uppgivenhet
            och börja tro att utvecklingen bort från demokrati skulle vara
            omöjlig att stoppa. Vår tids nätburna kommunikationsmöjligheter
            öppnar upp helt nya arenor för det demokratiska samtalet, med
            låga trösklar för deltagande. Dessa ökade möjligheter till kommunikation
            gäller inte bara inom länder utan även mellan länder, med allt
            vad det rymmer av nya möjligheter för folk-till-folk-kontakter.
          </note>
          <note>
            Inte minst i tider av ökade spänningar och demokratiskymning
            är det extra angeläget med sådant som vänortsutbyten, kommunala
            partnerskap, skolutbyten, erfarenhetsutbyten mellan yrkesgrupper
            etcetera. Vidare rymmer den allt snabbare övergången från fossilberoende
            storskaliga energisystem till system uppbyggda kring decentraliserad
            förnybar energi som sol och vind en betydande demokratisk potential,
            där det petroleumindustriella komplexets makt över politiken i
            många länder kan komma att brytas.
          </note>
          <note>
            Herr talman! Den 7 juli i fjol var en minnesvärd dag i kampen
            mot de yttersta vapnen, kärnvapnen, då Sverige tillsammans med
            121 andra stater i FN:s generalförsamling röstade ja till en konvention
            om totalt kärnvapenförbud. Alliansfria stater som Österrike och
            Irland gjorde sammaledes, däremot inte ett enda Natoland.
          </note>
          <note>
            Att USA, och ytterligare ett antal Natoländer, nu utövar påtryckningar
            mot regeringen att inte skriva under FN-konventionen åskådliggör
            med stor tydlighet hur ett Natomedlemskap skulle vingklippa vår
            pådrivande roll i kampen mot kärnvapnen. Och detta i en tid när
            flera kärnvapenländer håller på att uppgradera sina arsenaler
            med så kallade små smarta bomber, som hotar att sänka tröskeln
            för att de också en dag kommer att användas. Det är beklagligt,
            för att inte säga ofattbart, att samtliga borgerliga partier motsätter
            sig att Sverige ratificerar denna centrala nedrustningskonven
            ­ tion.
          </note>
          <note>
            Herr talman! Den globala uppvärmningen utgör, jämte kärnvapenhotet,
            detta sekels ödesfråga, och utan en snabb inbromsning av utsläppen
            av växthusgaser kommer till slut alla andra utmaningar mänskligheten
            står inför att bli omöjliga att lösa.
          </note>
          <note>
            Klimatförändringarna hotar att bli starkt konfliktdrivande, och
            redan ser vi hur regioner drabbade av ihållande svår torka – såsom
            Jemen, Afrikas horn och Sahelområdet – också tillhör världens
            mest konfliktdrabbade regioner. Sverige har i FN:s säkerhetsråd
            lyft fram kopplingen mellan säkerhet och klimatförändringar och
            i en uppmärksammad resolution om Tchadsjön fått gehör för detta
            synsätt.
          </note>
          <note>
            Herr talman! Biståndspolitiken har jag avsiktligt utelämnat från
            mitt anförande då min kollega Emma Nohrén senare i denna debatt
            kommer att fokusera på detta viktiga politikområde.
          </note>
          <note>
            I övrigt instämmer jag i det som utrikesministern framfört i
            den utrikespolitiska deklarationen.
          </note>
          <note>
            (Applåder)
          </note>
          <note type="speaker">
            Anf. 58 JONAS JACOBSSON GJÖRTLER (M) replik:
          </note>
          <note>
            Herr talman! Tack, Valter Mutt, för anförandet!
          </note>
          <note>
            Jag är lite nyfiken på vilken linje Miljöpartiet har inom utrikes-
            och säkerhetspolitiken. Miljöpartiet ingår ju i en regering som
            driver igenom en rad saker, till exempel värdlandsavtalet med
            Nato, den stora militärövningen Aurora – också tillsammans med
            Nato – och nya frihandelsavtal som CETA. Detta är exempel på saker
            som jag tycker är väldigt bra och där Moderaterna är helt överens
            med regeringen. Samtidigt noterar jag att just Valter Mutt, mer
            som regel än som undantag, tenderar att ha en helt annan uppfattning
            än den regering som hans parti ingår i, till exempel i samtliga
            de tre fall som jag nyss nämnde.
          </note>
          <note>
            Visst kan ledamöter i enskilda frågor ha en annan uppfattning
            än sitt parti eller det som är regeringslinjen, men nu är ju Valter
            Mutt inte bara en enskild ledamot utan faktiskt sitt partis talesperson
            i dessa frågor, vilket gör att det kan vara värdefullt att tydliggöra
            detta.
          </note>
          <note>
            Vad är Miljöpartiets linje när det gäller samarbete med Nato?
            Är det regeringens linje, är det den åsikt som Valter Mutt tidigare
            har gett uttryck för eller är det något helt annat? Och vad är
            Miljöpartiets linje när det gäller frihandelsavtal som CETA? Är
            det regeringens linje, är det den åsikt som Valter Mutt tidigare
            har gett uttryck för eller är det något helt annat?
          </note>
          <note type="speaker">
            Anf. 59 VALTER MUTT (MP) replik:
          </note>
          <note>
            Herr talman! Tack för intressanta frågor!
          </note>
          <note>
            Nu är jag ju inte statsminister och heller inte utrikesminister,
            utan jag är talesperson för Miljöpartiet. Det är klart att jag
            för fram våra åsikter.
          </note>
          <note>
            Vi har en koalitionsregering, och där kompromissar man som man
            har gjort i alla koalitionsregeringar i hela världen ända sedan
            den parlamentariska historiens inbrott. Denna kompromiss är regeringens
            linje. Det var precis så de fyra partierna i alliansregeringen
            agerade, om jag inte helt har missförstått saker och ting. Ni
            satt och förhandlade, och ibland fick vissa partier kompromissa
            ganska ordentligt. Så är demokratins spelregler; ett litet parti
            får kompromissa mer.
          </note>
          <note>
            Jag ser egentligen inte problematiken. Det är klart att det kan
            vara smärtsamt att kompromissa. Så är det, men nu har vi en parlamentarisk
            demokrati där vissa grundprinciper råder. Då är det de som gäller,
            och de gäller naturligtvis också för mig som utrikespolitisk talesperson
            för Miljöpartiet.
          </note>
          <note type="speaker">
            Anf. 60 JONAS JACOBSSON GJÖRTLER (M) replik:
          </note>
          <note>
            Herr talman! Tack, Valter Mutt, för svaret! Jag är dock osäker
            på om vi blev så mycket klokare av det.
          </note>
          <note>
            Det är klart att man måste kompromissa. Det är en viktig del
            av politiken och en del av det som vi gör här. Samtidigt är de
            exempel som jag tog upp inga små frågor, utan de är avgörande,
            skulle jag säga, på detta område. Den ena handlar om säkerhetspolitiskt
            samarbete och försvarssamarbete, när det gäller Nato, och den
            andra handlar om synen på frihandel, som är ett viktigt fundament.
          </note>
          <note>
            Man blir lite konfunderad när Miljöpartiet har en talesperson
            som aktiv t har drivit en helt annan linje i alla dessa frågor.
            Ska jag tolka Valter Mutt som att Miljöpartiet helt står bakom
            det som regeringen gör nu, eller tänker Miljöpartiet tillåta sig
            att ha en helt annan åsikt när det gäller Natosamarbete eller
            frihandel, till exempel?
          </note>
          <note type="speaker">
            Anf. 61 VALTER MUTT (MP) replik:
          </note>
          <note>
            Herr talman! Tack för frågorna!
          </note>
          <note>
            Jag är ju ingen algoritm, utan jag är en levande människa av
            kött och blod. Som bekant var jag inte utrikespolitisk talesperson
            under ett par år, och det är klart att jag då lämnade in en del
            enskilda motioner, som var mina personliga åsikter i en del fall.
            Absolut! Så är, återigen, de parlamentariska spelreglerna.
          </note>
          <note>
            Nu står jag här och har kommit tillbaka som utrikespolitisk talesperson,
            tillika för ett regeringsparti, och har att försvara regeringens
            linje. Jag tycker egentligen inte att det är så komplicerat som
            det ibland görs. Men det är klart att jag hoppas att vi en dag
            blir ett större parti, och då kommer sådant som Natomotstånd att
            ha en större chans att stärkas. Så är det.
          </note>
          <note type="speaker">
            Anf. 62 KERSTIN LUNDGREN (C) replik:
          </note>
          <note>
            Herr talman! Det är bara att hälsa Valter Mutt välkommen tillbaka
            till utrikesutskottet och debatterna.
          </note>
          <note>
            Det är klart att vi blir lite nyfikna – vi som har suttit i utskottet
            en tid och börjat behandla en del ärenden. Snart, i mars, ska
            vi justera bland annat motioner från Valter Mutt som handlar om
            värdlandsavtalet, inte bara för detta år utan också för det förra
            riksdagsåret.
          </note>
          <note>
            Den motion som kom 2017/18 är väldigt tydlig. Där yrkas att riksdagen
            ställer sig bakom det som anförs i motionen om att säga upp värdlandsavtalet
            med Nato och tillkännage det för regeringen. Jag utgår från att
            Valter Mutt tydligt kommer att gå emot den motion som han själv
            har skrivit under.
          </note>
          <note>
            Jag utgår också från att Valter Mutt tydligt kommer att ställa
            upp när vi sedan nu i vår kommer att behandla CETA-avtalet med
            Kanada om frihandel. Båda de frågorna har haft en historik i Miljöpartiet
            som skapat en hel del frågetecken om var ni egentligen står.
          </note>
          <note>
            Jag efterfrågar tydlighet. Säger du nej till dina motioner, Valter
            Mutt?
          </note>
          <note type="speaker">
            Anf. 63 VALTER MUTT (MP) replik:
          </note>
          <note>
            Fru talman! Vad trevligt att ni är nyfikna på mig! Motionen som
            Kerstin Lundgren refererar till skrev jag när jag inte var utrikespolitisk
            talesperson. Det är vanligt att man skriver enskilda motioner.
            Med risk för att framstå som en torrboll kommer jag upprepa att
            jag nu är utrikespolitisk talesperson för Miljöpartiet som är
            ett regeringsparti, och då står man upp för regeringslinjen. Det
            är den som är framförhandlad.
          </note>
          <note>
            Sedan är det klart att det är riktigt som Kerstin Lundgren säger.
            Det finns en grön kritik mot delar av frihandelsavtalen och deras
            uppbyggnad, och CETA-avtalet är ett sådant. I EU-parlamentet har
            gröna gruppen varit kritisk. Man tycker att det ger för stor makt
            åt storföretagen och att demokratin naggas i kanten. Det är en
            oro som jag känner. Men det innebär inte att jag kan stå här och
            rubba på de parlamentariska principerna. De propositioner som
            regeringen lägger fram har jag att stå bakom som talesperson,
            så är det.
          </note>
          <note>
            Vi står bakom handel som ett fredsinstrument, absolut. Däremot
            kan man designa frihandelsavtal på olika sätt. Det är inte några
            evighetsavtal. Det är klart att man måste kunna föra en debatt.
            Är avtalen optimala med hänsyn till konsumenter, miljö och så
            vidare? Det kan inte vara något debattförbud om det. Men som talesperson
            har man att stå bakom de propositioner som regeringen lägger fram,
            så är det.
          </note>
          <note type="speaker">
            Anf. 64 KERSTIN LUNDGREN (C) replik:
          </note>
          <note>
            Fru talman! Jag ser inte bara en brasklapp, utan jag ser många.
            Det är en hel bok av brasklappar. Jag ser fram emot att höra den
            entusiasm som Valter Mutt kommer att anföra från talarstolen när
            han står upp för att avslå sin egen motion om värdlandsavtalet.
            Det blir en spännande diskussion här i vår.
          </note>
          <note type="speaker">
            Anf. 65 VALTER MUTT (MP) replik:
          </note>
          <note>
            Fru talman! Jag tackar för detta varma välkomnande tillbaka till
            utrikesutskottet och ser också fram e mot fler spännande diskussioner.
          </note>
          <note>
            (Applåder)
          </note>
          <note type="speaker">
            Anf. 66 YASMINE POSIO NILSSON (V) replik:
          </note>
          <note>
            Fru talman! I år befinner sig över 65 miljoner människor på flykt
            runt om i världen. FN uppskattar att över 128 miljoner människor
            är i behov av humanitärt stöd, vilket är den högsta siffran någonsin.
            Behovet av bistånd överstiger givarländernas utbetalningar med
            råge.
          </note>
          <note>
            Världens åtta rikaste personer äger lika mycket som den fattigaste
            halvan av jordens befolkning, och skillnaden fortsätter att öka.
            För varje biståndskrona som går från den rika världen till den
            fattiga går över 9 kronor i motsatt riktning i form av skatte-
            och kapitalflykt.
          </note>
          <note>
            Vi vet att regeringen ser allvarligt på detta. Men Sverige kan
            göra mycket mer. Det är 80 procent av dem som befinner sig på
            flykt som finns i fattiga länder. Samtidigt gör den rika delen
            av världen allt för att hålla flyktingar borta. Bland annat sluter
            EU avtal med fattiga länder för att hålla människor utanför unionens
            gränser. När nöden är som störst väljer världens rikaste kontinent
            att ducka för sitt ansvar för människor på flykt.
          </note>
          <note>
            Sedan hösten 2015 har EU arbetat intensivt med att sluta pakter
            med en rad länder i Afrika och Mellanöstern för att hindra flyktingar
            från att komma till Europa. Pakterna, som innehåller löften om
            bistånd och handelsavtal, är i utbyte mot att migrationen kontrolleras.
            EU har också utbetalat en förvaltningsfond på omkring 3,1 miljarder
            euro som ska finansiera insatser för att stoppa migrationen från
            afrikanska länder.
          </note>
          <note>
            Vad avser Miljöpartiet att göra i regeringen för att stoppa denna
            utveckling?
          </note>
          <note type="speaker">
            Anf. 67 VALTER MUTT (MP) replik:
          </note>
          <note>
            Fru talman! Det var många stora frågor. Jag delar mycket av det
            som Yasmine Posio Nilsson sa inledningsvis om den enorma ekonomiska
            maktkoncentrationen och vad det får för följder på alla möjliga
            plan. Det mördas fler miljökämpar runt om i utvecklingsländerna
            än på många år. Vi har på det migrationspolitiska området saker
            som är djupt inhumana.
          </note>
          <note>
            Nu är det inte så att det är vi gröna som styr i någon majoritetsposition
            vare sig i flertalet nationella parlament eller i EU-parlamentet.
            Vi har tyvärr en ganska liten påverkansmöjlighet. Men vi vill
            med andra humanitära krafter ändra den situation som Yasmine så
            målande beskriver. Det är förfärande.
          </note>
          <note>
            Det är bara att hoppas på att de bruna vindar som nu har blåst
            så länge över Europa vänder och att vi kan få genomslag för en
            helt annan politik. Då kommer vi också att kunna åtgärda en del
            av det som Yasmine Posio Nilsson tar upp här.
          </note>
          <note type="speaker">
            Anf. 68 YASMINE POSIO NILSSON (V) replik:
          </note>
          <note>
            Fru talman! Tack, Valter Mutt, för svaret! Jag kan ändå känna
            att det behövs mer.
          </note>
          <note>
            Vi kan gå tillbaka till förra sommaren, 2017. Då utökade EU stödet
            till Libyens kustbevakning med 46 miljoner euro. Det är pengar
            som förmedlas från en av EU:s biståndsfonder. Detta görs trots
            situationen i Libyen och vetskapen om de övergrepp som begås av
            just samma kustbevakning.
          </note>
          <note>
            Amnesty, Human Rights Watch och FN har sedan en tid tillbaka
            rapporterat om kränkningar och grova övergrepp som begås av miliser
            i Libyen. Det är uppenbart att mänskliga rättigheter väger lätt
            mot ambitionen att stoppa flyktingar från att komma till Europa.
            Att kvinnorna är de som är mest utsatta har vi kunnat läsa i rapporter
            om sexuella övergrepp. Kvinnor som flyr den vägen tar p-piller
            för att åtminstone kunna skydda sig mot graviditeter när de blir
            våldtagna.
          </note>
          <note>
            Är stödet till Libyen med syfte att hålla gränserna enligt Valter
            Mutt en feministisk utrikespolitik?
          </note>
          <note type="speaker">
            Anf. 69 VALTER MUTT (MP) replik:
          </note>
          <note>
            Fru talman! Tack igen, Yasmine Posio Nilsson, för att du tar
            upp de här frågorna!
          </note>
          <note>
            Det är saker som vi är djupt främmande in för. Våra ledamöter
            i EU-parlamentet gör vad de kan för att ändra på det. Vi behöver
            ha ett helt annat förhållande till vår nära omvärld, MENA-området
            och afrikanska kontinenten.
          </note>
          <note>
            Ytterst handlar det om att äntligen få framsteg när det gäller
            rättvisa handelsavtal. Där ger regeringen stora pengar till FN:s
            gröna fond och till åtskilligt annat som gör att människor inte
            behöver fly. Det är en grundläggande sak.
          </note>
          <note>
            Vi måste också bekämpa och helt förändra den typ av så kallat
            gränsskydd som EU ägnar sig åt. Det är viktigt.
          </note>
          <note type="speaker">
            Anf. 70 BIRGITTA OHLSSON (L) replik:
          </note>
          <note>
            Fru talman! Jag får också ta tillfället i akt att hälsa Valter
            Mutt välkommen tillbaka till utskottet. Vi går tyvärr omlott nu
            när jag slutar. Bara ditt uttalande här i kammaren: Jag är ingen
            algoritm, visar att det kommer att bli stor spänst i debatten
            framöver. Jag uppskattar också att du är en väldigt grön och principfast
            miljöpartist som gör att man känner igen Miljöpartiet. Vi behöver
            också fler frispråkiga ledamöter i kammaren och inte färre.
          </note>
          <note>
            Nu sitter ni i den rödgröna regering som antingen på egen hand
            eller genom att söka stöd här i riksdagen ska ta ställning för
            ett samarbetsavtal med den kommunistiska diktaturen Kuba. Jag
            förstår såklart att pressen kan vara väldigt stor då många länder
            redan har sagt ja till detta samarbete och väntar in hur Sverige
            kommer att agera.
          </note>
          <note>
            Jag vill gärna ta tillfället i akt att lite grann försöka rekapitulera
            EU:s relationer till Kuba. Vi vet att man 2003 helt ströp de diplomatiska
            rela ­ tionerna. Det var efter det att kubanska myndigheter hade
            fängslat 75 re ­ gimkritiker. Vi har också sett hur en del EU-länder
            genom åren har börjat närma sig samarbetet på olika sätt.
          </note>
          <note>
            Men vi ser också hur många som är engagerade i civilsamhället
            och i den demokratiska politiska oppositionen är mycket oroade
            inför avtalet och samarbetet. Den kubanska kommissionen för mänskliga
            rättigheter och nationell försoning visar att antalet politiska
            fångar har fördubblats mellan 2015 och 2017. Vi vet att processen
            när avtalet har tagits fram har varit väldigt grumlig. Inte minst
            gäller det att den kubanska demokratirörelsen inte har fått vara
            med och ge sina synpunkter. Processen har även varit sluten för
            oberoende journalister och andra.
          </note>
          <note>
            Mot denna bakgrund vill jag fråga Miljöpartiets Valter Mutt:
            Förtjänar kommunistdiktaturen på Kuba ett närmare samarbete med
            Europeiska unionen?
          </note>
          <note type="speaker">
            Anf. 71 VALTER MUTT (MP) replik:
          </note>
          <note>
            Fru talman! Tack så mycket, Birgitta Ohlsson, för välkomnandet!
            Jag känner mig hedrad av det. Det behövs som sagt självständiga
            ledamöter i kammaren; det är alltid bra. Det gäller också Birgitta
            Ohlsson.
          </note>
          <note>
            Detta är en viktig fråga. Jag känner naturligtvis samma avsky
            som Birgitta Ohlsson inför det hon beskriver. Vi får inte glömma
            att Kuba är en diktatur. Men sedan är frågan hur diktaturer bekämpas.
            Jag tror ändå på att öppningar och samarbeten också på sikt undergräver
            de repressiva strukturerna och att de kommer att göra det även
            på Kuba. Länder som är väldigt slutna – Nordkorea är det klassiska
            exemplet, och för den delen Eritrea och några till – är ofta de
            allra värsta diktaturerna. Slutenhet går på något sätt samman
            med repressiva strukturer.
          </note>
          <note>
            Jag är därför inte så säker på att den klokaste vägen är att
            inte ha någon sorts samarbetsavtal. Men det är klart att avtalen
            måste designas på ett vettigt sätt. Att civilsamhället på Kuba
            inte har varit med och så vidare är en stor miss.
          </note>
          <note type="speaker">
            Anf. 72 BIRGITTA OHLSSON (L) replik:
          </note>
          <note>
            Fru talman! Jag hör vad Valter Mutt från Miljöpartiet säger om
            att öppenhet och samarbete kan leda till att Europeiska unionen
            och Kuba kommer närmare varandra.
          </note>
          <note>
            Men det finns också stora farhågor, inte minst från dem som motsätter
            sig denna kompakta kommunistdiktatur, för att den kommer att legitimeras
            och för att det kommer att vara svårt att bryta ett avtal som
            har ingåtts, även om det såklart formellt går att göra det.
          </note>
          <note>
            Man känner att den form av upptining och öppning som man hade
            förväntat sig efter Fidel Castros död inte riktigt har infunnit
            sig. Vi ser att antalet politiska fångar har ökat och hur exempelvis
            gruppen Damer i vitt, som protesterade varje söndag, lever under
            en extremt svår repression just nu. Detta gäller många delar av
            civilsamhället i landet.
          </note>
          <note>
            Jag vill bara lyfta dessa farhågor, som jag vet att flera andra
            opposi ­ tionspartier delar. Man måste vara försiktig. Vi ska
            inte låta ännu en dik ­ tator sitta kvar.
          </note>
          <note type="speaker">
            Anf. 73 VALTER MUTT (MP) replik:
          </note>
          <note>
            Fru talman! Jag kan egentligen bara i långa stycken instämma
            i det som Birgitta Ohlsson säger. Det här måste vi naturligtvis
            följa väldigt nära. Förhoppningen är ändå någonstans att vi får
            ett mer djupgående skifte i riktning mot demokrati när det blir
            ett generationsskifte i och med Raúl Castro, som har stått Fidel
            Castro nära – de är ju till och med bröder. Den förhoppningen
            vill vi ha och någonstans tro på att samarbetsavtalet kan bli
            en del av detta.
          </note>
          <note>
            Jag delar synen i det som Birgitta Ohlsson lyfter fram och tycker
            att det är värdefullt. Vi får inte glömma bort detta och de tunga
            parametrarna. Om antalet fångar ökar är det en utveckling åt totalt
            fel håll.
          </note>
          <note type="speaker">
            Anf. 74 SOFIA DAMM (KD) replik:
          </note>
          <note>
            Fru talman! Vi är många som vill ställa frågor till Valter Mutt
            i dag. Det är alltid intressant att lyssna till honom. Han är
            resonerande och talar utan tankar på hur väl det han säger lämpar
            sig för en tweet eller en delad bild från kommunikationsavdelningen
            i Miljöpartiet. Det är på sitt sätt befriande.
          </note>
          <note>
            Men säkerhetspolitik och utrikespolitik är också på allvar, och
            Miljöpartiet är ett regeringsparti. Som vi tidigare har belyst
            här har den rödgröna regeringen under mandatperioden visat att
            den i en fråga och på samma tid kan ha två åsikter. De är ofta
            lika olika som rött och grönt. När försvarsminister Peter Hultqvist
            gav grönt ljust till värdlandsavtalet som undertecknades med Nato
            räckte det med att gå till Valter Mutt för att det skulle slå
            om till rött ljus.
          </note>
          <note>
            Vi är människor, vi politiker. Vi är inga robotar. Men i en debattartikel
            i Aftonbladet varnar Valter Mutt för att Nato skulle kunna placera
            kärnvapen på svenskt territorium, något som Peter Hultqvist besvarar
            med att säga: Inte en pistol kommer in på svenskt territorium
            utan en inbjudan från svensk regering.
          </note>
          <note>
            Då måste vi ändå fråga oss var Miljöpartiet står när det gäller
            synen på Natosamarbetet.
          </note>
          <note type="speaker">
            Anf. 75 VALTER MUTT (MP) replik:
          </note>
          <note>
            Fru talman! Det viktigaste för oss är att Sverige inte blir medlem
            i Nato. Där är det ingen skillnad mellan de båda regeringspartierna;
            det är vi tydliga med. Vi tror att ett svenskt medlemskap i Nato
            skulle öka spänningarna i Östersjöregionen. Därmed skulle vi hamna
            i ett klassiskt säkerhetsdilemma där man gör någonting för att
            öka sin trygghet men där den i själva verket minskar.
          </note>
          <note>
            Det är det viktiga: Vi är motståndare till ett svenskt Natomedlemskap.
            Jag ser fram e mot en valrörelse där vi går till botten med detta.
            Det gäller i synnerhet nu, i och med statschefen i USA – hyresgästen
            i Vita huset – som är statschef i det totalt dominerande landet
            av de 28 Natoländerna. Vi har ju också Erdoğan i Turkiet. Jag
            känner mig trygg i mitt Natomotstånd.
          </note>
          <note>
            Som jag har sagt här tidigare står vi som regeringsparti bakom
            reger ­ ingens politik. Det gäller naturligtvis också försvarssamarbetet.
            Så är det.
          </note>
          <note type="speaker">
            Anf. 76 SOFIA DAMM (KD) replik:
          </note>
          <note>
            Fru talman! Jag ser också fram emot en kommande debatt. Jag känner
            mig trygg i mitt Natostöd, så det blir spännande debatter. Vi
            talar ju om viktiga beslut som rör svensk säkerhetspolitik när
            det gäller värdlandsavtalet med Nato eller när det gäller försvarsövningen
            Aurora, som vi hade här nyligen och som Valter Mutt var emot.
          </note>
          <note>
            Jag är också intresserad av synen på FN och jakten på att få
            platsen i FN:s säkerhetsråd. Jag hörde inte att Valter Mutt nämnde
            så mycket om det i sitt anförande. Vilka har varit de stora anledningarna
            till att Miljöpartiet har velat att Sverige skulle få denna plats,
            och vad har man varit beredd att försaka på vägen?
          </note>
          <note type="speaker">
            Anf. 77 VALTER MUTT (MP) replik:
          </note>
          <note>
            Fru talman! Förenta nationerna är den enda världsorganisation
            vi har som verkligen omfattar alla länder. Jag tycker att det
            var en stor framgång att Sverige kom in, och vi får ju till och
            med ordförandeskapet i juli.
          </note>
          <note>
            Sverige har tagit en rad intressanta initiativ. Vi har fått in
            civilsamhället på ett helt annat sätt i säkerhetsrådets processer,
            och vi har lyft fram kvinnornas ställning i resolutioner och uttalanden.
            Vi ser att när kvinnor kommer med i fredsprocesser ökar sannolikheten
            markant för att processerna också blir bestående. Jag är stolt
            över säkerhetsrådsplatsen. Den ger oss även en möjlighet att engagera
            oss i arbetet med reformeringen av FN, som naturligtvis behövs.
            Jag ser fram emot det fortsatta arbetet.
          </note>
          <note type="speaker">
            Anf. 78 KERSTIN LUNDGREN (C):
          </note>
          <note>
            Fru talman! För fyra år sedan levde drömmen om frihet, fred och
            försoning på vår kontinent. Men mitt under de olympiska spelen
            i Sotji sköts ukrainare på Majdan och presidenten flydde till
            Ryssland. Vi såg sedan de gröna männen på Krim och den snabba
            annekteringen.
          </note>
          <note>
            Ukraina bekrigas med rysk närvaro och stöd sedan 2014. De förvägras
            av Ryssland rätten till kontroll över sitt territorium på samma
            sätt som Georgien förvägras rätten till sitt territorium av Ryssland
            sedan OS i Peking 2008. Må vi hoppas att OS i Pyeongchang blir
            ett fredens OS, en början till en kärnvapenfri Koreahalvö.
          </note>
          <note>
            Nordkorea är i dag ännu en stat med kärnvapen – en diktatur,
            en förtryckarstat som svälter sitt folk, som hotar med att använda
            kärnvapen och hotar sina grannar med återkommande missiler. Det
            ändras inte vare sig av en gemensam koreansk trupp i OS eller
            av att Margot Wallström 2015 sa sig vilja bedriva en kritisk engagemangspolitik
            för nedrustning på Koreahalvön. Inte heller ändras detta av att
            utrikesministern och Sveriges regering röstade ja till en konvention
            om kärnvapenförbud.
          </note>
          <note>
            Fru talman! Centerpartiet vill verka för en värld fri från kärnvapen.
            Vi vill verka för en balanserad nedrustning, för NPT och för provstoppsavtalet.
            Regeringen har lagt all sin energi på ett symboliskt kärnvapenförbud
            alltmedan Ryssland gjort kärnvapen till en del av en konventionell
            militär konflikt. Det är en signal som nu andra följer.
          </note>
          <note>
            Risken finns att NPT-avtalet, den enda globala regim vi har,
            hotas. En protestkonvention ändrar varken Putin eller Jong Un,
            och en värld under deras kärnvapenregim vore förödande för oss
            alla. Sverige ska inte riskera vare sig NPT-avtalet eller svensk
            säkerhet. Protestkonventionen ska inte skrivas under i strid med
            våra nordiska grannar och våra nära samarbetspartner.
          </note>
          <note>
            Fru talman! Vi kan med Margot Wallströms sista utrikesdeklaration
            summera en mandatperiod som kännetecknats av unilaterala utspel
            följda av tystnad. Den oberoende rösten lyftes och har hävdat
            att den militära alliansfriheten inte bara historiskt har tjänat
            utan faktiskt också i dag tjänar oss väl. Möjligen tjänar den
            en splittrad regering väl men inte svensk säkerhet. Ser vi till
            säkerhetsläget har två utredningar redovisat alliansfrihetens
            risker i vår Östersjöregion.
          </note>
          <note>
            Möjligen tjänade den oberoende rösten också regeringen väl i
            kampanjen för platsen i säkerhetsrådet, men den tjänar inte trygghet
            och säkerhet i vår del av världen.
          </note>
          <note>
            EU välkomnade ett Ryssland som ville verka för den demokratiska,
            liberala värdegrund som Västeuropa byggts på. I dag vet vi att
            Ryssland agerade trojansk häst och att de vill bryta upp vår gemensamma
            ordning. Putin har satt in sin militär för att nå sina mål och
            är redo att göra det igen.
          </note>
          <note>
            Sverige och våra EU-grannar stärker därför försvaret. Regeringen
            vill stå oberoende och förväntar sig solidaritet från våra grannar
            men vill varken få eller ge några garantier. Ensam är inte stark,
            det lär oss historien. Den dag Putin hotar Sverige för att få
            det han vill blir oberoendet inte mycket värt.
          </note>
          <note>
            Centerpartiet avvisar en anpassning av svensk utrikespolitik
            till ryska intressen. Centerpartiet vill därför att Sverige blir
            medlem av Nato snarast möjligt, gärna tillsammans med Finland.
            Sverige ska inte vara en gråzon mellan Natovännerna och Ryssland.
            Tillsammans ska vi bygga säkerhet syftande till att avhålla från
            både hot och militära angrepp.
          </note>
          <note>
            Fru talman! Vi summerar fyra år av feministisk utrikespolitik
            i Margot Wallströms tappning. I en tid som påverkas av me too-
            debatten är det viktigt att kvinnor talar och att tystnader bryts.
            Det är viktigt att se mönster men också inse att vi kvinnor är
            individer och olika.
          </note>
          <note>
            Regeringens feministiska politik är inte liberal. Den präglas
            av bilden av kvinnor som kollektiv och av naturen pacifister.
            En liberal feministisk politik tystnar inte när auktoritära regimer
            förtrycker kvinnor bara för att man vill få en plats i FN:s säkerhetsråd.
            En liberal feministisk utrikespolitik står inte oberoende utan
            bygger i stället allianser för att ge kvinnor, män och hen makt
            över sina egna livsval och samhällen. En liberal feministisk utrikespolitik
            bygger allianser när förtryckarregimer fängslar oliktänkan ­ de,
            stryper det fria ordet, slår mot hbtq-personer och stänger ned
            demokratin.
          </note>
          <note>
            Sverige måste med likasinnade stå upp för demokrati, mänskliga
            rättigheter, fria medier, oberoende rättsväsen och den internationella
            rätten. EU är helt centralt för att hävda våra värden och är vår
            viktigaste arena vars globala röst måste stärkas.
          </note>
          <note>
            Fru talman! Varje minut drivs 20 människor på flykt till följd
            av konflikter och förföljelse. De humanitära katastroferna växer.
            Syrien, Jemen, Myanmar, Sudan, Libyen, Venezuela och Nordkorea
            är namn förknippade med hopplöshet för så många människor. 65
            miljoner människor på flykt drabbas på ett fasansfullt sätt, men
            situationen utgör även ett hot mot säkerheten för länderna i närmiljön
            som är de länder som tar emot flest på flykt. EU måste ta sitt
            delansvar för att stötta men också avlasta. Man måste ta sin del
            av ansvaret att erbjuda en fristad.
          </note>
          <note>
            Konflikter och förtryck måste få ett slut och ansvariga för brott
            mot mänskligheten ställas till svars. Syrien är nu snart på det
            åttonde året i krig med många inblandade. Det är ett krig också
            mot Daish i regionen. Kampen mot Daish som Sverige medverkar i
            har nått framgång men är inte över förrän en inkluderande fred
            slutits med process till frihet och försoning i Syrien.
          </note>
          <note>
            De senaste veckorna visar hur stor risken är att konflikterna
            eskalerar i regionen. Turkiets angrepp och övergrepp mot kurderna
            i Syrien måste fördömas och få ett slut. Samtidigt måste alla
            aktörer i regionen avhålla sig från åtgärder som riskerar att
            konflikten eskalerar och breddas till fler länder.
          </note>
          <note>
            Fru talman! Centerpartiet vill ge Sverige ett nytt ledarskap
            och UD en ny ledning – ett ledarskap som står upp för öppenhet,
            frihandel och internationellt samarbete samtidigt som vi rustar
            oss för att möta oro och osäkerhet i vår omvärld. Vi vill ha ett
            Sverige med en tydlig säkerhetspolitik som bygger allianser mot
            populism och nationalism för en friare och grönare värld.
          </note>
          <note>
            (Applåder)
          </note>
          <note type="speaker">
            Anf. 79 Utrikesminister MARGOT WALLSTRÖM (S) replik:
          </note>
          <note>
            Fru talman! Hörde någon några konkreta förslag till hur vi ska
            ta oss fram? Hörde någon ett enda förslag annat än Natomedlemskap
            som lösning på alla de här frågorna? Jag har under den här tiden
            när vi faktiskt sitter i FN:s säkerhetsråd, där alla de här stora
            konflikterna diskuteras och där vi söker lösningar tillsammans
            med andra, från oppositionen inte fått ett enda förslag på hur
            vi ska agera, på vilka frågor vi ska föra fram eller på hur vi
            ska arbeta internationellt. Inte ett enda förslag har kommit.
          </note>
          <note>
            Sanningen är också dessvärre, Kerstin Lundgren, att den röst
            som förr var ganska stark från Centerpartiets sida gällande kärnvapenfrågorna
            skulle bli tyst om ni skulle få med Sverige i Nato – vilket jag
            inte tror att ni skulle få, för jag tror att svenska folket är
            klokt nog att se att just nu definitivt inte är en tid att närma
            sig eller söka medlemskap i Nato.
          </note>
          <note>
            Nu ska vi stå fast vid vår säkerhetspolitiska doktrin. Vi ska
            fortsätta vårt samarbete. Vi ska fortsätta se till att vi förebygger
            krig och konflikt.
          </note>
          <note>
            Ni blev tysta i Centerpartiet när ni bestämde er för att Natomedlemskap
            var det övergripande intresset. Det är inte sant att vi inte har
            engagerat oss. Tvärtom har vi ett brett engagemang i kärnvapenfrågan.
            Vi jobbar inför NPT-konferensen. Vi jobbar med riskreducering.
            Vi jobbar med alla de här spåren för att ta uti med detta som
            är det allvarligaste hotet mot vår säkerhet i världen.
          </note>
          <note type="speaker">
            Anf. 80 KERSTIN LUNDGREN (C) replik:
          </note>
          <note>
            Fru talman! När utrikesministern inledde sin första utrikespolitiska
            deklaration sa hon: ”Sveriges säkerhetspolitiska linje ligger
            fast. [… Sverige är inte med i någon militär allians. ” Och det
            är rätt. Om detta var vi eniga. Men sedan dess har regeringen,
            med stöd av Vänsterpartiet och Sverigedemokraterna, bytt fot.
            Nu tjänar nämligen vår militära alliansfrihet oss väl.
          </note>
          <note>
            Har de två utredningar som har kommit till utrikesministern bara
            hamnat i byrålådan? Har utrikesministern tagit del av dem och
            funderat på vad som sägs i dem? Har hon funderat på att Östersjöregionen
            nu är en riskmiljö och att vårt oberoende är en del av de risker
            som skapas?
          </note>
          <note>
            Där kan inte säkerhetsrådet hjälpa. Vi vet hur Ryssland agerar.
            Tror Margot Wallström att säkerhetsrådet skulle anta en resolution
            i vilken man säger att nu har Ryssland gått över gränsen? Nej,
            det skulle bli ett veto.
          </note>
          <note>
            Utrikesministern bör lyssna till mer än bara Nato. Ministern
            använder sig av bara en hammare – må så vara. Utrikesministern
            hör bara Nato. Men hör i stället säkerhet! Ministern bör också
            fundera på vilka åtgärder hon vill erbjuda svenska folket.
          </note>
          <note>
            Det finns en förväntan på att andra hjälper till, men det finns
            inte några garantier om att de gör det. Varför inte, utrikesministern?
          </note>
          <note type="speaker">
            Anf. 81 Utrikesminister MARGOT WALLSTRÖM (S) replik:
          </note>
          <note>
            Fru talman och Kerstin Lundgren! Det som hände efter den där
            första utrikesdeklarationen var att Trump valdes till USA:s president.
            Det förändrade förstås situationen i Nato, och det förändrade
            i allra högsta grad världsläget. Sedan har vi också utvecklingen
            i Turkiet.
          </note>
          <note>
            Det har lett till en ganska besvärlig diskussion i Nato just
            nu. Hur ska man hantera läget? Ett tag var det också osäkert om
            det i själva verket fanns några garantier för att få hjälp av
            Nato.
          </note>
          <note>
            Den militära alliansfriheten fortsätter att tjäna oss väl. Vi
            skulle inte bli säkrare av att plötsligt meddela att vi byter
            fot och vill bli Natomedlem. Jag tror att vägen framåt bygger
            på samarbete, på att vi också i fortsättningen agerar till stöd
            för Ukraina och på att vi är principfasta mot Ryssland. Det är
            på det sättet vi blir säkrare i Sverige och i världen.
          </note>
          <note type="speaker">
            Anf. 82 KERSTIN LUNDGREN (C) replik:
          </note>
          <note>
            Fru talman! Det är ändå lite märkligt om Sveriges regering och
            Sveriges utrikesminister ändrar den utrikespolitiska hållningen
            utifrån att USA väljer Trump till president och inte utifrån att
            det är herr Putin som sitter i Kreml. Han har visat att han är
            beredd att med hjälp av militära medel ändra Europas gränser och
            riva upp de regler som man kom överens om efter andra världskriget.
            Han hotar också andra länder.
          </note>
          <note>
            Ukraina och Georgien är två länder som önskar att de var medlemmar
            i Nato. Då skulle de känna sig säkra. Då skulle inte ensam vara
            stark, utan då skulle man skapa trygghet och säkerhet tillsammans.
            Då skulle inte Putin ha möjlighet att slå bara en, utan då måste
            han utmana alla om han vill ut på krigsstigen. Det ska vi hindra.
          </note>
          <note>
            (Applåder)
          </note>
          <note type="speaker">
            Anf. 83 VALTER MUTT (MP) replik:
          </note>
          <note>
            Fru talman! Jag fortsätter med Natofrågan. Donald Trump är statschef
            i den i särklass mäktigaste medlemmen i Nato. Och Erdo ğ an har
            begått folkrättsbrott med attacker inne i ett grannland.
          </note>
          <note>
            Påverkar det inte alls Centerpartiets entusiasm när det gäller
            Nato, Kerstin Lundgren?
          </note>
          <note type="speaker">
            Anf. 84 KERSTIN LUNDGREN (C) replik:
          </note>
          <note>
            Fru talman! De utredningar som har kommit visar hur säkerhetsläget
            ser ut i Östersjöregionen och behovet av att täppa igen det säkerhetspolitiska
            vakuum som finns till följd av att Sverige och Finland inte är
            medlemmar i Nato. Som medlemmar skulle vi kunna skapa tydlighet
            i relatio ­ nerna i den här regionen. Det skulle också kunna få
            en mer avhållande effekt på vår stora ryska granne.
          </note>
          <note>
            Det är spännan de att lyssna till Miljöpartiet men förstås också
            till utrikesministern. Fokus verkar till största delen ligga på
            vad som händer i USA.
          </note>
          <note>
            Jag tror inte att Valter Mutt tror att p resident Trump skulle
            hota Sverige. Det som hotar Sverige och i Östersjöregionen är
            ett eventuellt agerande från Putin för att han ska få sin vilja
            igenom. Det behöver inte vara ett militärt agerande. Det kan också
            vara med andra medel, till exempel att han ringer utrikesministern
            och säger: ”Nu vill jag ha det här, annars agerar vi.”
          </note>
          <note>
            Det är den verkligheten Sverige måste möta. Då säger Valter Mutt
            och regeringen: Nja, vi är så rädda för Trump. Men vi vill gärna
            ha ett nära samarbete och gärna ett unikt avtal med just Trump.
            Men vi vill inte ha med de andra i Nato. Vi vill inte ha med våra
            EU-grannar. Vi vill inte ha med Norge. Ve och fasa för Norge!
          </note>
          <note>
            Jag förstår inte vad Miljöpartiet och regeringen är rädda för.
          </note>
          <note type="speaker">
            Anf. 85 VALTER MUTT (MP) replik:
          </note>
          <note>
            Fru talman! Inte ett enda Natoland röstade ja till FN:s nya kärnvapenkonvention.
            Det visar väl ändå att man mister en del av sitt utrikespolitiska
            svängrum.
          </note>
          <note>
            Den som till exempel följer den amerikanska debatten kan se att
            de är oroliga för det vapenindustriella komplexet. Det var en
            republikansk president, Eisenhower, som myntade själva uttrycket
            militärindustriella komplexet.
          </note>
          <note>
            Man ska satsa 1 200 miljarder dollar de närmaste 30 åren på att
            uppgradera sina kärnvapen. Det är klart att det finns ett egenintresse
            i upprustningar. Ledande amerikanska politiker varnar för det.
            Vi tycker att det skulle vara negativt om Sverige blev en del
            av de sammanhangen.
          </note>
          <note>
            Vi vill ve rka för nedrustning i världen, o ch det gör man bäst
            genom att stå utanför militärallianserna.
          </note>
          <note type="speaker">
            Anf. 86 KERSTIN LUNDGREN (C) replik:
          </note>
          <note>
            Fru talman! Vi ska stå utanför Nato, Valter Mutt, men det går
            bra att samarbeta på tu man hand med president Trump, oavsett
            diskussionen om militärindustriella komplex eller annat.
          </note>
          <note>
            Vi vill se en annan typ av värld. Men det stora problemet i vår
            del av världen – vi pratar inte om Kina just nu – är Ryssland
            och Rysslands agerande.
          </note>
          <note>
            Det är för mig märkligt att både Vänsterpartiet och regeringen
            talar förskräckt om president Trump men totalt missar att president
            Putin utgör ett hot mot vår närmiljö, mot våra grannar. Vi rustar
            oss nu gemensamt för att kunna möta det hotet. Det hotet verkar
            regeringen inte se. Ni stirrar er i stället blinda på president
            Trump, Valter Mutt.
          </note>
          <note type="speaker">
            Anf. 87 YASMINE POSIO NILSSON (V):
          </note>
          <note>
            Fru talman! Vänsterpartiet vill ha en värld för alla, inte bara
            för de rikaste. Vi tror på en värld där barn växer upp med samma
            förutsättningar och där alla människor har makt över sina egna
            liv, oavsett var på jorden man råkar vara född.
          </note>
          <note>
            Självklart ska vi som medmänniskor känna glädje över att en allt
            större andel runt om i världen är läs- och skrivkunniga, att fler
            barn överlever sina första år och att många sjukdomar, såsom mässlingen,
            och dödlighe ­ ten i dem har minskat.
          </note>
          <note>
            Vi ska kunna känna att det fortfarande går att förändra och att
            vi inte måste acceptera den orättvisa och ojämlika världsordning
            som finns både inom och mellan länder. Sverige ska vara ett land
            som med självförtroende fortsätter att stötta civila organisationer
            och regeringar som kämpar för demokrati och mänskliga rättigheter.
          </note>
          <note>
            Vi ska bedriva en utrikes- och utvecklingspolitik där människor
            själva ses som subjekt i sina egna liv , och vi ska sträva efter
            att uppnå samtliga mål i Agenda 2030.
          </note>
          <note>
            På samma sätt måste vi våga kritisera och agera när länder inte
            gör så. När länder tvärtom förtrycker befolkningen och minskar
            det folkrättsliga utrymmet ska Sverige stå upp för alla de människor
            som drabbas när makten blir viktigare än demokratin.
          </note>
          <note>
            Vänsterpartiet har hyst stora förhoppningar på den nuvarande
            regeringens feministiska utrikespolitik. När Trumps USA lägger
            fram sin gag rule svarar Sida, med stöd i den feministiska utvecklingspolitiken,
            med att stärka SRHR i sitt arbete. När handelsavtal ska tas fram
            i EU trycker Sverige på mänskliga rättigheter och att flickors
            och kvinnors situation ska skrivas in i texterna. När Sverige
            skickar trupper till FN-ledda insatser arbetar trupperna både
            internt och externt med att öka kvinnors inflytande och deltagande.
          </note>
          <note>
            Detta arbete är nödvändigt för att vi över huvud taget ska kunna
            nå några mål i Agenda 2030. Samtidigt har vi från Vänsterpartiet
            varit tydliga med att kritisera när regeringens politik brister.
            Tyvärr har regeringens utrikespolitik vid tillfällen präglats
            av oförmåga och dubbla budskap. Den ena handen ger samtidigt som
            den andra handen tar.
          </note>
          <note>
            Att skriva in MR-frågor som viktiga punkter att följa i handelsavtalen
            är bra. Att sedan följa upp MR och låta missförhållanden bli anledning
            till sanktioner och kraftfullt agerande vore ännu bättre. Än har
            vi inte sett detta ske med tydlighet mot vissa av de länder med
            brister som Sverige bedriver handel med.
          </note>
          <note>
            Ett av de kanske tydligaste exemplen på regeringens dubbelmoral
            är Jemen. Konflikten i Jemen fyller sällan nyhetssidorna, men
            Jemen är ett av världens fattigaste länder, och efter tre år av
            krig är läget akut. FN benämner situationen som världens största
            humanitära kris. Miljontals människor är på flykt, bristen på
            mat och vatten är stor och landet plågas av stora utbrott av kolera
            och difteri.
          </note>
          <note>
            Utrikesminister Margot Wallström har varit tydlig med att det
            inte finns någon militär lösning på konflikten, och förra året
            ökade Sveriges bistånd till Jemen. Det är bra. Samtidigt fortsätter
            Sverige exportera vapen till både Förenade Arabemiraten och Saudiarabien
            – länder som aktivt deltar i kriget. Så sent som 2016 beviljades
            vapenexport till Förenade Arabemiraten för närmare 11 miljarder
            kronor. Det är milt uttryckt mindre bra.
          </note>
          <note>
            Norska utrikesdepartementet tog i december ett beslut om stopp
            för vapenexport till Förenade Arabemiraten, och export till Saudiarabien
            är inte längre tillåten. Det är dags att Sverige gör detsamma.
            Då duger det inte att som regeringen lägga fram ett otillräckligt
            förslag om att marginellt försvåra vapenexport till diktaturer.
            En sådan export ska under inga omständigheter vara möjlig.
          </note>
          <note>
            Vi i Vänsterpartiet har återkommande uttryckt vårt stöd till
            alla de människor som kämpar mot president Erdo ğ ans alltmer
            totalitära ledarskap i Turkiet. Tyvärr har situationen förvärrats
            ytterligare. Turkiet har under lång tid gått mot ett alltmer auktoritärt
            styre. Fängslanden av oppositionella, journalister och kurder
            har fått pågå utan att omvärlden agerat med tillräcklig styrka.
            I stället för att markera mot Turkiet har Sverige genom olika
            handelsavtal och bidrag från EU för att stoppa flyktingar gett
            sitt tysta stöd.
          </note>
          <note>
            Nu ser vi resultatet av att Sverige och EU inte agerat tillräckligt
            kraftfullt. Turkiet har inte bara fortsatt att tysta oppositionen
            genom att stänga medier, avskeda offentligt anställda och fängsla
            politiker. Nu har man gått så långt att man inlett en militär
            offensiv i ett annat land och attackerat Afrin och andra delar
            av norra Syrien. De som med stora offer besegrat IS/Daish och
            nu förbereder sig för fria val är under attack. Vad gör omvärlden?
            Den svenska regeringen borde med hög röst fördöma attackerna och
            agera i EU för att riva upp överenskommelsen om att ge bidrag
            till Turkiet för att stoppa flyktingar.
          </note>
          <note>
            Fru talman! Att få bestämma över sin egen kropp och uttrycka
            sin egen sexualitet är en grundläggande mänsklig rättighet. Men
            det är en rättighet som kränks och inskränks i många länder som
            Sverige bedriver utveck ­ lingssamarbete med. Bristande tillgång
            till preventivmedel och sexual ­ upplysning, bristande mödravård
            och starka begränsningar i aborträtten är centrala hinder för
            utveckling och fattigdomsbekämpning. Vi ser med oro hur kvinnors
            rättigheter sätts på undantag i allt fler länder runt om i värl
            ­ den.
          </note>
          <note>
            I El Salvador fängslas kvinnor som har fått missfall, i Polen
            föreslås inskränkningar i aborträtten och samtidigt har USA stramat
            åt sin biståndspolitik i syfte att försvåra kvinnors tillgång
            till en säker abort. I takt med att högerextrema krafter i Europa
            och resten av världen vinner mark sätts kvinnors och hbtq-personers
            rättigheter på undantag.
          </note>
          <note>
            Sverige har länge varit en viktig röst för sexuell och reproduktiv
            hälsa och rättigheter, men vi kan och bör göra mer . Därför kräver
            vi att minst 10 procent av Sveriges biståndsbudget ska gå till
            SRHR.
          </note>
          <note>
            För Vänsterpartiet är det viktigt att Sverige ska vara ett land
            som konsekvent står upp för mänskliga rättigheter, solidaritet
            och feminism. Det finns mycket i den svenska utvecklingspolitiken
            som har blivit betydligt blivit bättre sedan regeringsskiftet
            2014: uppdateringen av Sveriges politik för global utveckling,
            sammankopplingen med Agenda 2030 med mera är bra förslag som Vänsterpartiet
            tidigare har motionerat om i riksdagen. Erkännandet av Palestina
            var bra, och nu väntar vi på att regeringen ska följa riksdagens
            beslut om att erkänna Västsahara.
          </note>
          <note>
            Vänsterpartiet vill ha en värld för alla – inte bara för de rikaste.
            Människor i fattiga länder tvingas arbeta under slavliknande villkor
            för att vissa svenskar ska kunna köpa en ny mobiltelefon varje
            år. I dag äger åtta personer lika mycket som jordens halva befolkning.
            I dag blir människor i den fattiga delen av världen offer för
            torka, översvämningar och andra naturkatastrofer som ett resultat
            av att vi här i den rika delen av världen förbrukar en allt för
            stor andel av jordens resurser. Allra värst är miljonärerna och
            miljardärerna som utan att ägna miljön en tanke tar flyget för
            en skidresa till Sankt Anton och för en shoppingweekend i New
            York. Denna ojämlika världsordning vill och kan vi förändra.
          </note>
          <note type="speaker">
            Anf. 88 JONAS JACOBSSON GJÖRTLER (M) replik:
          </note>
          <note>
            Fru talman! Under de senaste åren har antalet terrordåd ökat
            kraftigt. Listan över länder och städer som drabbats är lång och
            inkluderar numera tyvärr även Sverige.
          </note>
          <note>
            Terrorism utgör ett stort hot mot såväl stater som individer
            och ytterst också mot de värderingar som vårt samhälle vilar på.
            Arbetet med att motverka terrorism måste därför bedrivas på flera
            fronter på plats där den uppstår men också mot de medlemmar och
            sympatisörer som finns i andra delar av världen.
          </note>
          <note>
            Fokus i den här debatten är på vilka verktyg och instrument som
            kan användas för att hantera dessa frågor på den utrikespolitiska
            arenan. Dessvärre uppfattar jag att Vänsterpartiet saknar politik
            på det här området. Vänsterpartiet var till exempel inte med på
            den överenskommelse om åtgärder mot terrorism som träffades i
            somras. Partiet har också reserverat sig mot en rad beslut som
            syftat till att stoppa terrorismen.
          </note>
          <note>
            I Vänsterpartiets utrikespolitiska program finns det inga förslag
            till åtgärder. I övrigt talas det främst om vikten av det förebyggande
            arbetet. Det är i och för sig både bra och viktigt, men det handlar
            mer om att lösa frågorna på längre sikt. D et löser inte den mer
            akuta frågan här och nu för att stoppa och straffa terroristerna.
          </note>
          <note>
            Min fråga till Vänsterpartiet är: Hur, var och med vilka medel
            tycker ni att terrorismen ska bekämpas?
          </note>
          <note type="speaker">
            Anf. 89 YASMINE POSIO NILSSON (V) replik:
          </note>
          <note>
            Fru talman! Precis som Jonas Jacobsson Gjörtler är också jag
            ny i de här sammanhangen. Just det som du lyfte om det förslag
            som har lagts fram har jag tyvärr ingen koll på, så jag kan inte
            svara direkt på den frågan.
          </note>
          <note>
            Däremot är det självklart att terrorism ska bekämpas och att
            terrorister ska dömas. Det arbetar vi ju för också i Sverige,
            till exempel när det gäller återvändande eller över huvud taget
            terrorister som har sökt sin tillflykt till Sverige. Då har vi
            aktivt arbetat för att de givetvis ska bestraffas enligt lagen.
          </note>
          <note>
            I övrigt menar vi att ett öppet samhälle är ett samhälle där
            alla får möjlighet att växa utifrån de individer som de är, inte
            utifrån de ekonomiska förutsättningar som deras föräldrar har.
            Det minskar tillgången på dem som vill gå med i en terroristorganisation.
            Det är vad vi kan göra här i Sverige. Det finns ju högerextrema
            terrorister här som har begått brott, exempelvis i Göteborg.
          </note>
          <note>
            När det gäller omvärlden är det precis som vi säger väldigt viktigt
            att vi står upp för de länder som vill ha demokrati och att vi
            verkar för de civila organisationer som vill växa och bli större
            och som arbetar för demokratiska rättigheter i sina länder. Där
            är det viktigt att vi ger stöd, inte att vi ger handelsavtal som
            gör att terrorismen kan växa i det tysta.
          </note>
          <note type="speaker">
            Anf. 90 JONAS JACOBSSON GJÖRTLER (M) replik:
          </note>
          <note>
            Fru talman! Det är vällovligt, tycker jag, att det talas om förebyggande
            arbete och insatser för demokrati och annat. Jag håller med om
            att det är viktigt för att på lång sikt lösa detta eller åtminstone
            minska risken för nyrekrytering till olika terrorrörelser. Men
            för det första tror jag inte att ett sådant arbete innebär några
            garantier för att man faktiskt lyckas. För det andra kan även
            ett lyckosamt sådant arbete knappast innebära en hundraprocentig
            garanti för att man inte får någon nyrekrytering alls av terrorister.
            För det tredje måste vi kunna agera för att stoppa de problem
            som finns här och nu.
          </note>
          <note>
            Då är vi tillbaka vid det som jag tycker är bristen hos Vänsterpartiet.
            Du får väl se det här som ett medskick, Yasmine Posio Nilsson.
            Jag hoppas att Vänsterpartiet kan ta med sig detta. Jag konstaterar
            återigen att ni inte var med på den överenskommelse som gjordes
            om åtgärder mot terrorism i somras. Jag hoppas verkligen att Vänsterpartiet
            kan prioritera upp de här frågorna och ta dem på lite större allvar
            framöver.
          </note>
          <note type="speaker">
            Anf. 91 YASMINE POSIO NILSSON (V) replik:
          </note>
          <note>
            Fru talman! Jag var inte med personligen, och därför kan jag
            inte ge exakta svar på den frågan utan får återkomma till den.
            Men jag lutar mig givetvis mot mina partikamrater. Jag har fullt
            förtroende för att de tog rätt beslut när de valde att inte gå
            med på den överenskommelsen.
          </note>
          <note>
            Vad jag missade att göra i vårt förra replikskifte var att fråga
            dig, Jonas Jacobsson Gjörtler, vad du avser att göra och vilka
            lösningar du vill se. Då hade det kunnat bli lite mer meningsutbyte
            och mer att svara på. Men som sagt får vi diskutera detta vid
            senare tillfälle.
          </note>
          <note type="speaker">
            Anf. 92 SOFIA DAMM (KD) replik:
          </note>
          <note>
            Fru talman! I början av 2000-talet fick den svenska vänstern
            ett nytt föredöme i Latinamerika, Hugo Chávez. Som dåvarande president
            i Venezuela drog han nytta av det höga oljepriset. Samtidigt som
            många av de fattiga fick det bättre började regimen ge sig på
            medierna. Oavsett vilka metoder Chávez använde kom han att få
            stöd från den svenska vänstern.
          </note>
          <note>
            När Maduro tog makten var till exempel Sjöstedt snabb med att
            gratu ­ l ­ era på Twitter, trots att Maduro som utrikesminister
            hade börjat knyta band med länder som Belarus, Iran och Libyen.
            Så sent som i slutet av förra året bojkottade Vänsterns partigrupp
            i Europaparlamentet utdelning ­ en av Sacharovpriset till den
            venezuelanska oppositionen. I en helt bisarr resolution i Europaparlamentet
            riktar Vänsterns partigrupp inte ett enda kritiskt ord mot regimens
            brott, samtidigt som man fördömer EU:s sanktio ­ ner mot landet.
          </note>
          <note>
            Jag skulle vilja påminna Vänsterpartiet om att de nya sanktionerna
            rik ­ tar sig mot personer som står Maduro nära och som bidrar
            till den politiska krisen och förtrycket av befolkningen. Med
            på listan finns bland annat che ­ fen för underrättelsetjänsten,
            Gustavo González, som är ansvarig för all ­ varliga kränkningar
            av de mänskliga rättigheterna, omänsklig och förned ­ rande behandling
            samt tortyr och förtryck av civilsamhället och den de ­ mokratiska
            oppositionen i Venezuela. Stöder Vänsterpartiet inte de sank ­
            tioner som riktas mot regimen?
          </note>
          <note>
            Vänsterpartiet står väldigt ofta i den här kammaren och säger
            sig vilja se en konsekvent utrikespolitik. Men hur går Vänsterns
            agerande i Sverige och i Bryssel ihop med att stå upp för mänskliga
            fri- och rättigheter, var de än förtrycks?
          </note>
          <note type="speaker">
            Anf. 93 YASMINE POSIO NILSSON (V) replik:
          </note>
          <note>
            Fru talman! Vänsterpartiet har under lång tid kritiserat det
            som kritiseras bör när det gäller Venezuela. Demokratiska inskränkningar
            är aldrig acceptabla, oavsett vem som utför dem och var i världen
            de sker. Vårt ställningstagande har vi lyft fram både i medierna
            och i motioner.
          </note>
          <note>
            Under den senaste allmänna motionstiden väckte vi en motion om
            Latinamerika. Där kan även kristdemokrater läsa om hur vi ställer
            oss till situationen i Venezuela. Bland annat står det: ”Därför
            står vi upp för venezolanernas rätt att få uttrycka sina åsikter,
            delta i demonstrationer och välja sina ledare i demokratiska val.
            Vi slår vakt om möjligheten för alla venezolaner att få tillgång
            till hälsovård och utbildning och att få leva ett liv fritt från
            hunger, fattigdom och diskriminering. Den utgångspunkten leder
            oss till att aldrig kompromissa med de mänskliga rättigheterna.
            För oss är det självklart att kritisera varje brott oavsett var,
            av vem eller med vilka motiv det begås.” I vårt yrkande i samma
            motion står det: ”Sverige bör som enskilt land såväl som medlem
            i EU och FN verka för en dialog mellan regeringen och oppositionen
            i Venezuela i syfte att underlätta en fredlig och demokratisk
            lösning på dagens politiska motsättningar.” Denna motion är du,
            Sofia Damm, varmt välkommen att ställa dig bakom.
          </note>
          <note>
            När det gäller Sacharovpriset hade vi förordat Dawit Isaak som
            vinnare. Det var därför vi inte ställde oss bakom detta.
          </note>
          <note type="speaker">
            Anf. 94 SOFIA DAMM (KD) replik:
          </note>
          <note>
            Fru talman! Jag uppskattar att Yasmine Posio Nilsson var beredd
            att svara på frågan. Men det räcker inte att stå här i kammaren
            och säga de orden. När man får en möjlighet att visa det här i
            realiteten måste man också stå upp. Jag menar faktiskt bokstavligen
            stå upp. Det som skedde i Europaparlamentet var att Vänsterpartiet
            inte kunde resa sig upp och applådera när oppositionen från Venezuela
            skulle ta emot priset. Vi hade från kristdemokratisk sida också
            lagt vår röst på Dawit Isaak. Det betyder inte att vi inte kan
            gratulera och känna med oppositionen i Venezuela och stå upp för
            d es s rättigheter.
          </note>
          <note>
            Situationen i Venezuela är vidrig. Jag hoppas att det du har
            stått och sagt nu i kammaren, Yasmine Posio Nilsson, är något
            ni kommer att kunna lyfta fram även i Europaparlamentet och så
            att det hörs världen över och når fram till era partivänner.
          </note>
          <note type="speaker">
            Anf. 95 YASMINE POSIO NILSSON (V) replik:
          </note>
          <note>
            Fru talman! Tack, Sofia, för att du valde just den frågan, som
            jag faktiskt hade förberett mig för! Det är lite skrämmande att
            vara med i den här debatten första gången.
          </note>
          <note>
            Precis som du säger kommer vi att fortsätta att stå upp för venez
            ue lan ­ ernas rätt till demokratiska och fria val och för att
            alla minoriteter, även oppositionen, ska ha samma rättigheter
            och skyldigheter som alla andra. Vi kommer att fortsätta att lämna
            yrkanden så länge vi inte ser en tillräckligt demokratisk utveckling
            i Venezuela.
          </note>
          <note type="speaker">
            Anf. 96 BIRGITTA OHLSSON (L):
          </note>
          <note>
            Fru talman! Häromdagen när jag städade ur en låda i mitt riksdagsrum
            fann jag delar ur ett anteckningsblock från hösten 2002, då jag
            27 år gammal var ny riksdagsledamot i utrikesutskottet. Vreden
            över människors ofrihet – vilket var frihetsparollen för Liberala
            ungdomsförbundet, som jag fortfarande var förbundsordförande för
            – stod det som rubrik, skrivet med en ilsket neonrosa överstrykningspenna.
          </note>
          <note>
            Då jag nu, 16 år senare, deltar i min sista riksdagsdebatt i
            denna kammare reflekterar jag onekligen lite över den värld som
            fanns före, under och efter 2002 och den värld vi lever i 2018.
            Jag reflekterar över vad som blev, vad som kunde ha blivit och
            vad som aldrig tilläts bli.
          </note>
          <note>
            År 2002 präglade svallvågorna efter de islamistiska terrordåden
            mot World Trade Center i New York och det efterföljande kriget
            mot terrorn en hel värld.
          </note>
          <note>
            År 2002 blev det europeiska samarbetet fysiskt när eurosedlar
            och euromynt började cirkulera i européernas plånböcker. EU skulle
            bara två år senare gå från 15 till 25 medlemmar, då Öst- och Centraleuropa
            lämnat kommunismen, socialismen och planekonomins ok för demokrati
            och marknadsekonomi.
          </note>
          <note>
            År 2002 gav mig dåvarande utrikesminister Anna Lindh goda råd
            inför min första resa till Somaliland. Tio månader senare fanns
            hon inte mer.
          </note>
          <note>
            Som den duktiga flicka jag var hade jag i mitt anteckningsblock
            stolpat upp olika utrikespolitiska scenarier med blick framåt
            något decennium. Jag kan nu konstatera att jag fick både rätt
            och fel.
          </note>
          <note>
             Ett globalt frihandelsavtal skulle vara på plats. Fel. Doharundan
            har pågått sedan 2001, men det är nu, 17 år senare, regionala
            avtal som dominerar och inte den världsomfattande frihandel som
            skulle kunna lyfta ännu fler miljoner människor ur fattigdomen.
          </note>
          <note>
             Två tredjedelar av Afrikas länder skulle vara demokratier.
            Fel. Detta illustreras tydligt av att mobiltelefonmiljardären
            Mo Ibrahim länge inte kunde dela ut sitt demokratipris till afrikanska
            ledare. Det fanns faktiskt fram till i år, Liberias förra president
            Ellen Johnson Sirleaf fick priset, ingen värdig vinnare att utse
            under hela sex år.
          </note>
          <note>
             EU skulle ha varit enormt, enligt min vision, och länderna
            skulle vara fläckfria demokratier. Rätt och fel. Förvisso kom
            tio nya medlemmar, men västra Balkan står och trampar i farstun
            i väntan på inhemska reformer. Enligt tidningen The Economists
            senaste demokratiindex anses bara 11 av de 28 nuvarande EU-länderna
            vara fullfjädrade demokratier. Inget av dessa länder ligger i
            Öst- eller Centraleuropa.
          </note>
          <note>
             Ryssland, trodde jag, skulle ha närmat sig Europa. Totalfel.
            Putin har militärt attackerat Ukraina och för ett ständigt krig
            mot den egna befolkningens frihet, mot hbtq-personer, oberoende
            journalister och oppositionen. I Kina är förtrycket lika kompakt.
          </note>
          <note>
            År 2002 bodde 41 procent av världens befolkning i fria länder.
            I dag är siffran 39 procent. Demokratin backar för tolfte året
            i rad.
          </note>
          <note>
            År 2001 hade 40 procent av världens länder full pressfrihet.
            I dag är det endast 31 procent, och i dessa bor 13 procent av
            världens befolkning.
          </note>
          <note>
            Sedan året 2000 har antalet flyktingar i världen nästan fördubblats.
            Det vidriga kriget i Syrien med militärdiktator Asad, som gasar
            ihjäl sin egen befolkning, de islamistiska terroristerna i Daish
            och de folkmordsliknande attackerna mot rohingyaminoriteten i
            Burma skapar nya offer.
          </note>
          <note>
            Fyra länder som var på viss uppgång 2002, ekonomiskt eller politiskt,
            var Turkiet, Venezuela, Ungern och Polen. Nu är de alla regionala
            svarta får. Turkiet har vänt EU ryggen och bombar civila i kurdkontrollerade
            Afrin. Vänsterdiktaturen i Venezuela har förvandlat Sydamerikas
            rikaste land till ett förtryckarhelvete där barn dör av svält
            och stora delar av befolkningen redan har flytt. Polen och Ungern
            är EU-länder vars press inte läng ­ re anses vara fri och där
            domstolars oberoende är hotat.
          </note>
          <note>
            Men det var verkligen inte bättre förr. Den extrema fattigdomen
            i världen har under de gångna åren halverats globalt.
          </note>
          <note>
            År 2002 hade ett land i världen infört samkönade äktenskap, nämligen
            Nederländerna. I dag är det 24 länder och inte bara i västvärlden.
          </note>
          <note>
            Mellan 2000 och 2015 minskade antalet dödsfall orsakade av malaria
            med nästan 60 procent.
          </note>
          <note>
            År 2000 hade 414 miljoner människor tillgång till internet. Nu
            är det snart 4 miljarder.
          </note>
          <note>
            Allt detta förutsätter en nyfikenhet inför globalisering, värderingsstyrd
            utrikespolitik, liberal frihet och ett principfast försvar av
            de mänskliga rättigheterna. Men det förutsätter också – och detta
            gäller oss alla här i denna kammare – en strid för multilateralismen,
            den idé om samarbete och ömsesidigt beroende mellan länder som
            växte sig så stark efter andra världskriget och som är grunden
            till alltifrån WTO och FN till Nato och EU. Globala utmaningar
            kräver globala lösningar. Därför är det för mig som liberal självklart
            att Sverige hör hemma i både Nato och FN.
          </note>
          <note>
            Multilateralismen och den idealistiska utrikespolitiken – att
            bry sig om värderingar även utanför sitt lands gränser – är mer
            hotade än på länge i kölvattnet av populismens apologeter och
            isolationisternas rop på att bryta samarbeten.
          </note>
          <note>
            Men man ska också komma ihåg att klimatavtalet i Paris var fullkomligt
            fantastiskt, och de 17 nya hållbara målen går längre vad gäller
            mänskliga rättigheter än vi någonsin tidigare har gått. Detta
            är viktigt att se.
          </note>
          <note>
            Jag vill denna sista gång passa på att tacka dels allianskamraterna
            för god politisk gemenskap, dels hela utskottet för en väldigt
            trevlig stämning, inte minst genom kanslichefen Martin Brothéns
            goda försorg. Jag vill också tacka utrikesministern för gott samarbete
            i många politiska frågor, inte minst sådana som rör flickors och
            kvinnors mänskliga rättigheter, som striden för rätten till fria,
            lagliga och säkra aborter och att fler kvinnor med makt sätts
            vid förhandlingsborden när kriget är slut.
          </note>
          <note>
            Fru talman! Det var inte bättre förr. År 2018 är bättre än 2002.
            Färre är fattiga. Fler är utbildade. Men de segrar vi trodde var
            vunna 2002 var det inte. Men striderna är inte förlorade för alltid.
            Segrarna är möjliga att återfå genom stöd till världens demokratikämpar,
            som den modiga iranska aktivisten Narges Hosseini, som under frihetsprotesterna
            i januari protesterade mot mullornas slöjtvång genom att kasta
            sin sjal. Hon vägrar be om ursäkt och riskerar nu tio års fängelse.
            Ett annat exempel är organisationen Kvinnor i vitt på Kuba, som
            varje söndag i många år protesterat mot kommunistdiktaturens förtryck.
            Ett annat är den svensk-eritreanske journalisten Dawit Isaak,
            som utan rättegång i dag har suttit fängslad för sina åsikters
            skull i över 16 år.
          </note>
          <note>
            Låt mig avslutningsvis citera en annan av Astrid Lindgrens karaktärer,
            Pippi Långstrump: ”Om man är tyst för länge så vissnar tungan.”
            Så hoppas jag att det inte ska bli.
          </note>
          <note>
            (Applåder)
          </note>
          <note type="speaker">
            Anf. 97 Utrikesminister MARGOT WALLSTRÖM (S) replik:
          </note>
          <note>
            Fru talman! Tack, Birgitta Ohlsson! Vilken fin exposé du gjorde
            . Jag ser faktiskt inget i den som jag skulle invända mot. Jag
            tycker att det var en spännande beskrivning, sorglig som den är,
            av alla de problem som kvarstår och av de få hoppfulla beslut
            som ändå har tagits.
          </note>
          <note>
            Jag tror att du har rätt i en sak. För att vara försonlig nu
            under vårt sista möte och inte söka strid och konfrontation vill
            jag säga: Jag talar ständigt om att vi måste försvara multilateralismen,
            frihandeln, dialogen, samarbe ­ tet och alla de metoder som vi
            ofta ser företräds av kvinnor.
          </note>
          <note>
            Jag träffade syriska kvinnor häromdagen, och då visade det sig
            att de är fullt upptagna med det som är verkligheten på marken
            i Syrien: Hur får vi elektricitet en timme till? Hur får vi vatten?
            Kan vi fixa lite medicin till våra sjuka barn? Men de stora proxyaktörerna
            spelar sitt strategiska spel med Syrien som insats. Denna skillnad
            är betydelsefull när det gäller att arbeta för kvinnors rätt och
            för jämställdhet och jämlikhet i världen.
          </note>
          <note>
            Jag vill säga att jag värdesätter ditt engagemang väldigt mycket.
            Jag har gjort det hela tiden, inte minst när det gäller kvinnors
            rättigheter. Jag har alltid uppskattat att debattera med dig,
            och jag önskar dig all lycka till i fortsättningen. Det behövs
            fler politiker som du, som värnar om både ett gott debattklimat
            och sakliga argument. Lycka till med allting som du ska göra,
            Birgitta!
          </note>
          <note type="speaker">
            Anf. 98 BIRGITTA OHLSSON (L) replik:
          </note>
          <note>
            Fru talman! Tack, utrikesministern, för de varma orden!
          </note>
          <note>
            Jag vill verkligen ta tillfället i akt att just lyfta frågan
            om multilateralism, som vi kanske inte diskuterar så mycket i
            den här kammaren, för den är rätt självklar och given för majoriteten
            av partierna här. Multilateralismen är dock hotad.
          </note>
          <note>
            Jag hade förmånen att tillsammans med några här i kammaren besöka
            Paris förra veckan och vara med på OECD-möten där framför allt
            handelsfrågorna var i centrum. Det var med stort allvar i rösten
            som många luttrade politiker och tjänstemän där sa att om vi de
            närmaste tio åren inte vinner tillbaka gnistan och glöden för
            multilateralismen och ett stort globalt samarbete riskerar vi
            att förlora allt detta.
          </note>
          <note>
            Detta handlar inte bara om Vita huset och om Donald Trumps attacker
            mot frihandeln eller om att vi ser en isolationistisk trend när
            populismen blir stark, utan det handlar också om att helt enkelt
            förstå värdet av att lösa konflikter på det här sättet.
          </note>
          <note>
            Jag tror att utrikesministern kan instämma i den diskussion som
            nu sker inte minst i Förenta nationerna, där den nye generalsekreteraren
            som sin huvudpunkt har lagt fram att få tillbaka multilateralismen
            och interdependensen, det ömsesidiga beroendet. Vi är ömsesidigt
            beroende av varandra, men vi har inte mycket tid på oss. Det är
            viktigt att fler lyfter fram detta.
          </note>
          <note>
            Jag ska avsluta med att säga: Jag tror att det är väldigt viktigt
            att också vara optimistisk. Vi lever i en tid där domedagsprofetiorna
            haglar i denna talarstol och i tv-apparater. Detta kommer säkert
            också att prägla en valrörelse på ett väldigt dystert sätt. Det
            finns problem och utmaningar. Allt det ska man ta på absolut största
            allvar. Men om man inte är optimistisk kan man inte se framåt.
          </note>
          <note>
            Dövblindsaktivisten Hel en Keller sa något väldigt klokt: Ingen
            pessimist upptäckte någonsin stjärnornas hemligheter, seglade
            till oupptäckta kontinenter eller öppnade nya dörrar till den
            mänskliga viljan.
          </note>
          <note>
            Det ligger faktiskt någonting i det.
          </note>
          <note type="speaker">
            Anf. 99 Utrikesminister MARGOT WALLSTRÖM (S) replik:
          </note>
          <note>
            Fru talman! Jag fortsätter att säga, Birgitta, att jag kommer
            att sakna den röst som är din när det handlar om att vi just på
            grund av multilateralismens värde behöver vara aktiva i både EU
            och FN. FN är det forum där vi just nu diskuterar alla dessa riktigt
            stora och svåra frågor. Jag hoppas förstås att Alliansen också
            utan dig ska förmå sig till att vara mycket mer aktiv i diskussionen
            om hur vi använder den plattform vi har under ännu ett år. Det
            är väldigt viktigt hur vi agerar där.
          </note>
          <note>
            Jag tror också att vi måste förflytta oss från denna oro till
            framtidstro. Det är vad vi ska ta med oss från denna debatt. Vi
            behöver samarbeta, och vi behöver hoppas. Tack så mycket, Birgitta!
          </note>
          <note>
            (Applåder)
          </note>
          <note type="speaker">
            Anf. 100 BIRGITTA OHLSSON (L) replik:
          </note>
          <note>
            Fru talman! Jag tycker att det är väldigt viktigt att inse att
            det inte behöver råda någon konflikt mellan att ha ett oerhört
            starkt EU-engagemang och att ha ett starkt engagemang för Förenta
            n ationerna. Det är samma princip som gäller. FN blir inte mer
            än vad medlemsstaterna gör det till. Det blir inte heller Europeiska
            unionen. Det är viktigt att se det. Även om EU är den viktigaste
            utrikespolitiska arenan för oss liberaler finns det ett sta rkt
            engagemang för att Förenta n ationerna ska bli mer värderingsstyrt,
            och det är en väldigt viktig kugge i multilateralismen.
          </note>
          <note type="speaker">
            Anf. 101 VALTER MUTT (MP) replik:
          </note>
          <note>
            Fru talman! Tack, Birgitta Ohlsson, för ett i vanlig ordning
            mycket tankeväckande anförande!
          </note>
          <note>
            Politik handlar mycket om att hantera målkonflikter. En central
            målkonflikt som går i dagen, inte minst i utrikespolitiken, gäller
            värderingar som allt som oftast krockar med ekonomiska intressen
            och med säkerhetspolitiska intressen. Det tycker jag är svårt
            att hantera – det tycker vi väl alla egentligen. Sällan är det
            så tydligt som när det gäller Kina. Vi har inte diskuterat Kina
            så mycket under denna debatt, men jag föreställer mig att framtida
            utrikespolitiska debatter kommer att handla betydligt mer om denna
            jätte, som till och med kanske redan under nästa årtionde blir
            världens största ekonomi. Det är sedan många år fler kinesiska
            investeringar i omvärlden än vice versa. Man får ett ägarintresse
            och därmed förmodligen också ett politiskt intresse.
          </note>
          <note>
            Hur hanterar vi detta egentligen? Vi bejakar naturligtvis handel,
            och det är intressant med förnybar energi, som nästan exploderar
            i Kina, och så vidare. Men samtidigt ser vi nu hur enpartistaten
            stärker sitt grepp under Xi Jinping. Det går bakåt för mänskliga
            rättigheter. Samtidigt går det naturligtvis inte att isolera en
            så stor del av världsekonomin.
          </note>
          <note>
            Du, Birgitta Ohlsson, är en ovanligt intellektuell politiker.
            Innan du lämnar utskottet kan du berätta för oss hur vi ska hantera
            Kina.
          </note>
          <note type="speaker">
            Anf. 102 BIRGITTA OHLSSON (L) replik:
          </note>
          <note>
            Fru talman! Tack, Valter Mutt, för dessa ord! Jag har haft många
            intressanta debatter med Valter genom åren. Jag minns en debatt
            vi hade när jag var EU-minister. Det var en debatt om hur man
            ska mäta ekonomisk tillväxt ur lite mer gröna aspekter. Det var
            ett stimulerande intellektuellt samtal.
          </note>
          <note>
            Jag tycker dock att man ska komma ihåg att jag i Sveriges riksdag
            representerar partiet Liberalerna. Vi är det parti som när Maria
            Leissner var partiledare faktiskt riktade misstroende mot dåvarande
            statsminister Göran Persson när han berömde kommunistdiktaturens
            stabilitet, om man säger så. Vi har aldrig haft någon rädsla för
            att vara tydliga vad gäller Kina. Så har det varit också när vi
            har suttit i alliansregeringar.
          </note>
          <note>
            Vi har en väldigt svår situation. Det jag kanske är mest rädd
            för globalt – och jag har varit det under tio år – är att vi ser
            en form av ”singaporifiering” av världen. Man efterliknar också
            Kina. Många låginkomstländer ser den ekonomiska dynamiken i Singapore
            och Kina. Men man väljer bara det ena benet. Man väljer ekonomisk
            frihet men inte mänsklig frihet och politiska och medborgerliga
            rättigheter. Jag, som liberal, menar att man inte bara kan välja
            det ena benet. Man måste se till att de hålls ihop på ett väldigt
            skarpt och tydligt sätt.
          </note>
          <note>
            Jag har under dessa år i riksdagen fått lära känna väldigt många
            personer. En av dem som påverkat mig mest är en man som dog för
            några år sedan. Han hette Harry Wu. Han spenderade 19 år i kinesiska
            laogai, som är Kinas motsvarighet till gulag. Han växte i praktiken
            upp i burar under de år då han var inspärrad. Hans enda brott
            var att han som ung , politiskt omedveten student hade yttrat
            till en flickvän på universitetet i Peking att han tyckte att
            det var orättvist att Sovjetunionen gick in i Budapest i Ungern.
            Han markerade det. Sedan hamnade han i fängelse under en väldigt
            lång tid.
          </note>
          <note>
            Man behöver inte vara rädd för att liberaler inte ska våga fortsätta
            att ha en väldigt skarp och tydlig röst. Men jag håller med Valter
            Mutt om att det är en stor fråga som regeringar brottas med.
          </note>
          <note type="speaker">
            Anf. 103 VALTER MUTT (MP) replik:
          </note>
          <note>
            Fru talman! Jag tror att det ligger mycket i det Birgitta Ohlsson
            nämnde om ”singaporifiering”. Viktor Orbán, Ungerns premiärminister,
            höll ett tal häromåret där han sa att hans stora framtidsvision
            var att bygga en icke-l iberal stat på nationell grund, o ch så
            höll han just fram Turkiet, Singapore och Kina som förebilder.
          </note>
          <note>
            Jag tror att vi på något sätt måste nå fram till det civilsamhälle
            som trots allt finns under enpartistaten Kina – det handlar om
            miljögrupper och så vidare. Sedan är det naturligtvis viktigt
            att vi agerar någorlunda samspelt gentemot Kina inom EU:s ram,
            där man ju försöker splittra länderna. Men på något sätt blir
            det ändå enorma ekonomiska intressen. Också ett liberalt parti
            är berett att kanske offra jobb i Sverige för att reta kineserna,
            så att säga.
          </note>
          <note>
            Jag tycker att det är en svår målkonflikt, och jag har själv
            egentligen inget svar på detta. Men det tål att diskutera och
            tänka kring.
          </note>
          <note type="speaker">
            Anf. 104 BIRGITTA OHLSSON (L) replik:
          </note>
          <note>
            Fru talman! Jag kan ta upp ytterligare ett exempel ur Liberalernas
            riksdagshistoria, under de år jag själv har suttit här, då vi
            verkligen var klara och tydliga.
          </note>
          <note>
            Det var en del krafter i denna riksdag, bland annat ett stort
            alliansparti och ett av de stora partierna i den nuvarande regeringen,
            som tyckte att det vapenembargo som EU hade gentemot Kina kanske
            skulle luckras upp lite grann. Vi gick, tillsammans med andra
            oppositionspartier, på olika sätt ut väldigt hårt för att markera
            att det var oacceptabelt. Ibland måste man verkligen sätta ned
            foten. Det gäller framför allt i frågor som till exempel rör vapenexport.
          </note>
          <note>
            Sedan tror jag att det är så här: Ska kineserna få frihet i framtiden
            kan man inte stänga all handel. Det är viktigt att bygga upp en
            medveten medelklass och att ha stora kontaktytor. I alla länder
            finns det nämligen människor som vill ha demokrati, och det blir
            aldrig demokrati utan demokrater. De ska känna ett fullt stöd.
          </note>
          <note>
            (Applåder)
          </note>
          <note type="speaker">
            Anf. 105 KERSTIN LUNDGREN (C) replik:
          </note>
          <note>
            Fru talman! Ni är kanske förvånade över att jag begär replik
            på Birgitta Ohlssons anförande. Det är en kollega sedan länge
            i utrikesutskottet. Vi har kämpat tillsammans för bistånd på 1
            procent av bni. Vi har stått upp tillsammans för SRHR-frågor,
            mänskliga rättigheter, demokrati och så vidare.
          </note>
          <note>
            Jag är glad för den multilaterala signalen från Birgitta. Jag
            håller med om det. Klimatagendan är jätteviktig – det hade jag
            tänkt nämna. Birgitta har också ett EU-engagemang som är tydligt.
            Jag är glad för ett väldigt gott samarbete och för väldigt många
            goda skratt under åren.
          </note>
          <note>
            Eftersom detta är den sista utrikespolitiska debatt som Birgitta
            deltar i och eftersom det är den 14 februari tycker jag att det
            finns skäl, fru talman, att understryka att Birgitta inte bara
            står för hjärna utan också för väldigt mycket hjärta. Hon har
            funnits med under en lång tid och har haft ett stort engagemang
            för många människor. Det vill jag tacka henne för, och jag vill
            önska henne varmt lycka till.
          </note>
          <note>
            (Applåder)
          </note>
          <note type="speaker">
            Anf. 106 BIRGITTA OHLSSON (L) replik:
          </note>
          <note>
            Fru talman! Jag blir alldeles rörd . Tack så väldigt mycket,
            Kerstin Lundgren, för de otroligt vackra och snälla orden – det
            har varit väldigt fint att kampera ihop med dig och alla andra
            i utskottet. Jag tycker att vi oavsett partifärg har haft en stor
            respekt för varandra, även om det ibland har varit väldigt tuffa
            politiska debatter.
          </note>
          <note>
            Det har ändå varit speciellt roligt att få sitta mellan Kerstin
            Lundgren från Centerpartiet och Sofia Damm från Kristdemokraterna.
            Vi har hållit ihop speciellt under de här åren.
          </note>
          <note>
            Varmt tack! Min tunga kommer inte att vissna. Jag kommer att
            syssla med någonting som ni säkerligen kommer att få höra mer
            om längre fram.
          </note>
          <note>
            (Applåder)
          </note>
          <note type="speaker">
            (KERSTIN LUNDGREN (C):
          </note>
          <u who="unknown" xml:id="i-de73716eb9e8aa44-0">
            <seg>
              Lycka till!)
            </seg>
          </u>
          <note type="speaker">
            Anf. 107 SOFIA DAMM (KD):
          </note>
          <note>
            Fru talman! Länge var vår värld delad. Spänningen mellan två
            maktcentrum skapade en tydlig uppdelning mellan frihet och förtryck.
            När Berlinmuren föll trodde vi att det var början på något nytt:
            en ny historia om fred och frihet.
          </note>
          <note>
            Under 28 år, 2 månader och 27 dagar hölls det tyska folket delat.
            Nu har det förenade Tyskland varit utan muren en längre tid än
            den höll systrar från bröder. Det kan vara lätt att bortse från
            eller glömma skälen till att Berlinmuren restes. Men jag tror
            att vi måste påminna oss om dem för att förstå vår samtid.
          </note>
          <note>
            Från det att den tyska demokratiska republiken, som den kommunistiska
            staten formellt kallades, bildades hösten 1949 och fram till årsslutet
            1960 övergav närmare 3 miljoner människor DDR för friheten i Västtyskland.
            Bland dem som flydde under det sista året innan Berlinmuren upprättades
            var hälften under 25 år.
          </note>
          <note>
            Fru talman! Även i dag lever människor i förtryck. Även i dag
            möter vi ungdomar i Europa som flytt för en bättre framtid. Även
            i dag har vi stater som kallar sig för något men är dess motsats.
            Och även i dag behövs länder som står upp för dem som lever i
            en diktatur.
          </note>
          <note>
            Bokförläggaren och den svenske medborgaren Gui Minhai har än
            en gång frihetsberövats i Kina, mitt framför ögonen på två svenska
            diplomater. Detta visar på Kinas totala respektlöshet för Wienkonventionen
            om konsulära förbindelser. Det visar också att denna stora nation
            inte respekterar vårt land.
          </note>
          <note>
            Detta är viktigt att ha med sig, särskilt eftersom Kina tar allt
            större plats i världen , också i Europa. Allt fler länder uppvaktas
            med erbjudanden om satsningar på hamnar, järnvägar, broar och
            vägar. Men bakom den nya sidenvägen finns en agenda.
          </note>
          <note>
            I Sverige kom det planerade djuphamnsbygget i Lysekil att aktualisera
            frågan om hur Sverige bör förhålla sig till Kinas ekonomiska expansion
            och utrikespolitiska ambitioner. Sverige är ett litet och exportberoende
            land. Ett gott samarbete med Kina är önskvärt. Men Sverige kan
            inte acceptera ett annat lands respektlösa bemötande av våra medborgares
            mänskliga rättigheter. Lika lite kan regeringen tillåtas ha en
            naiv syn på utländska investeringar och inte inse hur det påverkar
            vår egen säkerhetspolitik. Hur är det ens möjligt för regeringen
            att nämna kommunalt självstyre i frågor som rör rikets säkerhet?
          </note>
          <note>
            Fru talman! Berlinmuren är borta , men spänningarna mellan öst
            och väst är tillbaka. Sveriges regering måste förstå allvaret
            i det som nu sker. Vi har de senaste åren fått se hur USA dragit
            sig undan och frånsagt sig det ansvar världen vant sig vid. Något
            tomrum har dock inte uppstått. Ryssland, Kina, Iran och Turkiet
            med andra stater har i stället tagit tillfället i akt att flytta
            sina positioner.
          </note>
          <note>
            I detta skede är det viktigt att EU kliver fram och tar en mer
            ledande roll. För fem decennier sedan talade den store efterkrigspolitikern
            Konrad Adenauer om EU:s framtid. Han sa: Den politiska unionen
            bör resultera i att en samordnad utrikespolitik utvecklas för
            det fria Europa och att den amerikanska partnern inom den euroatlantiska
            alliansen avlastas genom Europas ökade formering.
          </note>
          <note>
            Detta är fortfarande ett högaktuellt budskap. Det behövs en fungerande
            allians mellan de krafter som tror på frihet, demokrati och varje
            människas unika och okränkbara värde. Världen behöver ett starkt
            Europa.
          </note>
          <note>
            Sverige måste ta sitt ansvar. I vårt när område ser vi hur mänskliga
            fri ‑ och rättigheter kränks. Krigshandlingar tillåts ske i Ukraina
            , bara 180 mil från oss, och på Balkan har konflikterna åter blossat
            upp.
          </note>
          <note>
            Antingen exporterar vi stabilitet eller så importerar vi instabilitet,
            sa utvidgningskommissionär Johannes Hahn i förra veckan när EU-kommis
            ­ sionens strategi för västra Balkan presenterades.
          </note>
          <note>
            Svaret på dessa utmaningar är ett starkare EU – ett enat politiskt
            ledarskap med en gemensam utrikes- och säkerhetspolitik värd namnet.
            Svaret på EU:s utmaningar är inte en social pelare, där föräldraförsäkring
            och minimilöner ska regleras på EU-nivå.
          </note>
          <note>
            Fru talman! Med den arabiska våren tändes frihetens låga i Mellan
            ­ östern. Sju år senare flämtar lågan allt svagare. Ljusglimten
            blev Tunisien. Det är positivt att Sverige öppnade en ambassad
            i Tunis, men vad hände sedan? Sverige och EU måste kraftsamla
            för att Tunisien ska bli demokratins skyltfönster. Arabvärlden
            måste få en egen förebild.
          </note>
          <note>
            Mellanöstern har under de senaste åren förändrats i grunden.
            De som tidigare talade om ”Mellanösternkonflikten” förstår att
            det inte längre kan talas om en konflikt framför alla andra. Ändå
            har Sverige förts in i FN:s enformiga talkör som ensidigt och
            ständigt fördömer Israel.
          </note>
          <note>
            USA:s nya FN-ambassadör Nikki Haley har haft modet att ruska
            om ett alltför slutet FN-system. Sverige måste bistå i försöket
            att genomlufta världssamfundet och alla dess institutioner, inte
            för att skapa tvister och motsättningar utan för att gjuta nytt
            liv i världsorganisationen.
          </note>
          <note>
            Något är fel, fru talman, när vi har ett säkerhetsråd som inte
            klarade av att förhindra Islamiska statens folkmord på yazidier
            och kristna i Irak. Något är fel när ett råd för mänskliga rättigheter
            styrs av stater som Iran, Kuba och Venezuela.
          </note>
          <note>
            Kriget i Syrien är en skam. Det är ett misslyckande för världssamfundet
            när mer än 20 miljoner svälter i Östafrika och när 17 av 28 miljoner
            invånare i det krigsdrabbade Jemen befinner sig i akut hungersnöd.
            Vi har bara ett FN, och ska det få trovärdighet måste FN få uppleva
            en renässans!
          </note>
          <note>
            Fru talman! Länge levde vi i skuggan av hotet om kärnvapenkrig.
            Nu har vi genom vapenskramlet från Nordkorea åter kastats in i
            detta mörker. Här kan Sverige använda våra kanaler till Nordkorea.
            Diplomatin får aldrig reduceras till ett underskattat verktyg.
          </note>
          <note>
            Lika lite får våra förbindelser enbart vara av den karaktären
            att vi bara söker dialog där det finns ett ömsesidigt intresse.
            Det är just där den gemensamma synen på mänskliga fri- och rättigheter
            saknas som vi ska tala. Där förtrycket är totalt ska vi stå upp
            för frihet och demokrati.
          </note>
          <note>
            Våra utrikespolitiska gärningar handlar ytterst om att se till
            människors liv. Livet efter Berlinmurens fall blev inte en ny
            historia. Det blev bara ett nytt kapitel. Det är vi, fru talman,
            som avgör om berättelsen ska upprepas.
          </note>
          <note>
            Fru talman! Jag vill avsluta med att från denna talarstol rikta
            ett stort tack till Birgitta Ohlsson , som i dag gör sin sista
            utrikespolitiska debatt i kammaren. Ett stort tack för att du
            har satt frågor om mänskliga rättigheter på agendan under en väldigt
            lång tid!
          </note>
          <note>
            Det kommer att bli tråkigare här utan dig, men jag ser fram emot
            att följa din fortsatta kamp för mänskliga rättigheter och demokrati,
            för den kampen är jag helt övertygad om kommer att bestå, och
            den behövs.
          </note>
          <note>
            (Applåder)
          </note>
          <note type="speaker">
            Anf. 108 VALTER MUTT (MP) replik:
          </note>
          <note>
            Fru talman! Tack, Sofia Damm, för ett vittfamnande och intressant
            anförande!
          </note>
          <note>
            Det finns ju ett intressant spänningsförhållande mellan ekonomisk
            makt och politisk makt i världen. Den ansedda biståndsorganisationen
            Oxfam kommer regelbundet med rapporter om hur vi får en alltmer
            koncentrerad ekonomisk makt, där några tiotal män – det är ju
            i stort sett bara män – äger lika mycket som den fattigaste hälften
            av mänskligheten, alltså 3,7 miljarder människor.
          </note>
          <note>
            Den ekonomiska makten omsätts ofta i politisk makt, vilket är
            fallet med till exempel Kochbröderna i USA, verksamma inom fossilnäringarna,
            och Putinnära oligarker i Ryssland, för övrigt också ofta verksamma
            inom fossilnäringarna. Det är klart att en fortgående ekonomisk
            maktkoncentration påverkar ländernas klimatpolitik och får alla
            möjliga negativa konsekvenser för demokratin.
          </note>
          <note>
            Det skulle vara intressant att höra Sofia Damm utveckla tankar
            om hur vi kan få en verklig marknadsekonomi i världen med en mycket
            mer spridd makt än åt det håll den går nu.
          </note>
          <note type="speaker">
            Anf. 109 SOFIA DAMM (KD) replik:
          </note>
          <note>
            Fru talman! Tack, Valter Mutt, för din utläggning och fråga!
            Det krävs längre tid att föra det resonemanget, och jag ser fram
            emot att göra det framöver.
          </note>
          <note>
            Det som vi har pratat om, och som har varit lite typiskt för
            den här debatten, handlar om öppenhet mellan länder – multilater
            al ism och samverkan inom olika internationella organ. Jag tror
            att det är med öppenhet och frihandelsavtal, som vi också var
            inne på i vårt tidigare replikskifte, som människor reser sig
            ur fattigdom, där människor har möjlighet att utveckla sig ekonomiskt.
            Därför tror jag att just handelsavtal mellan världens länder är
            ett sådant verktyg.
          </note>
          <note type="speaker">
            Anf. 110 VALTER MUTT (MP) replik:
          </note>
          <note>
            Fru talman! Det vill till att frihandelsavtal befrämjar fri handel
            och inte – som världshande ln i stor utsträckning i dag gö r –
            domineras av något tusental, kanske 2 000, stor a multinationella
            koncerner. 60 procent av världshandeln i dag är faktiskt inte
            handel mellan olika företag utan koncernintern handel mellan olika
            avdelningar av jätteföretagen.
          </note>
          <note>
            Det är oerhört viktigt att få ett mer spritt ägande och spritt
            företagande. Där kommer kampen mot skatteparadisen , där så oerhört
            mycket av pengarna i dag finns , in .
          </note>
          <note>
            Det vore fint om Sofia Damm kunde säga några ord om hur vi bättre
            än hittills bekämpar skatteparadisen.
          </note>
          <note type="speaker">
            Anf. 111 SOFIA DAMM (KD) replik:
          </note>
          <note>
            Fru talman! Det är klart att handeln ska vara fri och att den
            ska ske med rättvisa spelregler. Där håller jag med Valter Mutt
            om att det är en lång väg att gå, särskilt när det gäller att
            motverka skatteflykt – vilket jag förstår att Valter Mutt syftar
            på.
          </note>
          <note>
            Det går inte att ha den här diskussionen utan att prata om demokrati
            och respekt för mänskliga rättigheter. Vi måste se att länders
            regimer har ett ansvar att se till att välstånd och handel kommer
            befolkningen till del. Det är svårt att hålla det ena från det
            andra – allting hänger ihop. Valter Mutt tar upp viktiga frågor.
          </note>
          <note type="speaker">
            Anf. 112 KENNETH G FORSLUND (S):
          </note>
          <note>
            Fru talman! Ärade ledamöter och åhörare! Säkerhetspolitiken är
            i fokus i dag i en stor del av den utrikespolitiska debatten.
            Det säger naturligtvis en hel del om vår samtid och en del om
            det geografiska läget för vårt Sverige.
          </note>
          <note>
            Sverige är en del av en komplicerad värld och ligger också i
            ett komplicerat närområde. Det är ett närområde där olika länder
            har olika historia och olika traditioner. Utifrån det har varje
            land gjort olika vägval i sitt förhållande till Nato.
          </note>
          <note>
            Efter andra världskriget valde Norge och Danmark att vara med
            och bilda Nato. Efter Sovjetunionens och öststatskommunismens
            fall valde Estland, Lettland, Litauen och Polen att söka medlemskap,
            och fick också medlemskap, i Nato.
          </note>
          <note>
            Sverige och Finland, fru talman, har valt en annan väg, nämligen
            att vara militärt alliansfria. Samtidigt har vi byggt det närmaste
            samarbetet som några enskilda länder och icke-Natomedlemmar har
            med just Nato. Det nära samarbetet med Nato som Sverige och Finland
            har kompletterar Sverige dessutom med en rad avtal med olika länder
            om militärt samarbete, det som i debatten ofta omnämns som bilaterala
            avtal.
          </note>
          <note>
            Säkerhetshoten mot Sverige och vilket annat modernt land som
            helst i vår del av världen är inte enbart militära. De är betydligt
            fler och mer komplicerade än så. Det handlar om bland annat naturkatastrofhot,
            it-intrångshot, terroristhot och risken för haverier i infrastrukturen.
            När vi ställs inför den breda bilden av säkerhetshoten mot vårt
            samhälle och mot vårt land måste svaren på hur de ska hanteras
            vara mycket bredare än att bara inskränkas till att handla om
            ett ja eller ett nej till Natomedlemskap.
          </note>
          <note>
            Sveriges säkerhetspolitik ska vara långsiktig – mycket långsiktig.
            Det går inte att gå med i Nato för en mandatperiod eller två och
            sedan lämna Nato om man inte är nöjd. Sverige ska i den komplicerade
            värld och det komplicerade närområde vi befinner oss i hållas
            tryggt och säkert – i dag, i morgon och för lång tid framöver.
            Det gör vi bäst genom att ha många olika samarbeten och alternativ,
            inte genom att satsa på Natomedlemskap som vårt enda kort.
          </note>
          <note>
            (Applåder)
          </note>
          <note type="speaker">
            Anf. 113 KERSTIN LUNDGREN (C) replik:
          </note>
          <note>
            Fru talman! Jag begärde ordet därför att jag tänkte att jag möjligen
            från Kenneth G Forslund kan få ett svar på när han förväntar sig
            att andra ska komma till vår hjälp. Vilka förväntar sig Kenneth
            G Forslund ska komma? Vad är det som gör det så svårt att förvänta
            sig att få garantier på att någon kommer om det värsta skulle
            hända?
          </note>
          <note type="speaker">
            Anf. 114 KENNETH G FORSLUND (S) replik:
          </note>
          <note>
            Fru talman! På sätt och vis är det en omöjlig fråga som Kerstin
            Lundgren ställer, och samtidigt är det naturligtvis en mycket
            relevant fråga. Den är omöjlig därför att den innebär en spekulation
            i ett skeende någon gång i framtiden som ingen av oss vill se,
            vare sig jag, Kerstin Lundgren eller sannolikt någon annan här
            inne i kammaren. Samtidigt måste vi fundera över hur vi ska vara
            beredda om det värsta händer. Jag tror att det viktigaste vi kan
            göra är att ha många olika samarbeten och kontakter med andra
            länder och organisationer för att därigenom ha valmöjligheter
            och handlingsmöjligheter om det värsta ändå skulle inträffa.
          </note>
          <note>
            Vi måste samtidigt vara väl medvetna om att de hot som finns
            runt omkring oss inte är enbart militära hot, utan det finns många
            andra hot, precis som jag nämnde i mitt anförande, som vi också
            måste ha en beredskap för.
          </note>
          <note type="speaker">
            Anf. 115 KERSTIN LUNDGREN (C) replik:
          </note>
          <note>
            Fru talman! Vilka valmöjligheter ser Kenneth G Forslund framför
            sig när Ryssland – president Putin – ringer och säger till Sveriges
            regering att nu gör ni så här, annars vet ni vad som kan hända?
          </note>
          <note>
            De små länderna är särskilt utsatta. Det är därför Finland, till
            skillnad från vad som framgick av Kenneth G Forslunds inlägg,
            är tydligt med att man har en option. Kan Kenneth G Forslund tänka
            sig att ha en option, som Finland?
          </note>
          <note>
            Vi är ensamma i vår nordiska miljö om att stå helt utan allt.
            Vad gör Norge för fel? Vad gör Finland för fel? Vad gör Danmark
            för fel? Vad ser de för någonting som kan hända som inte Kenneth
            G Forslund ser?
          </note>
          <note type="speaker">
            Anf. 116 KENNETH G FORSLUND (S) replik:
          </note>
          <note>
            Fru talman! Precis som jag sa i mitt anförande har olika länder
            olika historia och olika traditioner. Vi har också olika geografiska
            lägen. Jag tycker att det är ganska självklart att Finland formulerar
            sin säkerhetspolitiska linje och sitt förhållande till Nato på
            det sätt som man gör. Finland har en 1 334 kilometer lång anledning
            att göra det, nämligen sin omedelbara gräns till Ryssland. Det
            läget har inte Sverige. Sverige har ett annat läge, en annan historia
            och en annan tradition.
          </note>
          <note>
            Jag vill återkomma till det som Kerstin Lundgren tog upp i sin
            första fråga, som syftade på Nato och de försvarsgarantier som
            finns där. De är som jag ser det ett hinder för Sverige att gå
            med, för de fungerar inte med vår tradition av beslutsfattande.
            Samtidigt ska inte automatiken övervärderas. Det är inte alldeles
            självklart att Nato kommer till undsättning.
          </note>
          <note type="speaker">
            Anf. 117 SOFIA ARKELSTEN (M):
          </note>
          <note>
            Fru talman! I utrikespolitiken arbetar Sverige mest med samsyn
            och konsensus. I dag är den dag då vi är mest osams. Särskilt
            eftersom det är mandatperiodens sista debatt så här ett valår
            kan tonen vara lite extra hård.
          </note>
          <note>
            Fru talman! Det är lätt att bara bryta samman när vi ser omvärlden
            som den ser ut just nu. Mycket går åt rätt håll, men det är inte
            ont om hot. Våra värderingar om öppenhet, demokrati och mänskliga
            rättigheter ifrågasätts. Klimatförändringar driver kriser. Demokratiska
            och multilaterala lösning ­ ar utmanas. Utrymmet för det civila
            samhället krymper. Journalister fängslas. SRHR-frågor prioriteras
            ned. Gränsen mellan krig och fred är flytande. Konflikterna blir
            färre men värre och pågår under längre tid.
          </note>
          <note>
            De humanitära kriserna , där vi tillsammans måste hindra död
            och lindra nöd , måste prioriteras. Men det går inte att tappa
            farten i det långsiktiga utvecklingsbiståndet , som fungerar mycket
            förebyggande och har direkt effekt på världens säkerhetssituation.
            Resurserna är begränsade, effektiviteten är svår att mäta och
            politiken måste prioritera. Vad är egentligen viktigast? Det är
            inte så enkelt.
          </note>
          <note>
            De globala hållbarhetsmålen är ändå något vi har att hålla oss
            i, en struktur för att få samsyn i världen om allt som är fel.
          </note>
          <note>
            Men inget sker om det inte sker i länderna. Det är där ägarskapet
            och makten finns även om debatterna hå lls i FN-skrapan i New
            York. FN ‑ systemet behöver förbättras och utvecklas och bli mer
            effektivt och relevant för vår tid.
          </note>
          <note>
            Här har nuvarande regering möjligen inte levererat. Regeringens
            delegation för Agenda 2030 har havererat. Ordföranden har lämnat
            sin post. De handlin gsplaner från varje departement för politiken
            för global utveck ­ ling och hållbarhetsmålen i Agenda 2030 som
            vi för på dagen ett år sedan fick läsa på UD, de finns inte som
            upprättade handlingar. Det är svårt för riksdagen att granska
            regeringens arbete när papper vi har läst och hållit i handen
            sedan inte formellt finns. Jag förstår i och för sig varför de
            inte kommuniceras.
          </note>
          <note>
            Men det här är inte första gången. Vi har i medierna läst om
            parallella system för informationshantering. Vi upplever dagligen
            brister i transparensen, ingen vidare förankring och mörkande
            av rapporter. Det imponerar inte.
          </note>
          <note>
            Dessutom har myndigheten Sida politiserats genom att en toppsocialdemokrat
            utnämnts till generaldirektör. Hon gick direkt från rollen som
            folkvald riksdagsledamot i utrikesutskottet till att bli en förmodat
            opolitisk tjänsteman. Men i realiteten blev det en extra biståndsminister
            och en överrock för Miljöpartiet.
          </note>
          <note>
            Fru talman! Det måste bli ett slut på Socialdemokraternas maktfullkomlighet
            och dåliga hantering av utrikes ‑ och säkerhetspolitiken. Det
            är lätt att tycka att regeringen gör för lite och för sent. Politikens
            innehåll borde vara bättre. Socialdemokraterna svajar i säkerhetspolitiken
            medan Miljöpartiet driver sin linje, så som den ser ut, och regeringsunderlaget
            Vänsterpartiet har mält ut sig genom att tillsammans med SD både
            vilja gå ur EU och vara emot Nato.
          </note>
          <note>
            Det är mer retorik än praktik från nuvarande regering. Politikens
            innehåll är nog mest fokuserat på att rimligt hålla fast vid den
            svenska linjen – med vissa avsteg. Politiken brister i transparens,
            och den brister verkligen i förankring. Ointresset för biståndsfrågorna
            från den kombinerade klimat ‑ och biståndsministern imponerar
            inte heller. Sverige förtjänar bättre.
          </note>
          <note>
            Fru talman! Alliansen har stor samsyn. Vi är enade om EU. Vi
            är enade om Nato. Vi står upp för frihandeln. Vi står upp för
            det som Sverige länge har stått för: fokus på mänskliga rättigheter,
            öppenhet, transparens, SRHR – sexuell och reproduktiv hälsa och
            rättigheter – och det civila samhället. Vi arbetar för goda relationer
            med närområdet och Europa, och vi är ense i vårt förhållningssätt
            till Ryssland.
          </note>
          <note>
            Och vi gillar att samarbeta med varandra. Det har på olika sätt
            varit en väldigt kärleksfull debatt här i dag. Jag vill tacka
            er för allt fint samarbete, Kerstin Lundgren från Centerpartiet,
            Birgitta Ohlsson från Liberalerna – som gör sin sista debatt i
            dag; det är väldigt tråkigt – och Sofia Damm från Kristdemokraterna!
            Jag uppskattar vårt samarbete väldigt mycket.
          </note>
          <note>
            Sammanfattningsvis: Sverige kan så mycket bättre. Det är möjligen
            sant att ingen vinner val på utrikespolitiken, men det går att
            förlora val på att inte sköta den ordentligt.
          </note>
          <note>
            Fru talman! Den ryska aggressionen i vårt närområde och den illegala
            annekteringen av Krim påverkar vår säkerhetspolitik. Sverige var
            pådriv ­ ande för att EU skulle införa sanktioner. De infördes
            också stegvis 2014 − 2015. Sanktioner är trubbiga, men sanktionspolitiken
            har varit fram ­ gångsrik i att EU har hållit ihop.
          </note>
          <note>
            Men vi kan göra mer. Sverige kan driva på för att sanktionerna
            ska utvidgas så att personer som kränker mänskliga rättigheter,
            som förföljer, torterar och dödar demokrati ‑ och civilsamhällesaktivister
            och som lever på korruption kan bli föremål för ytterligare sanktioner.
          </note>
          <note>
            Då krävs ny lagstiftning, och bra sådan lagstiftning finns redan
            i flera länder. Jag tror att Sverige skulle kunna vara redo för
            en Magnitskijlag och att det går att finna bred samsyn om detta.
          </note>
          <note type="speaker">
            Anf. 118 BJÖRN SÖDER (SD) replik:
          </note>
          <note>
            Fru talman! Moderaterna har under många år visat prov på att
            man saknar säkerhetspolitisk analysförmåga.
          </note>
          <note>
            Jag kan konstatera att jag redan som 23-åring, när jag 1999 skrev
            och författade ungdomsförbundets försvarspolitiska avsnitt, hade
            bättre analysförmåga än vad Moderaterna hade under åtta år i Regeringskansliet.
            Jag varnade redan då för utvecklingen i Ryssland – att den även
            om den då såg bra ut snabbt kunde förändras.
          </note>
          <note>
            Nio år senare fick jag rätt. Inte ens då vaknade Moderaterna.
            År 2013 sa Försvarsberedningens ordförande: ”Det föreligger inget
            hot mot Sverige och vi ser heller inga avsikter till att något
            sådant ska utvecklas.” Den moderata försvarsministern sa 2014
            på Folk och F örsvars rikskonferens att ett väpnat militärt angrepp
            var osannolikt och att den säkerhetspolitiska situationen i Östersjöregionen
            är mer stabil i dag än för tio år sedan.
          </note>
          <note>
            Jag undrar därför: Vilka analyser gör Moderaterna? Kommer spänningen
            att öka eller minska med ett svenskt medlemskap i Nato?
          </note>
          <note type="speaker">
            Anf. 119 SOFIA ARKELSTEN (M) replik:
          </note>
          <note>
            Fru talman! Tack för frågan, Björn Söder! Vi är övertygade om
            att Sverige är ett suveränt land som fattar sina egna beslut när
            det gäller säkerhetspolitiska vägval. Vi ska naturligtvis inte
            påverkas av någon sorts påstådd hotbild från Ryssland i fråga
            om huruvida vi ska gå med i Nato eller inte. Vi fattar våra egna
            beslut. Vi kan inte vara styrda av Ryssland.
          </note>
          <note>
            Men vi kan vara tydliga med att Natomedlemskapet skulle ge oss
            en säkerhetsgaranti som vi inte har i dag. Det skulle öka möjligheten
            till fred, och det tycker vi är bra. Nato är en försvarsallians,
            och den skulle kunna hjälpa oss – ganska mycket, faktiskt.
          </note>
          <note type="speaker">
            Anf. 120 BJÖRN SÖDER (SD) replik:
          </note>
          <note>
            Fru talman! Jag tolkar Sofia Arkelstens svar som att man gör
            bedömningen att detta skulle minska spänningen därför att det
            ger säkerhetspolitisk trygghet och så vidare. Men man måste också
            tänka på att Sverige är ett litet land. Man måste förhålla sig
            till detta och titta realistiskt på hur saker och ting fungerar;
            man får inte vara naiv eller dumdristig.
          </note>
          <note>
            Det blir konsekvenser av ett svenskt medlemskap. Om Sverige går
            med i Nato går Finland med all sannolikhet också med i Nato; det
            blir konsekvenser från andra makter. Det har man redan utlovat.
            Man har sagt att det inte är ett hot, men det blir konsekvenser.
            Då undrar jag: Ökar eller minskar detta spänningen i Östersjöregionen?
          </note>
          <note>
            Varken Nato eller Ryssland vill ha ett militärt vakuum här. Om
            vi rustar vår försvarsmakt och Finland gör likadant och vi fördjupar
            det försvarspolitiska samarbetet med Finland och kanske skapar
            ett försvarsförbund tycker Ryssland och Nato att det är en bra
            idé. Varför är inte det rätt väg att gå, i stället för svenskt
            medlemskap i Nato, som kommer att öka spänningen?
          </note>
          <note type="speaker">
            Anf. 121 SOFIA ARKELSTEN (M) replik:
          </note>
          <note>
            Fru talman! Det gör mig glad att Moderaterna och Sverigedemokraterna
            har stora skillnader i sina säkerhetspolitiska analyser. Att inte
            gå med i Nato är ju också ett aktivt val. Det förändrar spänningsfrågorna,
            och om man gör som Sverigedemokraterna vill kommer faktiskt det
            ryska hotet att vinna. Ni har ju gått på detta att det skulle
            bli konsekvenser, och det skiljer oss i vårt förhållningssätt
            till Ryssland politiskt. Jag vet också att Sverigedemokraterna
            tidigare har kritiserats ganska hårt för den Rysslandsvänliga
            linje ni har drivit i Europaparlamentet. Det är något som vi är
            fullständigt emot.
          </note>
          <note>
            Ett medlemskap i Nato är något som alla allianspartier tycker
            vore bra. Det skulle öka möjligheten till fred – det är en försvarsallians.
            Vi har redan begärt att få fram en rapport om hur vi ska kunna
            närma oss Nato på ett bra sätt.
          </note>
          <note type="speaker">
            Anf. 122 BJÖRN SÖDER (SD):
          </note>
          <note>
            Fru talman! Jag konstaterar efter det senaste replikskiftet att
            Moderaterna gör samma katastrofala säkerhetspolitiska analys som
            har försatt Sverige i den situation vi i dag befinner oss i. Man
            fortsätter alltså på den inslagna vägen.
          </note>
          <note>
            Fru talman! I december förra året erkände USA:s president Donald
            Trump Jerusalem som Israels huvudstad och meddelade att han instruerat
            utrikesdepartementet att börja flytta den amerikanska ambassaden
            från det finansiella centret Tel Aviv till huvudstaden Jerusalem.
          </note>
          <note>
            Det har, fru talman, på vissa håll framställts som att detta
            skulle vara något som Trump själv hittat på. Men den som hävdar
            detta är dåligt påläst. Det republikanska partiet har under lång
            tid haft inskrivet i sitt program att Jerusalem är Israels eviga
            huvudstad. Även det demokratiska partiet har i sina senaste program
            inskrivet att Jerusalem är Israels huvudstad.
          </note>
          <note>
            Man ska också komma ihåg att den tidigare presidenten Obama redan
            2008 i ett tal underströk att Jerusalem måste vara Israels odelade
            huvudstad. Trumps åtgärd åtnjuter ett brett tvärpolitiskt stöd
            i kongressen, bland annat uttryckt i Jerusalem Recognition Act
            från 1995, som bekräftades av senaten bara sex månader före erkännandet.
          </note>
          <note>
            Fru talman! FN:s delningsplan för Brittiska Palestinamandatet
            från 1947 innebar att hela Jerusalem med omnejd skulle betraktas
            som en inter ­ nationell zon. Detta godtogs inte av araberna,
            och när staten Israel utropa ­ des 1948 anföll de intilliggande
            arabstaterna Israel med syfte att utplåna staten. Östra Jerusalem
            ockuperades av dåvarande Transjordanien, och ju ­ darna fördrevs.
            Västra Jerusalem blev en del av Israel. I samma aggres ­ sionskrig
            ockuperade Transjordanien även Västbanken, och Egypten intog Gaza.
          </note>
          <note>
            N är det israeliska parlamentet, k nesset, höll sitt första ordinarie
            sammanträde 1949 beslutade man att Jerusalem är den judiska statens
            huvudstad, vilket den har varit sedan 1950, då Israel flyttade
            sin regering till västra Jerusalem. I dag finns parlamentet, presidenten,
            högsta domstolen och departementen, men även sociala och kulturella
            institutioner och myndigheter, installerade i Jerusalem.
          </note>
          <note>
            När arabstaterna 1967 åter anföll och gjorde ett nytt försök
            att utplåna Israel tog Israel Västbanken från Jordanien, som då
            hade ockuperat den illegalt i 19 år. Man tog även Jerusalem, som
            lidit under samma ockupa ­ tion, och sedan dess har Jerusalem
            varit en odelad huvudstad för Israel. Att staden står under israelisk
            kontroll har inneburit att människor från alla religioner har
            kunnat komma dit. Så var inte fallet när östra delen stod under
            arabisk kontroll.
          </note>
          <note>
            Fru talman! President Trump har nu gjort det som redan är självklart
            och var det för judarna själva redan för 3 000 år sedan, då kung
            David köpte den plats som i dag är Tempelberget, nämligen att
            erkänna Jerusalem som Israels huvudstad. Den amerikanska ambassaden
            ska också flyttas dit.
          </note>
          <note>
            Efter Trumps erkännande har fler stater erkänt eller signalerat
            att de kommer att erkänna Jerusalem som Israels de facto-huvudstad
            och flytta sina ambassader dit. Sverige borde följa efter. Vårt
            lands ambassad bör givetvis vara förlagd i den stad som Israel
            styrs ifrån, och Jerusalem är Israels huvudstad.
          </note>
          <note>
            Men i stället väljer Sveriges utrikesminister Margot Wallström
            att återigen visa att den svenska regeringen, som så många gånger
            förr, förlorat sin moraliska kompass i utrikespolitiken i sina
            angrep p mot den enda demokratiska staten i sitt område. Wallström
            kallar beslutet att erkänna Jerusalem som Israels huvudstad för
            katastrofalt. Och i samma anda fortsätter hon och regeringen att
            pumpa in miljoner av svenska skattemedel till den palestinska
            myndigheten för att, om än indirekt, finansiera antisemitism och
            terrorism.
          </note>
          <note>
            Fru talman! Sveriges Mellanösternpolitik är ett fullständigt
            skämt. Inte bara skämmer den ut oss inför omvärlden och gör oss
            till åtlöje. Än allvarligare är att den dessutom bidrar till att
            underblåsa antisemitism och terror ­ ism.
          </note>
          <note>
            Jag är därför stolt över att representera ett parti som står
            för något annat, ett parti som inför sin valkonferens nu lägger
            fram förslag i sin valplattform om att även Sverige ska erkänna
            Jerusalem som Israels huvudstad. Med en sverigedemokratisk utrikespolitik
            kommer Israel att, till skillnad från nu, ha en vän i Sverige
            och svensk utrikespolitik.
          </note>
          <note type="speaker">
            Anf. 123 ANDERS ÖSTERBERG (S) replik:
          </note>
          <note>
            Fru talman! Konflikten mellan Israel och Palestina har en tendens
            att engagera många människor och har haft det under lång tid.
            Själv tänker jag på en händelse för fyra år sedan. Det var då
            tre israeliska tonåringar blev kidnappade och sedan mördade. De
            hittades på den palestinska sidan. En vecka senare hittades en
            palestinsk tonåring mördad, bränd till döds, och en åttaåring
            var nära att bli kidnappad men kom precis undan.
          </note>
          <note>
            Jag har varit mycket i Israel och Palestina, och jag har träffat
            båda sidor. Den slutsats man kan dra är att det finns en otrolig
            längtan efter fred hos alla parter där, men de absoluta extremisterna
            tillåts hela tiden sätta agendan. Detta har aldrig blivit bra.
          </note>
          <note>
            När Björn Söder talade hörde jag honom inte nämna särskilt mycket
            om Palestina, och därför frågar jag: Hur ser Björn Söder på Israels
            ockupation av Palestina?
          </note>
          <note type="speaker">
            Anf. 124 BJÖRN SÖDER (SD) replik:
          </note>
          <note>
            Fru talman! Jag anser inte att Israel ockuperar Palestina. När
            Israel tog dessa områden i ett försvarskrig 1967 fanns det nämligen
            inget Palestina, utan områdena var illegalt ockuperade av Transjordanien
            och sedermera av Jordanien och Egypten.
          </note>
          <note>
            När det gäller våldet, som Anders Österberg tog upp, är det givetvis
            förkastligt, från båda sidor. Men skillnaden här är att våldet
            inte är sanktio ­ nerat från den israeliska regeringens sida.
            Däremot är våldet ytterst sank ­ tionerat från den palestinska
            myndighetens sida. Man finansierar till och med terrorister som
            har mördat en jude. Då belönas familjen med extra medel, och terroristen
            belönas med medel under tiden i fängelset. Det är stor skillnad:
            Den palestinska myndigheten sanktionerar och underblåser antisemitism
            och terrorism. Och Sverige finansierar detta indirekt.
          </note>
          <note>
            (Applåder)
          </note>
          <note type="speaker">
            Anf. 125 ANDERS ÖSTERBERG (S) replik:
          </note>
          <note>
            Fru talman! Ya’alon, Lieberman och dessutom Bennett, som tidigare
            var Israels ekonomiminister, har sagt att de aldrig vill se en
            palestinsk stat. Delar Björn Söder den uppfattningen?
          </note>
          <note type="speaker">
            Anf. 126 BJÖRN SÖDER (SD) replik:
          </note>
          <note>
            Fru talman! Från Sverigedemokraternas sida vill vi se en tvåstatslösning.
            Det är det vi också förespråkar. Men man ska också komma ihåg
            att det redan finns en palestinsk stat; den heter Jordanien och
            finns på östra sidan om Jordanfloden. Där har man haft en stat
            sedan 20-talet. Den västra sidan skulle delas upp mellan judar
            och araber.
          </note>
          <note>
            Man hann inte så långt innan arabstaterna ville utplåna den judiska
            staten helt och hållet. Man ockuperade både Västbanken och Gaza,
            vilket man återigen försökte göra 1967 när man återigen anföll
            Israel för att utplåna staten och då Israel tog tillbaka dessa
            områden i ett försvarskrig.
          </note>
          <note>
            Jag anser därför inte att det är ockuperade områden.
          </note>
          <note type="speaker">
            Anf. 127 EMMA NOHRÉN (MP):
          </note>
          <note>
            Fru talman! Vi har hört väldigt mycket i denna kammare om hur
            världsläget ser ut. Det har varit många fina redovisningar och
            skildringar. Jag ska därför inte upprepa detta. Men vi kan konstatera
            att vi i dag har en situation där antalet konflikter ökar, där
            auktoritära och repressiva regimer får ökat inflytande, där ojämställdhet
            mellan män och kvinnor är ett allvarligt problem och där vi fortfarande
            har väldigt många människor som lever i djup fattigdom. I en sådan
            kontext är en aktiv och tydlig utrikespolitik någonting som verkligen
            kan göra skillnad. Där finns också biståndet, som är ett viktigt
            instrument för att bidra till den utrikespolitiska linjen.
          </note>
          <note>
            I den svenska debatten har det på sistone höjts röster för behovet
            av större humanitära satsningar. Med 65 miljoner människor på
            flykt runt om i världen, 140 miljoner i behov av humanitär hjälp
            och över 200 miljoner människor som har drabbats av naturkatastrofer
            på ett eller annat sätt är det inte förvånande att det behövs
            hjälp.
          </note>
          <note>
            Det talas ibland om att regeringen inte gör tillräckligt och
            inte prioriterar insatser där nöden är som störst. Men det är
            ett påstående som är fel i sak. Det är en märklig syn på vad nöd
            egentligen är. Sverige är den sjunde största givaren i världen
            av humanitärt bistånd. Med årets budget ökar vi det humanitära
            stödet med 1,3 miljarder. Dessa insatser räddar liv vid kriser
            och katastrofer världen över. Den linjen ska naturligtvis ligga
            fast. Men vi kan inte prioritera akutinsatser framför det långsiktiga
            utvecklingssamarbetet. Då kommer vi aldrig åt grundorsakerna till
            konflikter och fattigdom, och nöden botas inte på allvar. Det
            blir bara symtomlindring. Dessa saker måste följas åt – ett långsiktigt
            bistånd som stärker demokrati och mänskliga rättigheter och ett
            akut bistånd där det behövs.
          </note>
          <note>
            Fru talman! Mer än någonsin behöver vi ett bistånd som ett redskap
            för en långsiktig och hållbar utveckling, ett redskap för att
            främja stabila, fredliga och välmående samhällen. Därför har vi
            gjort särskilda satsningar på de utvecklingsutmaningar som utgör
            de mest allvarliga hindren för en sådan utveckling. Jag tänker
            på konfliktförebyggande, klimatet, demokrati och mänskliga rättigheter
            och en feministisk utrikespolitik.
          </note>
          <note>
            När det gäller det konfliktförebyggande arbetet ser vi att vi
            har en mycket orolig omvärld. Vi har fler konflikter än på länge,
            och konflikter är ett av de allvarligaste, om inte det allvarligaste,
            hindren för länders utveckling. Våldet i länder som Syrien, Jemen
            och Afghanistan har raderat decennier av ekonomisk, social och
            politisk utveckling.
          </note>
          <note>
            Vi har därför tagit fram flera geografiska och regionala strategier
            som stärker ansträngningarna för att förebygga väpnade konflikter.
            Vi har lan ­ serat en ny global strategi för hållbar fred som
            stärker bryggan mellan det humanitära biståndet och det långsiktiga
            utvecklingssamarbetet. Och vi ökar biståndet med ungefär 2 miljarder
            till de allra fattigaste länderna i år. Många av dessa länder
            befinner sig i en konflikt- eller postkonfliktsitua ­ tion.
          </note>
          <note>
            Vi ser också hur demokrati och respekt för de mänskliga rättigheterna
            eroderas på många håll. Utvecklingen går bakåt i över 60 länder
            sedan 2012. På många håll i världen har länder hamnat på det auktoritära
            styrets sluttande plan. Vi har därför höjt ambitionerna i arbetet
            med de mänskliga rättigheterna och ökar takten för att motverka
            den repressiva utvecklingen.
          </note>
          <note>
            Vi har lanserat en ny global strategi för mänskliga rättigheter,
            demokrati och rättsstatens principer. Vi har gett Sida i uppdrag
            att skapa ökat genomslag för demokratisk utveckling. Och vi satsar
            särskilt på SRHR, ett område där vi faktiskt avsätter 8 procent
            av biståndsbudgeten.
          </note>
          <note>
            Bistånd och utrikespolitik kompletterar varandra. När vi till
            exempel stöder länders demokratiska utveckling eller stärker den
            offentliga förvaltningen i länder som Ukraina får vi också bättre
            kapacitet att genomföra reformer för ett EU-närmande, som är en
            viktigt utrikespolitisk insats.
          </note>
          <note>
            Fru talman! Klimat och säkerhet går också hand i hand. Klimatet
            är en utvecklings- och fattigdomsfråga och faktiskt en av de allra
            viktigaste. Klimatförändringarna slår hårdast mot de mest sårbara
            i samhällena och mot de fattigaste ställena i världen. Om vi inte
            håller den globala temperaturökningen under 1,5 grader kommer
            mycket av den goda utveckling som faktiskt har skett att gå om
            intet.
          </note>
          <note>
            Ett förändrat klimat är också en av de största säkerhetsriskerna.
            Torka och översvämningar samt brist på vatten och livsmedel kan
            förstärka de risker som är grogrunden till att konflikter uppstår.
            Vi har tidigare inte varit tillräckligt duktiga på att ta in detta
            perspektiv i våra säkerhetspolitiska analyser. Men vi gör det
            nu, och vi måste göra det än mer i framtiden.
          </note>
          <note>
            Mot denna bakgrund är jag oerhört glad över regeringens ambitionshöjning
            inom klimat och bistånd och över det svenska ledarskapet i ett
            internationellt perspektiv, inte minst när det gäller stödet till
            Gröna fonden och till FN:s klimatfonder.
          </note>
          <note>
            Fru talman! Vi har i år antagit den största biståndsbudgeten
            någonsin i Sverige. Vi når upp till målet om 1 procent av bni,
            ett mål som få länder uppnår. Vi tillskjuter medel på flera viktiga
            områden. Det är vi mycket stolta över.
          </note>
          <note>
            I tider då vi talar om många konflikter ska vi komma ihåg att
            det har hänt mycket gott. År 2015 skrev 193 länder under Agenda
            2030. Det är en agenda för hållbar utveckling för hela världen,
            där man verkligen trycker på ömsesidigt beroende mellan olika
            frågor, från utbildning till klimat och miljö, till jämställdhet.
            Detta är världens chans. Aldrig tidigare har vi varit så överens
            om någonting. Här har det internationella samfundet varit fast
            beslutet, och där hoppas jag att vi ska fortsätta ha den ledartröja
            som vi har.
          </note>
          <note>
            (Applåder)
          </note>
          <note type="speaker">
            Anf. 128 LOTTA JOHNSSON FORNARVE (V):
          </note>
          <note>
            Fru talman! Det har nu gått 43 år sedan Marockos illegala ockupation
            av Västsahara inleddes utan att frågan har fått en lösning. Det
            är en ockupation som strider mot FN:s och den internationella
            domstolens beslut, som betecknar ockupationen som rättsvidrig.
          </note>
          <note>
            Sverige har nu suttit i FN:s säkerhetsråd i drygt ett år, och
            det är hög tid att lägga in en högre växel när det gäller Västsaharafrågan,
            så att den utlovade folkomröstningen om Västsaharas självständighet
            snarast kommer till stånd. Det är en folkomröstning som Marocko
            och Västsaharas legala representant Polisario har förhandlat fram
            och undertecknat och som skulle ha genomförts redan 1992 men som
            ännu inte har ägt rum på grund av Marockos systematiska förhalningstaktik
            och sabotage.
          </note>
          <note>
            Det är självklart ett stort misslyckande för säkerhetsrådet och
            har all ­ varligt skadat rådets trovärdighet och stärkt Marockos
            ställning. FN:s sä ­ kerhetsråd borde, för att återta kontrollen
            och skyndsamt få fart på pro ­ cessen, fastställa ett datum för
            folkomröstningen. Det finns ingen annan acceptabel lösning på
            konflikten.
          </note>
          <note>
            FN-styrkan Minurso, som är satt att övervaka processen i Västsahara,
            är den enda fredsbevarande styrka i världen som inte har mandat
            att övervaka de mänskliga rättigheterna. Det är orimligt att västsaharierna
            lämnas helt skyddslösa. Verkligheten för västsaharierna i det
            ockuperade området präglas av förtryck och systematiska brott
            mot de mänskliga rättigheterna. Sverige måste därför fortsätta
            att trycka på för att ge Minurso ett utökat mandat.
          </note>
          <note>
            En majoritet av den västsahariska befolkningen lever sedan årtionden
            i flyktingläger i Algeriet i Saharas öken under mycket svåra förhållanden.
            En fjärdedel av barnen under fem år lider av kronisk felnäring,
            och många kvinnor drabbas av järnbrist. Maten som förmedlas av
            World Food Programme är otillräcklig och anpassad för akuta katastrofsituationer,
            inte för att utgöra den enda näringskällan under en längre tid.
            Jag förväntar mig att det svenska biståndet till flyktinglägren
            snarast höjs.
          </note>
          <note>
            Det är också viktigt att Sverige tar ett tydligt avstånd från
            Marockos plundring av Västsaharas naturtillgångar. Det är en plundring
            som är oerhört lönsam för Marocko och som bidrar till att stärka
            ockupationen. Det är därför glädjande att EU:s toppjurister nyligen
            gjorde ett utlåtande som klargjorde att EU:s fiskeavtal med Marocko
            är olagligt, eftersom det ockuperade Västsaharas vatten ingår.
            Jag utgår därför från att Sverige kommer att rösta nej till ett
            fiskeavtal mellan EU och Marocko som inkluderar Västsahara.
          </note>
          <note>
            Jag förväntar mig också att Sverige respekterar EU-domstolens
            beslut från december 2016. I domen fastslås att Marocko inte har
            rätt till Västsaharas naturresurser. Det betyder att inga EU-länder
            eller institutioner i dessa länder har rätt att teckna avtal med
            Marocko om västsahariska produkter så länge Västsaharas folk inte
            har gett sitt samtycke via sin legitima representant Polisario.
            Efter år av plundring av Västsahara är det nu dags att respektera
            internationell rätt.
          </note>
          <note>
            Det är därför viktigt att regeringen utfärdar en rekommendation
            till det svenska näringslivet utifrån de skyldigheter som följer
            av FN:s vägledande principer för företag och mänskliga rättigheter
            att inte verka i det ockuperade Västsahara eller handla med produkter
            från det ockuperade området. Det västsahariska folket förväntar
            sig också att Sveriges regering kommer att erkänna den demokratiska
            sahariska republiken Västsahara, i linje med riksdagens beslut
            från 2012.
          </note>
          <note>
            Jag vet att min kollega Yasmine Posio Nilsson talade om Turkiet
            och kurdernas kamp. Jag vill bara understryka vikten av att Sverige
            står upp för kurdernas självklara rättigheter i Irak, Iran, Syrien
            och Turkiet. I dag är det särskilt viktigt att Sverige agerar
            med kraft för att få slut på Turkiets illegala angrepp på den
            kurddominerade regionen Afrin i Syrien. Det är ett angrepp som
            klart strider mot folkrätten.
          </note>
          <note>
            Fru talman! Slutligen vill jag säga några ord om Kina. Kina är
            alltjämt en hårdför diktatur som systematiskt kränker en lång
            rad fundamentala mänskliga rättigheter, som yttrandefrihet, föreni
            ngsfrihet och reli ­ gions ‑ och organisationsfrihet. Ett tydligt
            exempel är fängslandet av den svenska medborgaren och förläggaren
            Gui Minhai. Det är bra att utrikes ­ minister Wallström har agerat
            kraftfullt, fördömt fängslandet och krävt hans omedelbara frigivande.
          </note>
          <note>
            Jag är övertygad om att Sverige kommer att fortsätta på samma
            linje och inte lyssna på de kinesiska hoten. Det är dock viktigt
            att Sverige i varje form av kontakt med Kina tar upp de omfattande
            och grova brotten mot yttrande- och tryckfriheten samt kräver
            ett stopp för användandet av dödsstraff.
          </note>
          <note>
            Kina är i dag även världens näst största marknad för organtransplanta
            ­ tioner. Organhandeln är en lukrativ bransch. De första uppgifterna
            om organstöld från samvetsfångar i Kina kom 2006. Efter massiv
            kritik från omvärlden hävdar regimen att organstöld inte längre
            pågår, men enligt flera experter på området fortgår den. Framför
            allt drabbar den landets förtryckta minoriteter och falungongutövare.
          </note>
          <note>
            Sverige bör verka för att en internationell utredning tillsätts
            med anledning av rapporterna om organstöld i Kina. Regeringen
            bör också verka för att göra det straffbart för svenska medborgare
            att handla med organ även utanför Sveriges gränser.
          </note>
          <note type="speaker">
            Anf. 129 FREDRIK MALM (L):
          </note>
          <note>
            Fru talman! ” Om vi inte klär oss i röda tröjor och går på det
            lokala socialistpartiets möten så kan vi glömma all eventuell
            hjälp i form av matpaket eller annat.” Så säger en kvinna i Venezuela
            till Expressens reporter.
          </note>
          <note>
            En annan kvinna håller sin tvåårige son i famnen. ” Jag har ingen
            mat att ge honom. På sjukhuset säger de att han är undernärd och
            behöver medicin, men hur ska jag betala den? ”, säger hon. Medicinen
            finns inte en s att tillgå.
          </note>
          <note>
            Det är fasansfullt att se detta lidande i Venezuela. Det saknas
            mat, våldsnivån är skyhög och förtrycket blir allt hårdare. Människor
            flyr i hundratusental, framför allt till Colombia men även till
            andra grannländer. Venezuela är i dag en utblottad socialistdiktatur,
            och landet närmar sig ohjälpligt stupet. Colombias finansminister
            varnade häromveckan omvärlden för att Venezuela närmar sig total
            statskollaps.
          </note>
          <note>
            Sverige måste nu växla upp Latinamerikapolitiken och ta initiativ
            i FN. Varför ska vi sitta i FN:s säkerhetsråd om vi inte gör allt
            för att hindra ännu en statskollaps? Sverige måste fördöma förtrycket
            i Venezuela, agera för skärpta sanktioner och stödja den demokratiska
            oppositionen i landet.
          </note>
          <note>
            När vi nu också sluter samarbetsavtal med Kuba måste vi förstå
            att Kuba och Venezuela är koordinerade från början. Det betyder
            att man om man vill göra insatser för demokratisering också måste
            koordinera de insatserna. Venezuela och Kuba är i dag ett så att
            säga gemensamt problemkomplex för omvärlden. Det är väldigt viktigt
            att den svenska regeringen förstår det och använder de kontaktytor
            man har gentemot Havanna för att mana Kuba till konstruktiv handling
            vad gäller Venezuela.
          </note>
          <note>
            Fru talman! Sedan ett antal veckor tillbaka attackerar Turkiet
            den kurdiska kantonen Afrin i nordvästra Syrien. Turkisk militär
            samarbetar med jihadistiska grupper för att slå sönder ett kurdiskt
            självstyre. I tiotusentals moskéer i Turkiet hetsar man till krig
            och uttalar fatwor mot kurderna i Afrin.
          </note>
          <note>
            Personer som kritiserar Erdoğan och hans krig fängslas. Tidningar
            stängs. Tusentals offentliganställda får sparken av politiska
            skäl. Ledaren för det prokurdiska partiet HDP, Selahattin Demirtaş
            , sitter fängslad. Enligt turkiska myndigheter – detta är de siffror
            de turkiska myndigheterna själva medger – har 449 personer gripits
            för att de har gjort inlägg på sociala medier mot kriget i Afrin.
          </note>
          <note>
            Utrikesministern sa sig här vara djupt oroad över utvecklingen,
            och regeringen säger detsamma i utrikesdeklarationen. Sedan lägger
            man dock till att EU inte bör stänga dörren till medlemskap. Det
            är minst sagt märkligt, fru talman, att den rödgröna regeringens
            reflexmässiga reaktion när Turkiet utvecklas till en islamistisk
            diktatur är att landet måste kunna bli medlem i EU.
          </note>
          <note>
            Utrikesministern sa i ett replikskifte tidigare i debatten –
            med Vänsterpartiet, tror jag att det var – att man inte får glömma
            att Turkiet har tagit emot 3 miljoner flyktingar från Syrien.
            Nej, det är mycket riktigt, men vad utrikesministern glömde att
            nämna i det replikskiftet är att Afrin ju har tagit emot hundratusentals
            flyktingar – en långt mycket större andel än Turkiet, som dessutom
            har stabila institutioner som kan hantera flyktingströmmen.
          </note>
          <note>
            Turkiets krig i Afrin riskerar nu att skapa nya flyktingströmmar
            och trigga ny instabilitet i Syrien. Sverige måste givetvis protestera
            tydligare mot detta illegala angrepp än man gjort.
          </note>
          <note>
            Fru talman! När Islamiska staten sommaren 2014 vällde in i delar
            av Syrien och Irak försvarade kurderna sina områden heroiskt.
            Det gjordes med lätta vapen, mot Islamiska staten som hade tunga
            vapen till sitt förfogande. Kurderna fick hjälp av USA och andra
            länder i koalitionen, men nu när Islamiska staten snart är helt
            besegrad vänder omvärlden återigen kurderna ryggen. Det är ett
            historiskt svek, och vi har tyvärr även sett det många gånger
            tidigare.
          </note>
          <note>
            I stället tycks den rödgröna regeringen anse att det största
            bekymret i världen är staten Israel. Gång på gång fördömer den
            svenska regeringen ensidigt Israel. Samtidigt har Sverige en i
            det närmaste totalt okritisk hållning till Mahmud Abbas och det
            palestinska, djupt korrupta och odemokratiska, ledarskapet. Man
            plöjer in nya biståndsmiljoner i denna maktapparat.
          </note>
          <note>
            Förhoppningsvis, fru talman, får vi en ny regering i höst som
            kan återupprätta förtroendefulla relationer mellan Sverige och
            Israel. Jag tror att det är väldigt viktigt för att kunna påverka
            utvecklingen i regionen, och det är också till gagn för palestinierna
            om Sverige kan påverka Israel.
          </note>
          <note>
            Fru talman! Avslutningsvis finns det en rad stora utmaningar
            i världen. Det är omöjligt att gå igenom dem alla på den korta
            talartid jag har till mitt förfogande, men det blir väldigt svårt
            för Sverige och Europa att klara av utmaningarna utan ett fördjupat
            EU-samarbete.
          </note>
          <note type="speaker">
            Anf. 130 LOTTA JOHNSSON FORNARVE (V) replik:
          </note>
          <note>
            Fru talman! Jag håller med Fredrik Malm i mycket av det han säger
            om kritiken mot Turkiet, Turkiets övergrepp mot den inhemska befolkningen
            och Turkiets angrepp på kurderna i Afrin. Det är verkligen horribelt
            och ett stort brott mot folkrätten.
          </note>
          <note>
            Men jag måste passa på att fråga, apropå detta förfärliga Turkiet
            som du målar upp: Hur kan det komma sig att Folkpartiet, eller
            Liberalerna, så gärna vill gå in i en allians – Nato – där Turkiet
            också är medlem?
          </note>
          <note type="speaker">
            Anf. 131 FREDRIK MALM (L) replik:
          </note>
          <note>
            Fru talman! För att svara rakt på frågan tycker jag att det är
            mycket bekymmersamt att Turkiet är Natomedlem i dag. Samtidigt
            finns det väl en del geopolitiska värden i att Turkiet inte allierar
            sig ännu mer med Ryssland och Iran.
          </note>
          <note>
            Problemet för Sveriges del, i vår utrikes- och säkerhetspolitik,
            är vårt närområde. När vi ser det ryska agerandet och risken för
            instabilitet, inte minst vad gäller Baltikum och Östersjöregionen,
            är det viktigt för den svenska försvarsförmågan och för våra möjligheter
            att skydda vårt land att vi har ett militärt samarbete med andra
            länder.
          </note>
          <note>
            Vi vet av ganska lång historisk erfarenhet att ett destruktivt
            Ryssland innebär rätt stora bekymmer för oss. För oss i Liberalerna
            är det väldigt viktigt att vi ska kunna bli medlem i Nato och
            kunna samarbeta med Nato. Det betyder inte att vi på något sätt
            är milda i vår kritik mot övergreppen i Turkiet.
          </note>
          <note type="speaker">
            Anf. 132 LOTTA JOHNSSON FORNARVE (V) replik:
          </note>
          <note>
            Fru talman! Det är glädjande att Fredrik Malm ser att det är
            problematiskt att Turkiet ingår i Nato.
          </note>
          <note>
            Nu är det dock inte bara Turkiet som ingår i Nato. Även flera
            andra medlemsländer, till exempel Ungern och Polen, har tagit
            flera steg bort från demokratins väg.
          </note>
          <note>
            Nato leds också av en president, Donald Trump, som är minst sagt
            oberäknelig. Jag skulle vara väldigt orolig för att gå med i en
            sådan allians.
          </note>
          <note>
            När det gäller vårt närområde är det snarare så att ett svenskt
            medlemskap i Nato skulle uppfattas av Ryssland som ytterligare
            ett hot. Om Sverige skulle gå med i Nato skulle detta i stället
            bidra till att skapa ett mer osäkert närområde. Det är däremot
            otroligt viktigt att vi försvarar vår alliansfrihet och står upp
            för fred och nedrustning i vårt närområde och i omvärlden.
          </note>
          <note type="speaker">
            Anf. 133 FREDRIK MALM (L) replik:
          </note>
          <note>
            Fru talman! Vänsterpartiet stred under ett halvt århundrade för
            att Sverige snarare skulle vara medlem i östblocket och Warszawapakten,
            så det blir nästan parodiskt när dessa frågor tas upp.
          </note>
          <note>
            Det är klart att det är väldigt viktigt att vi har en utrikes-
            och säkerhetspolitik som långsiktigt garanterar vårt demokratiska
            system i Sverige och som bidrar till stabilitet i vårt närområde.
            Det är ytterst viktigt att vi kan göra detta.
          </note>
          <note>
            Man kan ha olika syn på utvecklingen i Ryssland och på våra utrikes-
            och säkerhetspolitiska vägval, men för Liberalernas och flera
            andra riksdagspartiers del är samarbete med Nato väldigt viktigt
            för att långsiktigt kunna garantera Sveriges fred, säkerhet och
            stabilitet.
          </note>
          <note type="speaker">
            Anf. 134 OLLE THORELL (S):
          </note>
          <note>
            Fru talman! Världen är värre än den någon sin har varit, och
            världen är samtidigt bättre än den någonsin har varit. Båda bilderna
            stämmer.
          </note>
          <note>
            I den föränderliga värld som vi lever i gör Sverige verkligen
            skillnad. Kriser tvärs över världen orsakar ett oerhört mänskligt
            lidande. Kriget i Syrien har sänt miljontals människor på flykt,
            dödat hundratusentals och skapat sår som kommer att ta decennier
            att läka. Daishs hänsynslösa terror har slagit blint mot oskyldiga.
          </note>
          <note>
            På gränsen mellan Burma och Bangladesh utspelar sig nu scener
            av ofattbart lidande. Massgravar vittnar om brott mot mänskligheten.
            Sexuellt våld har använts som massförstörelsevapen när uppemot
            700 000 rohingy ­ er har fördrivits från sina hem.
          </note>
          <note>
            Kärnvapenhotet är ständigt närvarande på Koreahalvön. Rysslands
            annektering av Krim visar hur säkerhetsläget kraftigt har försämrats.
            Palestinakonflikten är långt från en lösning, och Kinas växande
            ekonomiska makt åtföljs inte av demokratisk utveckling.
          </note>
          <note>
            Gemensamma lösningar krävs för globala hot. Ändå växer nationalism,
            intolerans och populism över hela klotet. Donald Trump, Duterte,
            Le Pen, Fremskrittspartiet, Gyllene gryning, Sverigedemokraterna,
            Jobbik och Erdoğan – alla är förstås olika, men de har gemensamt
            att de spelar på folks rädsla och fokuserar på nationalism och
            populism i stället för internationalism och samarbete. Världen
            är värre än någonsin.
          </note>
          <note>
            Samtidigt är världen också bättre än någonsin. Hunger, fattigdom
            och analfabetism minskar snabbare än någon gång i historien. Världens
            länder har enats om hållbarhetsmålen i Agenda 2030, och Parisavtalet
            är en stor framgång.
          </note>
          <note>
            Millenniemålet om att halvera fattigdomen före år 2015 nåddes
            med råge, och nu är vår generation den första i världshistorien
            som har möjlighet att helt utradera den extrema fattigdomen.
          </note>
          <note>
            Dessa framsteg är fakta, men de möts av vantro. Pessimismen ökar,
            påeldad av populister, och tron på att världen går att förändra
            minskar. En undersökning i USA visar att antalet som tror på astrologi,
            spöken och reinkarnation är större än antalet som tror på att
            dessa framsteg är sanna.
          </note>
          <note>
            Vad gör då Sverige? Vi står upp för våra värderingar om folkrätt,
            allas lika värde, jämställdhet och jämlikhet.
          </note>
          <note>
            Vi har en feministisk utrikespolitik där vi fokuserar vårt arbete
            på att främja kvinnors och flickors rättigheter och på att se
            till att kvinnor tillåts att ta plats runt de bord där beslut
            fattas, där fredsavtal förhandlas och där ekonomiska resurser
            fördelas.
          </note>
          <note>
            Vi driver FN-resolutionerna 1325 och 1820 om sexuellt våld i
            konflikter och kvinnors roll i fredsprocesser.
          </note>
          <note>
            EU är vår viktigaste arena, men när vi nu också är medlem i FN:s
            säkerhetsråd kan vi påverka ännu mer. De fem permanenta medlemmarna
            har förstås störst makt, men Sverige är ändå aktivt drivande och
            har inflytande. Vi driver konsekvent och målinriktat på i frågor
            som rör folkrätt, konfliktförebyggande och kvinnors rättigheter.
            Vi leder rådets arbetsgrupp för barn i väpnade konflikter. Frågan
            om humanitärt tillträde driver vi också hårt.
          </note>
          <note>
            Vi är en stor biståndsgivare, vilket ger oss stort inflytande.
            När Trump ­ administrationen drar tillbaka allt amerikanskt stöd
            till dem som ägnar sig åt arbete med SRHR kliver Sverige fram
            och tar ansvar. Sverige är också ett av de 122 länder som har
            ställt sig bakom det globala förbudet mot kärnvapen.
          </note>
          <note>
            Fru talman! Feministisk utrikespolitik handlar inte bara om hård
            eller mjuk makt utan snarare om smart makt och om att uppnå resultat.
            Militära insatser, ekonomiska sanktioner och andra åtgärder kan
            dock behövas för att skapa fred och säkerhet, och vi samarbetar
            gärna med andra länder, FN, EU och Nato i militära insatser för
            att trygga fred och bekämpa terrorism. Vi har militär trupp i
            Mali, Afghanistan och Irak.
          </note>
          <note>
            Men det är inte bara soldater som gör en insats för Sverige och
            FN. Kriminalvårdare, poliser och andra experter representerar
            FN och Sverige på ett fantastiskt sätt, ofta under mycket svåra
            och ibland farliga förhållanden.
          </note>
          <note>
            En sådan person var Zaida Catalán , som miste livet under uppdrag
            för FN i Demokratiska republiken Kongo . Detta är en fruktansvärt
            tragisk händelse. Jag vet att regeringen och UD gör allt de kan
            för att bringa klarhet i vad som hände, för att förhindra att
            det händer igen och för att ställa ansvariga till svars.
          </note>
          <note>
            Oavsett om det gäller regimer som kemvapenbombar sin egen befolkning,
            mördare som ger sig på FN-experter eller militär som ägnar sig
            åt etnisk rensning ska och kommer Sverige att finnas där för att
            stå upp för folkrätten och mänskliga rättigheter och för att utkräva
            ansvar för de övergrepp som har begåtts.
          </note>
          <note>
            Sammanfattningsvis, fru talman: Världen är värre än någonsin
            och samtidigt bättre än någonsin. Sverige gör skillnad i världen.
            Hur framtiden ser ut vet ingen, men jag vet en sak: Om vi låter
            domedagsprofeter, intole ­ rans och rädsla ta över går vi en mörkare
            framtid till mötes.
          </note>
          <note>
            Men om vi i stället lyfter blicken, står upp för tolerans och
            vägrar att ge upp kampen för mänskliga rättigheter och ett värdigt
            liv för alla, oavsett var i världen de finns, går vi en ljusare
            framtid till mötes. Valet är vårt.
          </note>
          <note>
            (Applåder)
          </note>
          <note type="speaker">
            Anf. 135 BJÖRN SÖDER (SD) replik:
          </note>
          <note>
            Fru talman! En kärnvapenfri värld tror jag att vi alla önskar
            oss, och det är såklart något vi ska sträva efter. Men på vilket
            sätt kommer kärnvapenavtalet, som regeringen nu undertecknat men
            vi dock inte har ratificerat än, att leda till en kärnvapenfri
            värld när inga stater som innehar kärnvapen undertecknar avtalet?
            På vilket sätt kommer det att leda till en kärnvapenfri värld?
          </note>
          <note type="speaker">
            Anf. 136 OLLE THORELL (S) replik:
          </note>
          <note>
            Fru talman! Det korta svaret är att det etablerar normer som
            stigmatiserar och på sikt minskar användning och innehav av kärnvapen
            och att de till slut kommer att försvinna. Det är visionen, och
            vi har visioner.
          </note>
          <note>
            Vi fattar inga beslut genom att bara knäppa händerna och se hur
            det blir. Vi har tillsatt en utredning som ska titta på alla konsekvenser
            av att skriva under avtalet. Det är klart att vi står bakom en
            kärnvapenfri värld, men vi ska utreda konsekvenserna av avtalet.
            Frågan kommer upp igen när utredningen är klar. Då kan vi ha en
            längre diskussion om för- och nackdelar med detta.
          </note>
          <note>
            Det är märkligt att Björn Söder kritiserar oss för att hamna
            i galen tunna gällande kärnvapenförbudet, när han driver en extremistisk
            hållning och inte ser att Israel ockuperar Palestina och tycker
            att vi ska flytta vår ambassad till Jerusalem. Det är minsann
            exempel på ogenomtänkta beslut utan vidare analys.
          </note>
          <note type="speaker">
            Anf. 137 BJÖRN SÖDER (SD) replik:
          </note>
          <note>
            Fru talman! Olle Thor ell säger att avtalet ska stigmatisera
            kärnvapen, och jag hoppas innerligt att kärnvapen är stigmatiserade
            i de flestas ögon. Men på vilket sätt fick jag aldrig något riktigt
            svar på.
          </note>
          <note>
            Fru talman! Olle Thorell säger att avtalet kommer att leda till
            att kärnvapnen försvinner. Men om nu de stater som har kärnvapen
            vägrar att skriva på avtalet, inte bryr sig om avtalet, kommer
            inte avtalet att leda någon vart.
          </note>
          <note>
            Det är fullständigt naivt att tro att man ska bli av med kärnvapen
            genom ett sådant här dokument. Tvärtom kan det sätta käppar i
            hjulet för vad som händer hos oss säkerhetspolitiskt i framtiden.
            Varför ska vi då skriva på ett sådant avtal som kanske förhindrar
            undsättning av stater som kan hjälpa oss i en kommande krissituation?
            Globalt sett kommer det inte att leda någonstans? Något annat
            är fullständigt naivt att tro. Dessutom riskerar det NPT-avtalet.
          </note>
          <note type="speaker">
            Anf. 138 OLLE THORELL (S) replik:
          </note>
          <note>
            Fru talman! Det är precis sådana konsekvenser som utredningen
            tittar på. Sedan får vi se vad den kommer fram till.
          </note>
          <note>
            När det gäller stigmatisering och att få bort vapenslag finns
            det exempel på hur det har lyckats, till exempel när det gäller
            personminor. Det var inte alla innehavare av personminor som skrev
            under det avtalet, men det har stigmatiserat detta vapenslag.
            Nu ser vi hur personminorna minskar i antal år för år.
          </note>
          <note>
            På samma vis är det med kemiska och biologiska vapen och med
            klustervapen. När vi diskuterade dessa stod jag i talarstolen
            mitt emot och Carl Bildt i den talarstol som jag nu står i, och
            han använde precis samma argument, att det inte spelar någon roll
            om inte de stora innehavarna skriver under. Men där ser vi också
            hur normer bildas och hur stigmatisering av vapenslag blir starkare.
          </note>
          <note>
            Varför ska vi inte förbjuda det värsta vapenslaget av dem alla
            när vi har förbjudit personminor, biologiska och kemiska vapen
            samt klustervapen?
          </note>
          <note type="speaker">
            Anf. 139 FREDRIK MALM (L) replik:
          </note>
          <note>
            Fru talman! Jag lyssnade till Olle Thorells anförande där han,
            som socialdemokrater alltid gör, slår sig för bröstet och säger:
            Vi för en feministisk utrikespolitik. Sedan lägger man till: Vi
            är väldigt engagerade i FN:s säkerhetsråd.
          </note>
          <note>
            Låt oss då ta det kanske mest framträdande exemplet på när Sverige
            skulle ha agerat i FN:s säkerhetsråd. Det var för två månader
            sedan.
          </note>
          <note>
            Strax före nyår bröt enorma protester ut i Iran. Det var 20 människor
            som dödades, tror jag, under loppet av bara några dagar. Människor
            stod med sina slöjor upphängda på pinnar. De ville ha feminism.
            Vad gjorde Sverige då? Då sa Sverige: Vi vill absolut inte att
            den här frågan diskuteras i säkerhetsrådet. Sverige använde sin
            plats i säkerhetsrådet för att försöka stoppa att frågan om möjligheter
            till jämställdhet i Iran skulle föras upp på säkerhetsrådets dagordning.
            Varför gjorde Sverige det?
          </note>
          <note type="speaker">
            Anf. 140 OLLE THORELL (S) replik:
          </note>
          <note>
            Fru talman! Tack, Fredrik Malm, för möjligheten att tillsammans
            med dig få instämma i, förstås, fördömandet av de övergrepp som
            pågår i Iran mot mänskliga rättigheter, kvinnors rättigheter,
            av summariska avrättning ­ ar och ett domstolsväsen som inte fungerar
            på ett humant och rättssäkert sätt! Det råder ingen tvekan om
            att Sverige fördömer brott mot mänskliga rättigheter och kvinnors
            rättigheter.
          </note>
          <note>
            Gällande det beslut som fattades inför det möte som skulle handla
            om detta i säkerhetsrådet har jag tyvärr inget svar. Jag vet faktiskt
            inte vilka resonemang som låg bakom detta. Men jag är bergsäker
            på att vi delar uppfattningen att vi vill bli av med de brott
            mot mänskliga rättigheter som sker i Iran, oavsett vilket parti
            vi representerar.
          </note>
          <note type="speaker">
            Anf. 141 FREDRIK MALM (L) replik:
          </note>
          <note>
            Fru talman! Det märkliga är att Sverige för en stor kampanj för
            att bli invalt i FN:s säkerhetsråd, men när man väl sitter där
            använder man platsen till att försöka stoppa andra länders arbete
            för att föra upp frågor på dagordningen som handlar om jämställdhet
            och feminism. Det blir jättemärkligt.
          </note>
          <note>
            Sverige har blivit en bromskloss. Det var USA som krävde det
            här mötet. Donald Trump framstår som mer progressivt för jämställdhet
            i Iran än Margot Wallström.
          </note>
          <note>
            Det är obegripligt hur Sverige kan använda platsen i FN:s säkerhetsråd
            för att stoppa att ta upp det brutala övervåldet mot befolkningen
            i Iran på dagordningen. Det övergår närmast mitt förstånd.
          </note>
          <note>
            Jag har svårt att koppla detta till något annat än att Sverige
            ett år tidigare var i Iran och snarast bekräftade den könsapartheid
            som finns i landet genom att paradera med slöjor och upprätta
            dessa väldigt goda förbindelser med regimen.
          </note>
          <note type="speaker">
            Anf. 142 OLLE THORELL (S) replik:
          </note>
          <note>
            Fru talman! Jag tycker att de stora växlar som Fredrik Malm drar
            på den här frågan faller på sin egen orimlighet. Givetvis är Margot
            Wallström mer progressiv än Donald Trump när det gäller att föra
            fram kvinnors rättigheter. Att man ens ska behöva säga det är
            ju lite fånigt.
          </note>
          <note>
            Återigen: Jag har inget svar på frågan gällande beslutet inför
            mötet i FN:s säkerhetsråd. Jag uppmanar Fredrik Malm att ställa
            en skriftlig fråga till utrikesministern. Då är jag helt säker
            på att han kommer han att få ett fullödigt svar på den.
          </note>
          <note>
            Jag vill ta tillfället i akt att återigen säga att vi givetvis
            använder vår plats i säkerhetsrådet för att inte minst driva frågan
            om kvinnors rättigheter över hela jorden, också i Iran.
          </note>
          <note type="speaker">
            Anf. 143 MARGARETA CEDERFELT (M):
          </note>
          <note>
            Fru talman! Mycket har sagts här i dag. Det är bra, för tystnaden
            är det största hotet mot fred, frihet och mänskliga rättigheter.
            När debatten tystnar, när medierna och den allmänna diskussionen
            tystnar råder det kris. Då glöms frågorna bort. Därför kommer
            jag i mitt anförande att beröra några av de områden som inte har
            debatterats här i dag.
          </note>
          <note>
            När det gäller Ukraina har mycket sagts. Den ryska aggressionen
            måste naturligtvis upphöra. Och jag vill här beröra OSSE.
          </note>
          <note>
            OSSE har en observatörsstyrka på plats, och det är mycket bra.
            Den har faktiskt bidragit till att minska den ryska aggressionen.
            Därför har Ukraina anhållit om att få utöka observatörsstyrkan.
            Ukraina har också bett om att observatörsstyrkan inte bara ska
            få observera i det ockuperade området utan också på gränsen till
            Ryssland. Detta vill naturligtvis inte Ryssland. Men jag önskar
            verkligen att Sverige kan ställa sig på rätt sida här och i OSSE:s
            församling driva frågan om att OSSE:s observatörer ska få finnas
            på plats där Ukraina önskar. Det är ett väldigt handfast och bra
            sätt att minska den ryska aggressionen.
          </note>
          <note>
            Så sent som i går uttalade presidenten i OSSE:s parlamentariska
            församling att församlingen kommer att arbeta på alla sätt som
            står till buds för att minska den ryska aggressionen, bland annat
            genom att erbjuda medling på parlamentarisk nivå.
          </note>
          <note>
            Ryssland visar inte bara sin aggression mot Ukraina utan också
            mot Georgien. Sydossetien och Abchazien är två exempel där Ryssland
            agerar. Sverige måste agera också i FN:s säkerhetsråd när det
            handlar om den ryska aggressionen mot Georgien.
          </note>
          <note>
            Fru talman! När det är val i Ryssland den 18 mars kommer OSSE:s
            parlamentariska församling förstås att finnas på plats och observera
            valet. Sverige har tilldelats tio observatörsplatser. Tidigare
            har vi alltid skickat maximalt antal observatörer, men i år skickar
            den svenska OSSE-delega ­ tionen fem parlamentariker. Det beror
            inte på att vi inte kan skicka fler utan på att det är svårt för
            övriga i delegationen att få tid till detta. Normalt brukar talmanskvoten
            bidra.
          </note>
          <note>
            Fru talman! I år, för första gången, skickar Sverige inte en
            full observatörsstyrka. Men det finns möjlighet för den socialdemokratiska
            majoriteten att ändra sig, för sista anmälningsdatum är på fredag.
            Se nu till att bemanna OSSE-delegationens observatörsstyrka, för
            det är ett handfast och bra sätt att arbeta för demokrati och
            för att se till att lagar och internationella överenskommelser
            följs.
          </note>
          <note>
            Låt mig beröra ett område som vi inte har diskuterat i dag. Den
            kinesiska kommunistiska regimen agerar på ett sätt som är icke-demokratiskt.
            Tibet är ett land som har drabbats osedvanligt hårt av den kinesiska
            regimens attacker. Vi vet alla vad som har hänt i Tibet. Kloster
            har fått stänga, och 98 procent av Tibets kloster har förstörts
            genom den kinesiska kommunistiska regimens attacker. Fler än 150
            munkar och nunnor har bränt sig till döds.
          </note>
          <note>
            Tibet har något som Kina är mycket intresserat av, nämligen mineraler.
            Här bryter Kina bland annat litium och titan. Detta återfinns
            sedan i kinesisktillverkade telefoner och datorer.
          </note>
          <note>
            Utöver det mänskliga perspektivet vill jag därför lyfta upp miljöfrågan.
            Tibet är en stor vattenreservoar för grannländerna. Vad kommer
            att hända när vattnet i Tibet är ännu smutsigare än i dag eller
            inte längre rinner?
          </note>
          <note>
            Kinas agerande för att tysta kritiker har sträckt sig ända till
            Sveriges riksdag. Svenska riksdagsledamöter har kontaktats av
            Kinas ambassad för att tystas. Detta är ett tecken på att det
            dags för omvärlden att tydligt ta avstånd från Kinas agerande.
          </note>
          <note>
            Slutligen: Det är lätt att bli pessimistisk, men som har sagts
            här tidigare har aldrig så många människor kunnat äta sig mätta
            och så många barn kunnat gå till skolan och lära sig läsa och
            skriva som nu. Det finns en bra och positiv utveckling i omvärlden,
            och den måste vi stärka.
          </note>
          <note>
            (Applåder)
          </note>
          <note type="speaker">
            Anf. 144 HÅKAN SVENNELING (V):
          </note>
          <note>
            Fru talman! Jag vill i den utrikespolitiska debatten lyfta in
            handelsfrågor och deras relation till demokrati och diktatur.
            Vårt parti tycker nämligen att handelspolitiken är en del av utrikespolitiken.
          </note>
          <note>
            För två och ett halvt år sedan presenterade regeringen sin exportstrategi.
            Det var en strategi som framför allt tog sikte på Asien och Mellan
            ­ östern. Det var där man ansåg att företag hade svårast att komma
            in på marknader och navigera rätt samtidigt som man förutspådde
            att det var i dessa länder tillväxten skulle bli högst de kommande
            åren.
          </note>
          <note>
            Samtidigt lanserade man en politik för global utveckling, PGU,
            i syfte att peka på företagens ansvar för en hållbar utveckling
            i världen.
          </note>
          <note>
            Ett av länderna som pekades ut av regeringen var Iran, en skendemokrati
            som i praktiken är en religiös diktatur. Men eftersom Iran hade
            undertecknat kärnvapenavtalet för att nedrusta sitt kärnvapenprogram
            såg regeringen nu en god chans för svenska företag att göra affärer.
          </note>
          <note>
            I februari förra året sände regeringen en stor företagsdelegation
            under statsminister Löfvens och handelsminister Lindes ledning
            till Iran – detta trots omfattade kritik mot Irans övergrepp mot
            mänskliga rättigheter, inte minst rätten att organisera sig fackligt.
            Många är de fackliga ledare som har avrättats av den hårdföra
            diktaturen.
          </note>
          <note>
            Så sent som i januari visade sig att de religiösa ledarna inte
            lyssnar på folket när de blodigt och brutalt slog ned ett landsomfattande
            uppror för demokrati och yttrandefrihet.
          </note>
          <note>
            Omvärldens och särskilt Sveriges ord ekar därför tomma när de
            kritise ­ rar Iran, till exempel när det gäller den dödsdömda
            KI-forskaren Ahmad ­ reza Djalali. Han har uppehållstillstånd
            i Sverige men greps under förra året i Iran och har nu dömts till
            döden. Då räcker inte några bildmässiga demonstrationer vid statsbesök.
            Det räddar inga liv på dem som kämpar för sin frihet.
          </note>
          <note>
            Ett annat land som regeringen har pekat ut är önationen Filippinerna.
            Nyligen öppnade Sverige en ambassad, och näringsminister Mikael
            Damberg var där och klippte bandet. Samtidigt öppnade vapentillverkaren
            Saab ett kontor i samma stadsdel.
          </note>
          <note>
            Den demokratiska utvecklingen i Filippinerna är det sämre med.
            Den auktoritära presidenten Rodrigo Dutertes krig mot narkotikan
            har skördat många oskyldigas liv. Han skyr inga medel och bryter
            konsekvent mot mänskliga rättigheter när han inrättar dödspatruller
            som dödar fattiga. Drogkriget rapporteras ha kostat över 13 000
            människor livet.
          </note>
          <note>
            Dutertes senaste steg är inte oväntat att inskränka pressfriheten
            för de medier som kritiserar honom. Han försöker nu stänga ned
            deras rapportering. Trots detta funderar den svenska regeringen
            på att exportera mer.
          </note>
          <note>
            I dag presenterar Aftonbladet en granskning av Sveriges export
            av krigsmateriel till Filippinerna. Man avslöjar dokument från
            statens kontrollorgan för vapenexport, Inspektionen för strategiska
            produkter, ISP, som visar att vapenexport till Filippinerna beviljats
            tillstånd för första kvartalet 2017.
          </note>
          <note>
            Nyligen gjorde Duterte ett uttalande till sin armé: Det är en
            ny order från majoren. Vi kommer inte att döda er. Vi kommer att
            skjuta er i vaginan. Har de ingen vagina, är de värdelösa.
          </note>
          <note>
            Ska den feministiska utrikespolitiken ha någon trovärdighet är
            det nu när en president hetsar för kränkningar mot kvinnor man
            ska sätta ned foten och sluta exportera vapen.
          </note>
          <note>
            Att Mikael Dambergs förra pressekreterare Ann Wolgers i dag är
            presschef på Saab visar på behovet av tydliga och strikta regler
            för när höga politiska tjänstepersoner går till det privata näringslivet.
            Det ska inte vara svängdörrar mellan regeringen och vapenlobbyn.
          </note>
          <note>
            Kronan på verket är regeringens pågående arbete för att delta
            i världsmässan i Dubai 2020. Emiratstatens prinsfamilj är bland
            de rikaste i världen , och dess ekonomiska boost bygger på ohållbar
            oljeutvinning och utnyttjande av billig arbetskraft från fattiga
            länder, som får arbeta under vidriga förhållanden i ökensolen.
          </note>
          <note>
            Att Sverige exporterar vapen till Förenande Arabemiraten trots
            att landet deltar i det glömda kriget i Jemen får mig att undra
            hur tillståndet är med den feministiska utrikespolitiken.
          </note>
          <note>
            I november reste Ann Lindes statssekreterare till Azerbajdzjan
            med en delegation företagsledare – detta trots att Amnestys, Human
            Rights Watchs och Transparency Internationals rapporter är mörk
            läsning och kritiserar fängslandet av politiska aktivister, bristen
            på oberoende medier, användandet av tortyr och korruptionen.
          </note>
          <note>
            Det svenska företaget Bombardier har skakats av en rättsprocess
            om misstänkt korruption i Azerbajdzjan. Även i Europarådet har
            delegationen från Azerbajdzjan anklagats för mutor och korruption.
            Ericsson, som är med på resan, har haft samröre med bolag som
            använts för penningtvätt. Trots detta valde den svenska regeringen
            att resa dit.
          </note>
          <note>
            Regeringen fortsätter att med precision välja ut oljestinna diktaturer
            som Iran, Förenade Arabemiraten och Azerbajdzjan.
          </note>
          <note>
            Gör då regeringen bara fel i sin handelspolitik? Nej, det finns
            också goda exempel där regeringen försöker gifta samman en positiv
            utveckling med handel, såsom handelsministerns besök i Palestina
            respektive Israel. Även om det finns gott om mörka moln på himlen
            är en fungerande handel och export från Västbanken avgörande för
            en positiv utveckling i världens äldsta konfliktområde.
          </note>
          <note>
            Till vårt närområde: I stället för att hela tiden rikta blicken
            långt borde regeringen öka sitt engagemang i och fokus på närområdet.
            Att Norge, som tillsammans med Tyskland är den största handelspartnern,
            inte är utpekat i exportstrategin är skamligt. Även om många svenska
            företag i dag exporterar till Norge visar myndigheten Kommerskollegiums
            rapporter att man kan göra mer för att underlätta handel mellan
            länderna. Detta borde regeringen fokusera på i stället för att
            stödja länder som är diktaturer eller går i auktoritär riktning.
          </note>
          <note>
            Jag hoppas att man, som utrikesministern lyfte upp i sitt anförande,
            använder ordförandeskapet i de nordiska samarbetena under året
            för att stärka dessa typer av kontakter.
          </note>
          <note type="speaker">
            Anf. 145 ANDERS ÖSTERBERG (S) replik:
          </note>
          <note>
            Fru talman! Det är intressant när Svenneling tar upp att den
            svenska regeringen har varit i Iran och genomfört ett besök där.
          </note>
          <note>
            Jag har en enkel fråga till Svenneling: Tror Svenneling att det
            finns fördelar med att ha kontakter med ett land som man framför
            kritik till?
          </note>
          <note type="speaker">
            Anf. 146 HÅKAN SVENNELING (V) replik:
          </note>
          <note>
            Fru talman! Min åsikt är att man kan använda handel som ett sätt
            att stärka demokratier, men vi ser att den politiska dogmen att
            handel leder till demokrati inte fungerar.
          </note>
          <note>
            Min partikollega Lotta Johnsson Fornarve tog i sitt inlägg upp
            Kina – ett land som västvärlden har stärkt sin handel med under
            lång tid men där vi samtidigt ser att den demokratiska utvecklingen
            går i motsatt riktning, med organhandel och ökad övervakning av
            medborgarna.
          </note>
          <note>
            Samma sak gäller Iran. Man kan välja att understödja den religiösa
            diktatur som råder i Iran genom att handla och stärka svenska
            företags exportmöjligheter. Detta leder till att Iran får möjlighet
            att fortsätta att slå ned folkliga protester så brutalt som man
            gjorde i januari. Det är denna typ av blod som man då får på sina
            händer. Jag tycker att det är skamligt att man låter sig luras
            av Iran, som skriver under ett litet avtal om kärnteknik. Man
            är så orolig för kärnvapen att man helt tappar förankringen i
            handelspolitiken.
          </note>
          <note type="speaker">
            Anf. 147 ANDERS ÖSTERBERG (S) replik:
          </note>
          <note>
            Fru talman! Svenneling säger att det finns fördelar med att ha
            kontakter i andra länder när man framför kritik.
          </note>
          <note>
            8,7 kilo – så mycket har medelvikten hos personer i Venezuela
            sjunkit det senaste året. Min fråga till Svenneling är: Hur framför
            ni kritik mot ert systerparti i Venezuela?
          </note>
          <note type="speaker">
            Anf. 148 HÅKAN SVENNELING (V) replik:
          </note>
          <note>
            Fru talman! Venezuela har varit uppe tidigare i denna debatt.
            Vi har framfört kritik till exempel i vår motion om Latinamerika.
          </note>
          <note>
            Vi tycker inte att Venezuela har en bra utveckling. Jag ser framför
            mig ett land som har anpassat sig till en oljeekonomi på ett sätt
            som inte är hållbart i den värld vi i dag lever i. Vi har klimatomställningar
            som kommer snabbare än någonsin, och då behöver man ställa om
            sina ekonomier. Venezuela har verkligen inte lyckats med detta,
            utan man är mer oljeberoende i dag än innan man hade en vänsterregering.
            Detta gör att jag inte tycker att Venezuela är något gott föredöme
            för en positiv utveckling.
          </note>
          <note>
            Men frågan är varför man hela tiden ska springa efter diktaturer
            som Iran, Förenade Arabemiraten och Azerbajdzjan, som är precis
            lika oljestinna som Venezuela. Men detta verkar inte vara något
            problem så länge det sitter en diktator där eller det är en religiös
            diktatur. I stället är det när det är vänsterregeringar som socialdemokrater
            kritiserar och jagar efter länderna.
          </note>
          <note type="speaker">
            Anf. 149 FREDRIK MALM (L) replik:
          </note>
          <note>
            Fru talman! Jag måste säga att jag i huvudsak tycker att Håkan
            Svenne ­ lings anförande var utmärkt.
          </note>
          <note>
            Jag noterade för några veckor att det bara var Håkan Svenneling
            och jag själv som gick ut och med kraft verkligen kritiserade
            regeringens han ­ delsresa till Azerbajdzjan, av det skälet att
            det finns auktoritära regimer som är djupt korrupta, starkt statskontrollerade
            ekonomier och så vidare. Då kan handel snarare bidra till att
            stärka maktapparaterna, inte till demo ­ krati. Jag tycker som
            liberal och anhängare av frihandel och marknadseko ­ nomi att
            man också ska se denna problematik.
          </note>
          <note>
            Min fråga gäller det som Håkan Svenneling inte nämner men som
            kan ­ ske är viktigast av allt, nämligen ett frihandelsavtal mellan
            EU och USA. Det är något helt annat, men detta säger Vänsterpartiet
            nej till. Jag undrar: Varför?
          </note>
          <note type="speaker">
            Anf. 150 HÅKAN SVENNELING (V) replik:
          </note>
          <note>
            Fru talman! Jag vill börja med att tacka Fredrik Malm för berömmet.
            Det är alltid trevligt när man får beröm av en liberal – det ska
            man ta åt sig.
          </note>
          <note>
            Då går vi över till en av mina favoritfrågor att diskutera: TTIP,
            handelsavtalet mellan USA och EU, som ligger i frysboxen på grund
            av Donald Trump. Fredrik Malms kollega Cecilia Malmström har varit
            tydlig med att det inte lär bli något så länge Trump är president
            i USA. Jag tycker att Trump har lagt det där av fel skäl. För
            mig är det demokratiskälet som väger tyngst.
          </note>
          <note>
            Möjligheten för storföretag att stämma stater, vilket vi har
            sett i FN:s rapporteringar, har framför allt företag från USA
            men också från grannlandet Kanada. Jag är stolt över att vara
            handelspolitisk talesperson för ett parti som inte viker sig bara
            för att vi stöder en regering utan som faktiskt står upp när vi
            ser att demokratin inskränks.
          </note>
          <note type="speaker">
            Anf. 151 FREDRIK MALM (L) replik:
          </note>
          <note>
            Fru talman! Liberalerna är ett frihandelsvänligt parti. Det är
            ingen slump att Cecilia Malmström är mycket engagerad i handelspolitiska
            frågor som liberal EU-kommissionär.
          </note>
          <note>
            Man ser i de simuleringar som har gjorts att ett ambitiöst och
            djupt bilateralt frihandelsavtal mellan Europeiska unionen och
            USA skulle kunna öka den svenska handeln med USA – vår export
            av varor och tjänster och vår import därifrån – med mellan 15
            och 17 procent.
          </note>
          <note>
            USA och EU är varandras största handelspartner. Det förvånar
            mig lite att Vänsterpartiet, som är tydligt när det gäller krigsmaterielexport
            och annat, där man är restriktiv och kritiserar regimen i Iran
            och andra auktoritära och odemokratiska stater, samtidigt är en
            så stark motståndare till frihandelsavtal mellan demokratier.
            Detta förvånar mig lite, för det skulle kunna skapa många nya
            jobb och förbättringar.
          </note>
          <note type="speaker">
            Anf. 152 HÅKAN SVENNELING (V) replik:
          </note>
          <note>
            Fru talman! De ekonomiska simuleringar som Fredrik Malm talar
            om är egentligen bara kvalificerade gissningar. Det visar den
            forskning som har tittat på tidigare simuleringar som har gjorts.
            Men i sak har han ändå rätt: Det är absolut bra för Sverige om
            handeln mellan USA och Sverige ökar. Det har jag i grunden ingenting
            emot.
          </note>
          <note>
            Problemet med handelsavtal som CETA-avtalet, TTIP-avtalet och
            andra handelsavtal som är på gång är att de bygger på överstatlighet
            och att man flyttar makten från den svenska riksdagen och svenska
            domstolar till internationella domstolar där storföretag har rätt
            att stämma stater. Det finns inga möjligheter för stater att stämma
            storföretag, utan man flyttar helt enkelt makten till storföretagen.
          </note>
          <note>
            Man skapar också ett lobbysystem där man kan ha regulativt samarbete
            om framtida regler på ett sätt som jag tycker är skrämmande. Jag
            vill att svenska regler ska bestämmas i Sveriges riksdag, men
            Fredrik Malm vill att de ska bestämmas av storföretagens lobbyister.
            Detta tycker jag är en dålig utveckling för demokratin.
          </note>
          <note type="speaker">
            Anf. 153 PYRY NIEMI (S):
          </note>
          <note>
            Fru talman! Jag tänkte rikta blicken lite närmare. Våra nordiska
            grannar ska få lite belysning under mina tilldelade minuter.
          </note>
          <note>
            Jag är ledamot i Sveriges riksdags utrikesutskott, men jag är
            också ordförande i ett av de utskott i Nordiska rådet som jobbar
            med tillväxt och utveckling. Vi har ett fantastiskt spännande
            uppdrag, inte bara i utskottet utan också i Nordiska rådet.
          </note>
          <note>
            Det är för er alla väl bekant att Sverige för närvarande också
            är ordförande i Nordiska ministerrådet. Jag tänkte läsa upp de
            tre rubrikerna för de program som finns i ordförandeskapet, och
            sedan ska jag kretsa lite grann kring ett av ämnesområdena.
          </note>
          <note>
            Sverige har pratat om ett inkluderande Norden, ett tryggt och
            öppet Norden och ett innovativt och hållbart Norden. Jag tänkte
            börja med att diskutera lite kring mobiliteten.
          </note>
          <note>
            Nordiska rådet grundar sig mycket i det som vi har tagit för
            givet mellan oss nordiska grannar. Det handlar om passfriheten
            och den fria rörligheten inom Norden, vilket också EU har tagit
            lärdom av, vilket är positivt. Vi ser att mobiliteten i sig ger
            goda förutsättningar att både sprida kunskap och ha en öppen arbetsmarknad
            mellan de nordiska länderna.
          </note>
          <note>
            Det finns också utmaningar när det gäller mobiliteten, och det
            handlar om de många gränshinder som förekommer mellan länderna,
            trots att vi har haft samarbete i över 60 år. Vad består de av?
            Jo, många av grannländerna har i dag lagstiftningar som inte alltid
            är tillämpbara på nordisk nivå.
          </note>
          <note>
            Nordiska ministerrådet har tillsatt något som kallas för ett
            gränshinderråd. Jag har förmånen att få vara ledamot i det och
            företräda Nordiska rådet. Där försöker vi motverka gränshinder.
            Gränshinder i sig är en tröskel för den fria mobilitet och rörelse
            som vi alla önskar kunna ha inom Norden. Det har också skapat
            goda förutsättningar tack vare att gränshinderrådets uppdrag har
            utvecklats och möjliggjort att vi i dag kanske får bort tio tolv
            gränshinder per år.
          </note>
          <note>
            Den svenska regeringen har varit synnerligen aktiv i detta. Det
            är vi extra glada för. Ett sätt att agera för att få bort gränshinder
            inom Norden är att de nationella regeringarna fattar egna självständiga
            beslut i respektive land för att titta över det. Kan det skapa
            ett gränshinder inom Norden när man tillför en ny lagstiftning?
            Det är på samma sätt som man hanterar EU-lagstiftning. Även de
            länder som inte är med i EU är lite påtvingade det. Det gäller
            framför allt EES-länderna.
          </note>
          <note>
            Jag tror inte att det kan vara en svårighet ens för den svenska
            reger ­ ingen att skapa en manual som på ett något vettigt sätt
            tar hänsyn till detta när en ny proposition tillförs. Det kommer
            200 nya propositioner framöver under det kommande året. Regeringen
            tar kanske lärdom av det och påbörjar en ny screening. Man vet
            inte utan får se. Vi får hoppas på det i varje fall. Jag har fått
            positiva tecken från vår Nordenminister om detta.
          </note>
          <note>
            Den nordiska arbetsmarknaden är oerhört viktig. Den har varit
            en viktig del för alla nordbor inte minst i tider när det rått
            både lågkonjunktur och högkonjunktur. Vi har sett rörligheten
            på arbetsmarknaden. Till exempel har svenskar farit över till
            Norge när vi har haft lite sämre tider och norrmännen har haft
            arbetskraftsbehov.
          </note>
          <note>
            Nu har vi sett att de svenskar som varit i Norge till stor del
            har kommit tillbaka till Sverige när vi har haft bättre tider
            här och en bättre arbetsmarknad. Vi har s ett invandring från
            Finland, som jag även själv kommer ifrån, under 60- och 70-talet
            när det var tuffa tider i Finland. Det har möjliggjorts mycket
            tack vare den fria rörligheten.
          </note>
          <note>
            En fråga som för närvarande berörs väldigt mycket inom Norden
            är social dumpning. Alla de nordiska länderna har olika ingångar
            till det. Det är också en väsentlig del i den internationalisering
            som Norden befinner sig i. Den sociala dumpningen diskuteras ofta
            även på den svenska arenan. Det handlar i högsta grad om arbetsmarknadspolitik
            men också integra ­ tion.
          </note>
          <note>
            Här finns det redan nu en arbetsmarknadsrapport som har skrivits
            av den danske före detta EU-kommissionären Poul Nielson. Den belyser
            ämnesområdet hur vi kan få sjysta arbetsvillkor för alla arbetstagare
            runt omkring i Sverige och i Norden och på vilket sätt vi kan
            få dem som tillträder den nordiska arbetsmarknaden att inte bli
            utnyttjade. Det är vi extra glada för.
          </note>
          <note>
            Socialdemokraterna i Nordiska rådet har också drivit på med en
            lång seminarieserie för att belysa ämnesområdet under förra året.
            Det har gett mycket effekt och skapat nya förutsättningar för
            samtalen. Sedan är det olika regeringar inom Norden som kanske
            har lite olika ingångar kring ämnesområdet. Men alla tar social
            dumpning på väldigt stort allvar och vill gärna se nya förutsättningar
            så att arbetstagare inte utnyttjas men också så att det skapas
            de allra bästa konkurrensvillkoren runt omkring i Norden.
          </note>
          <note>
            Därför är Nordiska rådet just nu väldigt intressant att arbeta
            i. Vi ser möjligheterna för den öppna arbetsmarknaden och möjligheterna
            för den fria rörligheten och mobiliteten som ger oss förutsättningar
            att röra oss fritt hur vi vill i Norden. Det skapar på ett bra
            sätt bättre förutsättningar för tillträde till arbetsmarknaden
            men också andra effektiva och positiva samarbeten.
          </note>
          <note>
            (Applåder)
          </note>
          <note type="speaker">
            Anf. 154 GÖRAN PETTERSSON (M):
          </note>
          <note>
            Fru talman! Av det svenska utvecklingsbiståndet går 1 promille
            via Riksrevisionen till att bygga upp statlig revision i biståndsländer.
            De länder som nu är på listan för insatserna är framför allt de
            på västra Balkan och i Östafrika. Det är i många fall unga demokratier
            som inte har den svenska förvaltningstraditionen.
          </note>
          <note>
            Stödet är tudelat. Det är tjänstemän från vår riksrevision som
            understöder med metod och teknik för att bygga upp institutionerna.
            En viktig del är det parlamentariska stödet. Jag och ett antal
            andra riksdagsledamöter har varit med till de här länderna och
            talat med de utskott som i likhet med den svenska riksdagen ska
            ta emot det arbete som den statliga revisionen gör.
          </note>
          <note>
            Det är två slutsatser som har varit väldigt tydliga. Den ena
            är att konstitutionerna ofta ger parlamenten en ganska långtgående
            makt att hålla sina regeringar ansvariga. Men det gäller för nya
            demokratier att parlamenten sträcker upp sig så att de nyttjar
            de rättigheter och skyldigheter som konstitutionen ger.
          </note>
          <note>
            Den andra viktiga slutsatsen är: För att bygga upp en fungerande
            statsapparat är det är väldigt viktigt att tillsättningar både
            i revisionen och på myndigheter görs efter skicklighet och förtjänst.
          </note>
          <note>
            Nu vill jag knyta ihop det genom att göra överföringen till svensk
            utrikespolitik. Tillsättningar efter förtjänst och skicklighet
            är väldigt viktiga också i internationella organisationer. Därför
            bör Sverige föregå med gott exempel och inte genom generösa bidrag
            till organisationer försöka köpa sig befattningar.
          </note>
          <note>
            Vi som riksdagsledamöter måste ibland inte låta oss bländas när
            vi visas runt i skyskraporna på Manhattan, ser exklusiva kontor
            och tycker: Vad fint att en svensk har fått den här befattningen!
            Det är som Deep Throat sa i Watergateaffären: Follow the money!
          </note>
          <note>
            (Applåder)
          </note>
          <note type="speaker">
            Anf. 155 KENT EKEROTH (SD):
          </note>
          <note>
            Fru talman! I det här konstiga landet Sverige – det mest extrema
            av alla världens demokratier, förmodligen – har ett land i vårt
            Europa på senare tid framställs som ont, odemokratiskt och totalitärt.
          </note>
          <note>
            Att detta land av svenska medier och de sju vänsterliberala krafterna
            i denna kammare har utmålats på detta sätt är inte så konstigt.
            Landet står nämligen för raka motsatsen till vad folk i den här
            kammaren, SD:are undantagna förstås, är och har gjort med det
            här landet. Det står för sunt förnuft, värnandet av sin egen kultur
            och sitt eget folk och skyddandet av Europas gränser.
          </note>
          <note>
            Landet har stått upp trots attacker från EU och USA. Det har
            stått upp trots omfattande kampanjer från så kallade NGO:er med
            mångmiljardären Soros i spetsen. Det komiska är att ni går i taket
            när vissa länder anklagas för att lägga sig i det amerikanska
            eller för den delen det svenska valet. Men ni gläds när USA eller
            Soros försöker lägga sig i valen i det land jag talar om. Det
            är hyckleri på hög nivå.
          </note>
          <note>
            I stället för att vika sig har det snarare stärkts i sin övertygelse
            att skydda sitt land och sitt Europa. Det var detta stolta land
            som stod upp mot ottomanernas försök att underkasta Europa och
            som trots ockupation stod upp mot kommunismens vidrigheter. Nu
            står det återigen upp för oss alla.
          </note>
          <note>
            Jag talar såklart om Ungern. Därför, fru talman, vill jag rikta
            ett tack till den främsta statsledaren i världen just nu: Tisztelt
            Orbán Viktor miniszterelnök úr, köszönöm szépen hogy kiáll Európáért!
            Fru talman! Vad jag precis sa, troligen på urusel ungerska , är:
            Ärade minister Viktor Orbán, stort tack för att du står upp för
            Europa!
          </note>
          <note>
            Så vad gör ni här i kammaren och de andra liberalerna runt om
            i Europa när ett land vågar bryta sig loss från det vänsterliberala
            oket som förstört så många länder? Ni attackerar det såklart.
            Ni demoniserar det och påtvingar det era värderingar som redan
            bevisligen har misslyckats.
          </note>
          <note>
            Ni kommer med en rad anklagelser, ofta med väldigt liten substans,
            som ni i vaga ordalag och med mediernas hjälp riktar mot Ungern.
            Ni anklagar Ungern för att icke-statliga organisationer där måste
            redovisa utländska bidrag, men ni är ivriga med att partier i
            Sverige ska göra samma sak. Ni ser inte hyckleriet i detta.
          </note>
          <note>
            Ni klagar på lagen om högre utbildning i Ungern med argumentet
            att det var omöjligt för det vänsterextrema amerikanska universitetet
            CEU att hinna med tidsfristen. Men ett annat amerikanskt universitet,
            McDaniel College, hade inga problem att anpassa sig till de nya
            reglerna. Ungern förlängde ändå tidsfristen, och hur lät anklagelserna
            då? Jo, då klagades det på att det drog ut för länge på tiden
            med den juridiska osäkerheten. Det är två universitet som berörs,
            men vi hör bara om ett enda, CEU. Det är nämligen detta universitet,
            finansierat av George Soros, som är vänsterns, det vill säga socialisternas
            och liberalernas, tyngsta institution i spridandet av globalism,
            kulturradikalism och vänsterpolitik i centrala och östra Euro
            ­ pa.
          </note>
          <note>
            Ni anser att Ungerns nu ett antal år gamla medielag undergräver
            pressfriheten, men ni lyckas aldrig lyfta något exempel på detta
            eller på det faktum att lagen är i harmoni med EU, om det nu är
            viktigt.
          </note>
          <note>
            Kritik mot det omgjorda valsystemet kom såklart också, trots
            bristerna i Ungerns gamla system från kommunisttiden. Bristerna
            uppdagades 2005, inte av Orbáns regering utan av en domstol under
            socialistregeringens tid. Men socialistregeringen gjorde såklart
            ingenting åt det. Det var först när Orbán fick makten som ett
            system som inte gav lika röstvärde åt folket ändrades.
          </note>
          <note>
            Ni kritiserade den sänkta pensionsålder för domare, som var en
            temporär lag. Och varför gjorde ni det? Vill ni att de domare
            som kommunistjuntan tillsatte ska tillåtas att fortsätta att ha
            inflytande över det land som bröt sig loss från kommunismen? Kanske
            är det så, tyvärr.
          </note>
          <note>
            Faktum är att er kritik inte beror så mycket på sakfrågorna utan
            på att Ungern, tack och lov, har valt en annan väg än den vänsterliberala
            massinvandringsväg som Västeuropa har valt. En EU-parlamentariker,
            Manfred Weber, sa rakt ut om en enkätundersökning som Ungern skickade
            till sitt folk: Denna enkätundersökning i Ungern är inte en insamling
            av argument och åsikter, utan den handlar om att skapa motstånd
            mot EU. Vi tolererar inte att detta sker.
          </note>
          <note>
            Detta är pudelns kärna. Ni vänsterliberaler har bjudit in till
            en invasion av våra västeuropeiska länder och en ockupation av
            delar av det här landet. Ni lät med era idéer och er passivitet
            exempelvis terrordådet på Drottninggatan ske. Offren skulle ha
            levt om ni hade lyssnat på oss. Ni lät morden på Ikea ske. Gärningsmannen
            borde inte ha varit ute på svenska gator över huvud taget. Ni
            släppte in honom, och ni släppte ut honom. Ni kan inte skylla
            på okunskap, för jag och andra från mitt parti var här för att
            påpeka detta för er. Allt det här och mycket mer står som en direkt
            konsekvens av er förda politik. Ni har blod på era händer. Ni
            har förstört en halv kontinent, och historien kommer att döma
            er hårt för detta.
          </note>
          <note>
            I stället för att rikta anklagelser mot ett av de få länder i
            Europa som gör någonting rätt borde ni lära er av Ungern, även
            om inget land givetvis är felfritt.
          </note>
          <note>
            Fru talman! Jag tycker alltså att det är på sin plats att tacka
            Victor Orbán och tacka Ungern för att de vågar och orkar göra
            det som är rätt för deras land och för Europa.
          </note>
          <note>
            (Applåder)
          </note>
          <note type="speaker">
            Anf. 156 KRISTER ÖRNFJÄDER (S):
          </note>
          <note>
            Fru talman! Handel är en av de viktigaste grundstenarna i vad
            vi dagligdags kallar utrikespolitik. Men handel kan ske på många
            olika sätt. Jag har tänkt att använda detta tillfälle till att
            tala om frihandel med anknytning till WTO och dess ministermöte
            i Buenos Aires i december, för två månader sedan. Min ambition
            är inte på något sätt att det ska vara heltäckande, men jag har
            en förhoppning om att jag kan ge en bild av vad WTO:s parlamentariska
            konferens gjorde och försökte bidra med.
          </note>
          <note>
            Fru talman! Jag tänkte alltså börja med att tala om WTO. Det
            är den förkortning som används för det mesta och som står för
            World Trade Organisation – på svenska Världshandelsorganisationen.
            Det är en organisa ­ tion med tre grundläggande uppgifter, nämligen
            att försöka åstadkomma en friare världshandel genom förhandlingar
            mellan medlemsländer, att skapa ett regelverk för handel och att
            upprätthålla processer för att lösa handelskonflikter opartiskt
            och objektivt.
          </note>
          <note>
            Fru talman! När vi läser om WTO handlar det i första hand om
            förhandlingarna mellan medlemsländer, och då när de inte resulterar
            i nya avtal. De två andra delarna, som är mycket viktiga, fungerar
            väl. Men även dessa har börjat ifrågasättas på oklara grunder
            av enstaka länder.
          </note>
          <note>
            Om vi går över till vad som hände i Buenos Aires kan jag inleda
            med att säga att förväntningarna på detta möte var lågt ställda.
            Det fanns de som sa att om vi inte får några försämringar får
            det betraktas som en framgång. Det är en tråkig men förståelig
            ingång, tycker jag. Den är tråkig därför att med en så låg målsättning
            minskar ambitionerna redan från början. Den är förståelig då vi
            alla visste att USA inte skulle medverka i någon större utsträckning
            till ett positivt resultat. Snarare tvärtom, befarade de flesta.
          </note>
          <note>
            Fru talman! Inför mötet hade vi parlamentariker ett förmöte på
            två dagar med fler än 350 parlamentariker från hela världen. Det
            var ett förmöte som efter långa och ingående diskussioner kom
            fram till 19 punkter som vi ansåg att WTO:s ministerkonferens
            skulle kunna använda sig av och ta hänsyn till för att på det
            sättet kunna komma vidare i sina förhandlingar.
          </note>
          <note>
            Bland förslagen fanns sådant som berör organisationen inom WTO
            och hur proceduren kan förbättras för att komma längre i förhandlingarna.
            Det fanns naturligtvis även förslag på vad ministrarna borde fatta
            för beslut i olika sakfrågor. Dessa förslag lämnades sedan över
            till representanter för WTO.
          </note>
          <note>
            Fru talman! Dessa 19 punkter gör inte anspråk på att lösa allt
            det som behöver lösas och utvecklas inom ramen för samarbetet
            i WTO. Men om ministerkonferensen hade beslutat att följa dem
            hade man kommit en bra bit längre i Buenos Aires än vad man gjorde.
          </note>
          <note>
            Vi parlamentariker visar att det bland oss finns ett engagemang
            för frihandel och utrikespolitik. Vi vill att regeringarna tar
            till sig detta och använder det som ett föredöme i sitt eget fortsatta
            arbete inom WTO.
          </note>
          <note>
            Fru talman! Arbetet inom WTO måste fortsätta, för utvecklingen
            stannar inte av. I stället löser länder sin handel med avtal direkt
            mellan länder eller unioner. Resultatet kan då bli att de länder
            som har störst behov av ett reglerat handelsutbyte lämnas utanför
            och halkar efter.
          </note>
          <note>
            (Applåder)
          </note>
          <note type="speaker">
            Anf. 157 SOTIRIS DELIS (M):
          </note>
          <note>
            Fru talman! Världsläget och dess utmaningar har i dag belysts
            på många sätt. Därför vill jag fokusera på västra Balkan som ett
            viktigt geografiskt område. Områdets strategiska läge har genom
            tiderna alltid varit högintressant för stormakter. Det var skiljelinjen
            mellan västra och östra Rom under högmedeltiden, gränsen mellan
            Habsburg och Osmanska riket och sedan en bricka under kalla kriget
            mellan väst och öst.
          </note>
          <note>
            De balkanska folken har en lång och invecklad historia. Jugoslaviens
            upplösning och inbördeskrig mitt i Europa var traumatiska upplevelser.
            Övergivande av kommunistiska och socialistiska traditioner har
            tagit sin tid. I dag har vi de självständiga staterna Slovenien,
            Kroatien, Bosnien-Hercegovina, Serbien, Montenegro, Kosovo och
            före detta jugoslaviska republiken Makedonien. Ett par av dessa
            är i dag Nato- och EU-medlemmar och fast förankrade i väst, precis
            som grannarna Rumänien och Bulgarien på ö stra Balkan .
          </note>
          <note>
            Men intressena från å ena sidan EU och å andra sidan Ryssland,
            genom bland annat deras energiprojekt , och Turkiet gör sig tydligt
            påminda. Det är ett faktum, fru talman, att det även inom EU finns
            olika ambitioner och historiska kopplingar. Det är dock välkommet
            att EU sedan förra veckan har en ny strategi för västra Balkan.
            Därutöver har USA haft vissa intressen, om än på marginalen i
            förhållande till Europeiska unionen. Fokus har hitintills legat
            mer på fredsfrämjande och kopplingar till Nato.
          </note>
          <note>
            Till ekvationen kan vi också i dessa dagar lägga Kina och Kinas
            investeringar i form av Belt and Road- initiativet. Det är primärt
            ett infra struktur- och handelsnätverk, men det visar sig att
            det också ger Kina marknadsaccess och ett säkerhetspolitiskt inflytande
            på området.
          </note>
          <note>
            Kinas inflytande i EU har stärkts genom investeringar i till
            exempel Grekland. Det är ett faktum att många länder på västra
            Balkan välkomnar de kinesiska investeringarna och ibland föredrar
            dem framför EU:s engagemang.
          </note>
          <note>
            Turkiet har alltid varit närvarande i området.
          </note>
          <note>
            Rysslands annektering av Krim och det fortsatta kriget i östra
            Ukraina är med rätta en fortsatt viktig fråga. Men det är samtidigt
            oklokt att blunda för både utmaningarna och möjligheterna på västra
            Balkan. I mångt och mycket behöver vi säkra freden och våra intressen.
          </note>
          <note>
            Om vi tittar primärt på Bosnien och Hercegovina, Serbien, Montenegro
            och några andra länder i området kan vi se att de tillsammans
            utgör 18 miljoner människor. Det är i jämn nivå med Chile, Nederländerna
            eller Kazakstan. Ekonomiskt har de en samlad nominell bnp på 99
            miljarder dollar, det vill säga i samma storlek som i Ukraina
            eller Slovakien. Till ytan talar vi om 208 000 kvadratkilometer,
            det vill säga som Vitryssland, Uruguay eller halva Sverige. Med
            andra ord är det en hygglig marknad och hanterbara storheter.
          </note>
          <note>
            Det viktigaste är att västra Balkan inte havererar. Det får inte
            bli en inflytelsesfär för Ryssland, Turkiet eller Kina. Det är
            ett tragiskt faktum att trenderna avseende mänskliga rättigheter,
            pressfrihet och politisk libe ­ ralism och tolerans, för att inte
            tala om korruption, går åt fel håll i Ryss ­ land, Turkiet och
            Kina. De har dessvärre dåliga relationer med många av sina grannar,
            mycket på grund av egna ambitioner. Det är inte för inte som USA:s
            nya nationella säkerhetsstrategi och Pentagons nya National De
            ­ fense Strategy pekar ut just Kina och Ryssland som de primära
            hoten.
          </note>
          <note>
            Fru talman! Västra Balkan är en mångkulturell region, precis
            som övriga Europa. Och det finns många utmaningar med korruption,
            illegal handel, intolerans och historiska spänningar och oförrätter.
            Vi behöver tänka långsiktigt och engagera oss strategiskt. Länderna
            på västra Balkan är en geografisk parantes inuti Nato- och EU-området.
            Utnyttjas de av externa eller korrupta krafter kommer västra Balkans
            problem att än tydligare bli EU:s och Natos problem och därmed
            också Sveriges problem.
          </note>
          <note>
            Vi bör således öka våra ansträngningar och fokusera mer på stöd
            för utveckling i dessa länder. Det mest strategiska vi kan satsa
            på är utbildning, digitalisering och domstolsväsendet. Vi behöver
            handla med och integrera länderna och få dem att växa ekonomiskt.
            De behöver veta att det finns en framtid i Europa där de goda
            krafterna finns.
          </note>
          <note>
            Tidigare hörde vi utrikesministern efterlysa förslag på konkret
            utrikespolitik. Här kommer några från min sida:
          </note>
          <note>
             Sverige bör uppgradera sin roll direkt eller indirekt genom
            strategiskt stöd och aktiv påverkan i Bryssel. Till exempel kan
            man effektivt nyttja de 8 miljarder kronor som regering en har
            avsatt för perioden 2014− 2020.
          </note>
          <note>
             En konkret handlingsplan bör upprättas i samarbetet med länder
            i re ­ gionen som föreslår aktiviteter vars mål är att överb r
            ygga och förbättra relationerna mellan länderna på västra Balkan.
          </note>
          <note>
             E tt initiativ bör tas från Sverige om att skapa en analysgrupp
            på västra Balkan i samarbete med länderna där och med deltagande
            av USA och flera EU-länder för att hantera just de risker som
            jag har refererat till tidigare.
          </note>
          <note type="speaker">
            Anf. 158 JULIA KRONLID (SD):
          </note>
          <note>
            Fru talman! Att bidra till utveckling och fattigdomsbekämpning
            och att verka för mänskliga rättigheter är djupt förankrat i Sverige,
            och det är något vi ska vara stolta över.
          </note>
          <note>
            Varje år satsas det stora pengar på biståndsbudgeten, och Sverigedemokraterna
            satsar 250 miljoner mer än regeringen på faktiskt bistånd efter
            avräkningar. Det finns dock stora förbättringar att göra när det
            gäller vad man prioriterar inom biståndet.
          </note>
          <note>
            Även om mediebevakningen inte är lika intensiv som under flyktingkrisen
            2015 pågår fortfarande flera kriser runt om i världen. Omfattande
            kränkningar och våld i delstaten Rakhine i Myanmar har tvingat
            620 000 rohingyer att fly till Bangladesh sedan augusti 2017.
            Där lever de under eländiga förhållanden, och ännu saknas tillräckliga
            resurser.
          </note>
          <note>
            I Sydsudan, som är ett av världens fattigaste länder, pågår Afrikas
            största flyktingkris.
          </note>
          <note>
            I Jemen har 2 miljoner människor flytt från bombattacker och
            flyganfall. Detta är en av världens största, mest akuta och kanske
            mest bortglöm ­ da kriser.
          </note>
          <note>
            I Syrien har över halva befolkningen flytt landet. Även om det
            har lugnat ned sig i delar av landet är det mesta lagt i ruiner,
            och människor är i behov av humanitärt stöd och hjälp för att
            kunna återvända.
          </note>
          <note>
            Därför vill Sverigedemokraterna utöver det generella humanitära
            biståndet satsa 10 miljarder av biståndsbudgeten på internationell
            flyktinghjälp i olika krisers närområden där hjälpen behövs som
            mest – både vad gäller rena humanitära insatser och mer långsiktiga
            insatser som utbildning för både barn och vuxna, infrastruktur
            i mottagarländer samt jobbskapande åtgärder. Detta kan hjälpa
            långt många fler än vad dagens migrationspolitik i Sverige kan
            göra.
          </note>
          <note>
            Fru talman! I september fick jag förmånen att åka till FN i New
            York och vara där under generaldebatten. Det var många intressanta
            seminarier som pågick. Ett av dem handlade om hur man kan utveckla
            produkter för undernärda barn genom lokalbefolkningen. Under det
            seminariet sa en av föreläsarna att man kan laga vägar och hus
            och att det mesta går att reparera, men om ett barns hjärna skadas
            av undernäring går det aldrig att reparera.
          </note>
          <note>
            Därför tycker jag att det är oerhört viktigt att även satsa resurser
            på svältkatastrofen i södra Afrika. Sverigedemokraterna vill utöver
            nuvaran ­ de humanitära bistånd satsa 1,4 miljarder öronmärkta
            kronor på insatser i svältdrabbade delar av Afrika. Varje insats
            som kan rädda barns liv och bidra till en normal utveckling är
            viktig. Detta borde prioriteras högre i dagens bistånd.
          </note>
          <note>
            Fru talman! Under tusentals år har minoriteter i Irak, däribland
            kristna, bebott Nineveslätten i forntida assyriska riket. De senaste
            åren har antalet boende i området minskat drastis kt. Islamiska
            s taten fördrev eller mördade ett stort antal människor. Man tog
            över deras tillgångar och förstörde deras hus, kyrkor och infrastruktur.
            Tusentals år gamla och ovärderliga kultur ­ skatter förstördes.
          </note>
          <note>
            Terrororganisationen IS har nu fördrivits från området, men det
            mesta är lagt i ruiner. Trots detta vill många människor flytta
            tillbaka till sina hem och försöka bygga upp ett liv igen. Hus,
            kyrkor, sjukhus, skolor, vägar, elektricitet och det mesta av
            infrastrukturen behöver återuppbyggas.
          </note>
          <note>
            Här görs alldeles för lite, och regeringen borde stötta minoriteterna
            som bor på Nineveslätten att behålla sin identitet, verka för
            ökat självstyre samt bidra till återuppbyggnaden efter islamisternas
            fruktansvärda härjningar.
          </note>
          <note>
            Just att skapa förutsättningar för återuppbyggnad i ett land
            som har varit drabbat av krig är något Sverigedemokraterna vill
            prioritera än mer i biståndet. Vi menar att biståndet också kan
            bidra till frivillig återvandring i ökad utsträckning. Många människor
            vill återvända när säkerhetsläget tillåter men har inte den ekonomiska
            möjligheten. Med rätt stöd kan personer som återvandrar bidra
            till exempelvis uppstart av företag och välfärd eller andra viktiga
            insatser. Utan stöd för återuppbyggnad efter ett krig ökar risken
            för att nya konflikter blossar upp.
          </note>
          <note>
            Regeringen prioriterar dock annat i sin biståndsbudget, bland
            annat en strategi fram till 2019 för Palestina på 1 ½ miljard
            kronor. Delar går till palestinska myndigheten som uppmuntrar
            och belönar terrorism och sprider antisemitism, vilket visar på
            att regeringen inte har någon trovärdighet när det gäller att
            sätta ned foten mot terrorism och antisemitism.
          </note>
          <note>
            Som tidigare har nämnts i dag har Amnesty nyligen kommit med
            en rapport som visar att palestinska myndigheten har begått allvarliga
            övertramp vad gäller yttrandefriheten. Det handlar om arresteringar,
            våld och beslagtagen utrustning. Hamas har tagit fast och torterat
            en aktivist på grund av att han i ett inlägg i sociala medier
            har kritiserat elkrisen.
          </note>
          <note>
            Sverigedemokraterna var under lång tid det enda partiet som motione
            ­ rade om och år efter år klagade på problemen, utan att någon
            annan i utskottet ville erkänna dem. De röstade i stället ned
            våra reservationer. Den senaste tiden har fler partier äntligen
            vaknat och börjat se problemen. Det gäller även andra problem
            i samhället som SD har påtalat under lång tid.
          </note>
          <note>
            Eftersom det nu är populärt att anamma Sverigedemokraternas politik
            hoppas jag att fler partier anammar vår biståndspolitik, så att
            vi kan göra verklighet av den och förbättra situationen för många
            människor i världen samt stoppa bistånd som är rent skadligt.
          </note>
          <note>
            (Applåder)
          </note>
          <note type="speaker">
            Anf. 159 ANDERS ÖSTERBERG (S):
          </note>
          <note>
            Fru talman! Över hela Etiopien knyter miljoner och åter miljoner
            människor sina händer. De korsar sina händer på det sätt som jag
            nu visar för kammarens ledamöter för att demonstrera för demokrati,
            frihet, rättvisa och framför allt sina grundläggande demokratiska
            och mänskliga rättigheter.
          </note>
          <note>
            Den etiopiska regimen har visat ett hårdnackat förtryck av sina
            medborgare. Under december, januari och februari har hundratals
            människor blivit dödade. Det är inte enbart dödande av den egna
            befolkningen som sker. Många människor försvinner också. En del
            av dem hamnar i ökända fängelser. Vi borde se dem som samvetsfångar.
            Därför kan vi inte heller vara tysta när detta pågår.
          </note>
          <note>
            Fru talman! Jag ska nu läsa upp namnen på nio politiker, sju
            journalister och tio människorättsaktivister: Andargachew Tsige,
            Yonatahn Tesfaye, Tefera Mamo, Asaminew Tsige, Demeke Zewdu, Emawayesh
            Alemu, Andualem Arage, Kenfe Michael Debebe, Dejene Tafa, Eskinder
            Nega, Woubshet Taye, Alemu Teshome, Mamuye Diro, Getachew Worku,
            Solomon Kebede, Nigist Yirga, Ahmedin Jebel, Ahmed Mustafa, Sena
            Solomon, Dirribine Ittana, Urgee Abebe, Liban Warioa, Kedir Shakur
            Music, Mesfin Abebe, Gebreyesus Kidane och Zerhiun Gebregziabher.
          </note>
          <note>
            De hålls fängslade på orättfärdiga grunder. De är modiga människor
            som har ägnat kvällar, helger, dagar och nätter åt att göra Etiopien
            till ett bättre land att leva i och därmed till att göra världen
            något mer demokratisk. De här människorna får representera alla
            de andra tusentals som sitter fängslade i etiopiska fängelser
            och vars enda brott är att de har krävt demokrati och mänskliga
            rättigheter.
          </note>
          <note>
            Etiopien har i dag en mycket orättfärdig politik. Regimen i Etiopien
            säger sig vara beredd att släppa en del av dessa fångar om de
            undertecknar ett papper där det står att de är terrorister. Vårt
            budskap till den etiopiska regimen är tydligt: Släpp de politiska
            fångarna, utan motkrav på att de ska signera papper där de måste
            erkänna än det ena än det andra!
          </note>
          <note>
            De här personerna och de som kämpar med dem, i Sverige och i
            andra delar av världen men framför allt i Etiopien, ska veta att
            trots att den etiopiska regimen har tystat dem för tillfället
            ser vi till att deras röster fortsätter att höras. Vi kämpar också
            för att deras röster ska höras snart igen. Det är viktiga röster
            i Etiopien. Det är allas vårt ansvar.
          </note>
          <note>
            Etiopien kanske kommer att falla samman en dag. Då vilar ansvaret
            tungt på det styrande partiet, TPLF. Enligt den etiopiska statstelevisionen
            i går pågår just nu stora demonstrationer och generalstrejk i
            Addis Abeba. Transportsektorn och näringslivet är helt lamslaget
            för tillfället.
          </note>
          <note>
            En kollapsad stat i Etiopien skulle kunna innebära ytterligare
            laglöshet och inbördeskrig på ett redan turbulent och fragmenterat
            Afrikas horn, och det kommer att medföra att miljoner människor
            ger sig av på flykt. Det bör ses som säkerhetsrisk för både Sverige
            och Europa.
          </note>
          <note>
            Vägen framåt vore att exempelvis stödja demokratiska grupper
            som verkar för en fredlig lösning, till exempel Ethiopian National
            Movement som verkar för inkluderande politisk ordning i landet.
            Om vi inte agerar nu kan det snart vara för sent.
          </note>
          <note>
            Jag har en sista uppmaning till Etiopiens regering: Ersätt bullets
            med ballots! Ersätt kulor med valsedlar! Alla folks frihet, hela
            världens fred!
          </note>
          <note>
            (Applåder)
          </note>
          <note type="speaker">
            Anf. 160 PÅL JONSON (M):
          </note>
          <note>
            Fru talman! Kofi Annan lär vid något tillfälle ha sagt: Säkerhet
            är som luft. När du har det tänker du inte på det. Men så fort
            det försvinner finns det ingenting annat du hellre vill ha och
            gärna vill ha tillbaka.
          </note>
          <note>
            Det är nog därför vi alla i den här kammaren, oavsett partifärg,
            försöker förstå och förbereda oss för en omvärld som har blivit
            väsentligt mer oförutsägbar och just osäker, på ett sätt som få
            av oss trodde för ungefär fem år sedan.
          </note>
          <note>
            Inte sedan kalla krigets slut har säkerhetsproblemen för Sverige
            och Europa varit så många och svåra som de är just nu. Europa
            omges av en löpeld av konflikter, från Medelhavet i söder genom
            Mellanöstern och Kaukasus till Donbass i öster och upp till Ishavet
            i norr. Vi ser också ett Europa där Ryssland använder militärt
            våld för att rita om de europeiska gränserna och i andra fall
            agerar i skymningslandet mellan den totala freden och det totala
            kriget genom olika hybridmetoder.
          </note>
          <note>
            Om Sverige på allvar vill stärka säkerheten i Europa behöver
            vi göra det tillsammans med andra, främst inom EU och tillsammans
            med Nato.
          </note>
          <note>
            Det är därför bra för Sverige att osäkerheten när det gäller
            Nato och EU:s framtid har minskat under det senaste året. President
            Donald Trump har emellanåt uttryckt sig nyckfullt om det amerikanska
            engagemanget i Nato. Men Pentagon har under det senaste året faktiskt
            tredubblat sitt stöd för europeisk säkerhet, genom det som heter
            European Deterrence Initiative. Den amerikanska militära närvaron
            har ökat på den europeiska kontinenten, och det är bra för freden
            i Europa.
          </note>
          <note>
            Arbetet med att stärka Natos närvaro i de baltiska länderna och
            Polen har gått snabbare än väntat. Det finns numera en internationell
            stridsgrupp i alla de länderna. Oavsett om Sverige är medlem i
            Nato eller är partner till Nato är det av centralt svenskt säkerhetsintresse
            att Nato är och förblir starkt och trovärdigt.
          </note>
          <note>
            Även sammanhållningen inom EU har stärkts det senaste året, trots
            eller kanske till och med tack vare brexit. Påståendet om att
            brexit skulle smitta har kommit på skam. EU har fyra år i rad
            lyckats hålla en enad linje när det gäller sanktionerna mot Ryssland
            på grund av den illegala annekteringen av Krim. Det är viktiga
            framsteg.
          </note>
          <note>
            EU:s försvarspolitik har gjort större framsteg de senaste tio
            månaderna än vad som gjorts de senaste tio åren. På det området
            växer nya samarbeten fram inom försvarsforskning, försvarsindustrifrågor
            och gemensam upphandling av försvarsmateriel.
          </note>
          <note>
            Fru talman! EU:s försvarssamarbete befinner sig med andra ord
            i en mycket formbar period. Rätt utformat kan detta samarbete
            stärka EU:s möjligheter att ta större ansvar för internationell
            fred och säkerhet. Men tyvärr har regeringen ofta backat in i
            det samarbetet. Man har hållit emot och kritiserat när nya förslag
            har kommit upp inom ramen för EU:s försvarspolitik.
          </note>
          <note>
            Det är olyckligt, eftersom det finns förutsättningar för Sverige
            att spela en mer central roll inom det politikområdet. Sverige
            är det enda landet i EU som under det senaste årtiondet har deltagit
            i alla EU:s krishanteringsinsatser. Vi har starka försvarsmyndigheter
            som FOI och FMV, som har internationellt gott renommé. Och vi
            är ett av en handfull länder i världen som kan bygga såväl stridsflygplan,
            ubåtar och ytstridsfartyg som stridsfordon. Sådant ska ge inflytelsevaluta
            vid förhandlingsbordet.
          </note>
          <note>
            Men om Sverige verkligen ska forma EU:s försvarssamarbete krävs
            det också att vi är konstruktiva och handlingskraftiga, att vi
            har förmågan att bygga upp politiska allianser med viktiga länder
            inom EU och framför allt att vi vet vad vi vill åstadkomma med
            EU:s försvarssamarbete. Här tycker jag faktiskt att regeringen
            är svaret skyldig.
          </note>
          <note>
            Cybervärlden känner inga gränser, och de geografiska avstånden
            spelar ingen roll inom denna domän. Därför behövs det ett starkare
            internationellt samarbete på detta område.
          </note>
          <note>
            Under början av 2017 fick vi lära oss att det amerikanska presidentvalet
            utsatts för allvarliga cyberintrång från Ryssland.
          </note>
          <note>
            Senare under samma år såg vi även ryska informationsoperationer
            riktade mot de franska, tyska och italienska valen. Detta är inget
            annat än angrepp direkt riktade mot den europeiska demokratins
            hjärta. Det vore aningslöst att förutsätta att det svenska valet
            i september skulle vara fredat från den här typen av operationer.
          </note>
          <note>
            Både EU och Nato bedriver arbeten med att bemöta desinformation
            och propaganda genom olika former av centrum. Sverige bör arbeta
            för att fördjupa samarbetet mellan EU och Nato på det här området
            och fortsätta att ha svensk personal inom både EU-centrum och
            Natocentrum som arbetar med att bekämpa desinformation och propaganda.
          </note>
          <note>
            Avslutningsvis, fru talman: Det är bara tillsammans med andra
            länder som vi också kan påverka enorma företag som Facebook, Twitter
            och Google att ta sitt ansvar när de här plattformsekonomierna
            blir verktyg för att sprida desinformation, falska nyheter och
            propaganda.
          </note>
          <note>
            Det har EU gjort framgångsrikt när det gäller att få dessa företag
            att bekämpa hatbrott på nätet. Men mycket arbete återstår också
            för att stärka informationssäkerheten kopplat till fria och allmänna
            val i Europa.
          </note>
          <note type="speaker">
            Anf. 161 EMILIA TÖYRÄ (S):
          </note>
          <note>
            Fru talman! Under dagens debatt har vi fått ta del av många vittnesmål
            från olika resor, och jag tänkte fortsätta på det inslagna spåret.
            Min resa innebär dock inga flygresor, ingen flygplatsväntan och
            inte heller evinnerliga köer till passkontroller. Mitt utrikespolitiska
            inlägg i denna debatt kommer ta sin avstamp i Maunu, dit man kommer
            genom att färdas på Sveriges nordligaste allmänna väg.
          </note>
          <note>
            Maunu ligger i den del av världen som ibland benämns Arktis.
            Vi har vant oss vid att höra om svältande isbjörnar, krympande
            istäcken och högre temperaturer så fort ordet Arktis nämns.
          </note>
          <note>
            Fru talman! I sommar fyller jag 33 år. Under min uppväxt har
            vårvintrarna tillbringats i Maunu. Jag minns kalla, klara nätter
            med norrsken som spelar över himlen. Jag minns besök på utedass
            som inte varade särskilt länge – av ren självbevarelsedrift. Jag
            minns dagar utomhus med snö, sol och t-shirtar.
          </note>
          <note>
            Vårvintrarna var längre då. Nätterna var kallare och isarna gick
            att färdas på under en längre del av året. Jag inser att de minnen
            som mina syskonbarn i dag får också kommer prägla en annan verklighet
            än den som de möter när de ska fylla 33.
          </note>
          <note>
            Klimatförändringarna är här nu. Krisen politikerna pratade om
            långt innan jag ens blivit medlem i ett politiskt parti är här
            nu. Temperaturförändringarna är här nu.
          </note>
          <note>
            Jag är ett vittne till förändringarna som har skett. Hör också
            på renskötarna, turistföretagarna och pimpelfiskarna! Undersök
            prognoserna för det globala frölagret på Svalbard och se på instagramuppdateringar
            av Paul Nicklen!
          </note>
          <note>
            Fru talman! Förändringarna är här nu. Att inte tidigare generationer
            har gjort mer kan vi beklaga, men det hjälper oss inte i dag.
            I dag måste vi göra det som vi i dag kan göra. Vi har möjligheten,
            skyldigheten men också inget annat val.
          </note>
          <note>
            För mig handlar det om skiddagar i solen och tillgången till
            torkat renkött – en kultur som riskerar att decimeras. För en
            annan handlar det om att hela ens samhälle spolas bort. För boende
            i Longyearbyen handlar det om att inte längre beväpna sig vid
            expeditioner, för isbjörnarna är inte längre ett hot eller ens
            en verklighet.
          </note>
          <note>
            Fru talman! Samhället går att förändra, och det är väl också
            därför som vi alla befinner oss här i dag. Vi har en drivkraft
            att vilja göra just det. Jag vill fortsätta att åka skidor och
            jag vill mötas av beväpnade turguider på Svalbard. Förändringarna
            är här och nu, och vi har inget annat val än att ta dem på allvar.
          </note>
          <note>
            (Applåder)
          </note>
          <note type="speaker">
            Anf. 162 MARIE-LOUISE RÖNNMARK (S):
          </note>
          <note>
            Fru talman! 65 miljoner människor på flykt. Konflikter och förtryck
            måste få ett slut. Samarbete och det öppna samhället. Nej till
            Nato. Mot kärnvapen. Ja till m ultilateralism . Kvinnor behövs
            för en fredligare värld.
          </note>
          <note>
            Så vill vi socialdemokrater möta framtiden – detta var i rubrikform,
            fru talman.
          </note>
          <note>
            Sveriges röst behövs i världen för demokrati, för jämställdhet
            och för vårt bistånd som uppgår till 1 procent av vår bruttonationalinkomst.
            Vår ständiga närvaro är vår styrka.
          </note>
          <note>
            Att utrikesministern driver och lyfter den feministiska utrikespolitiken
            är avgörande. Att kvinnor är förbisedda när det gäller resurser,
            representation och rättigheter kan aldrig nog understrykas. Det
            måste förändras.
          </note>
          <note>
            Vi kan nu se resultatet av att när kvinnor sitter vid förhandlingsbordet
            i fredsförhandlingar görs det framsteg. Så vår utrikesminister
            och vi andra fortsätter på den vägen.
          </note>
          <note>
            Fru talman! Min nästa fråga som jag vill gå in på handlar faktiskt
            om Arktis och arktiskt forum.
          </note>
          <note>
            EU-kommissionen har under 2017 genomfört en samrådsprocess för
            att fördjupa den policy som antogs 2016. Nästa steg i utvecklingen
            av EU:s arktiska politik är att etablera och finansiera ett årligt
            återkommande ark ­ tiskt forum med EU-institutioner, medlemsländer,
            arktiska stater och re ­ gioner, urfolk samt näringslivsföreträdare.
          </note>
          <note>
            Målet är ökad effektivitet, samsyn och nytta med EU:s insatser
            för att u tveckla det europeiska Arktis. Hållbar utveckling, innovation,
            tillväxt, sysselsättning och framför allt EU:s regionalpolitik
            kommer att stå i fokus. Det är genom dessa verktyg som EU får
            legitimitet och kan bidra till den hållbara utvecklingen av Arktis.
          </note>
          <note>
            Jag hoppas nu att vår utrikesminister är beredd att driva frågan
            om att detta arktiska forum förläggs till norra Sverige där Arcum
            är en viktig forskningsmiljö.
          </note>
          <note>
            Jag har gått från det stora till det ännu större, det vill säga
            till den arktiska frågan.
          </note>
          <note>
            (Applåder)
          </note>
          <note type="speaker">
            Anf. 163 CHRISTIAN HOLM BARENFELD (M):
          </note>
          <note>
            Fru talman! Jag har följt den utrikespolitiska debatten i dag,
            och det har varit väldigt intressant. Den svenska regeringens
            utrikespolitik har ju inte i alla delar varit tydlig under den
            senaste tiden. Det blev kanske allra mest uppenbart i januari
            i Sälen. Utrikesministern hade en uppfattning om säkerhetspolitiken
            och Försvarsberedningens arbete. Statsministern hade en annan
            uppfattning , och försvarsministern hade en tredje uppfattning.
            Det var till och med så att utrikesministern kallade ledamöterna
            i den viktiga Försvarsberedningen för ni i den där gruppen. På
            så sätt sågade hon hela innehållet, uppfattningarna och formuleringarna.
          </note>
          <note>
            Däremot gläds jag över att utrikesministern i dag var väldigt
            tydlig när det gäller kritiken mot Ryssland för deras aggressioner
            i Ukraina och deras illegala annektering av Krim. Möjligtvis saknade
            jag viss kritik av den ryska regimens förtryck gentemot sin egen
            befolkning – gentemot civilbefolkningen, civilrättsliga organisationer,
            den politiska oppositionen, hbtq-aktivister och annat. Där tror
            jag att det är viktigt att vi är tydliga. Men jag är ganska säker
            på att vi egentligen inte står långt ifrån varandra i den frågan
            , utan att vi alla fördömer detta.
          </note>
          <note>
            Något som saknades i utrikesdeklarationen för första gången på
            myck ­ et lång tid, kan jag tycka, var uttryck för att det östliga
            partnerskapet är en viktig del som Sverige inte bara bör följa.
            Det är ett initiativ som togs av dåvarande utrikesminister Carl
            Bildt i Sverige och Radek Sikorski i Polen och som sätter fokus
            på de här frågorna och den här regionen.
          </note>
          <note>
            Ett land som inte nämndes över huvud taget i dagens utrikespolitiska
            deklaration, inte med ett enda ord, var Vitryssland, Europas sista
            diktatur, ett land där befolkningen – oppositionen, frihetsförsvarare
            och andra – får sina mänskliga rättigheter kränkta varje dag.
            Detta är ett steg i fel riktning av regeringen, och jag hoppas
            att man vänder tillbaka och lyfter fram de här frågorna tydligare.
            I dag nämndes bara det östliga partnerskapet i en liten bisats
            i hela dokumentet. Det ser jag som allvarligt.
          </note>
          <note>
            Därtill nämndes inte heller något om den ökade och eskalerade
            demokratiska kollapsen i ett annat odemokratiskt land, nämligen
            Azerbajdzjan. Jag tror att det är viktigt att Sverige enat är
            mycket tydligt mot regimer som Lukasjenkoregimen i Vitryssland
            och Alijevregimen i Azerbajdzjan.
          </note>
          <note>
            Alliansen och Socialdemokraterna brukar i grunden ha en ganska
            tydlig gemensam ståndpunkt i många av de här frågorna, men det
            spelar också roll var man lägger betoningen och var fokus ligger.
            Jag hoppas att utrikesministern framdeles än tydligare kommer
            att visa sitt stöd för frihetsförsvarare i de här länderna och
            tydligt fördöma regimerna i såväl Vitryssland och Azerbajdzjan
            som andra länder där befolkningen förtrycks.
          </note>
          <note>
            (Applåder)
          </note>
          <note type="speaker">
            Anf. 164 CARL SCHLYTER (MP):
          </note>
          <note>
            Fru talman! Alla här är överens om vikten av säkerhet. Det har
            pratats om det hela dagen. Många har betonat vikten av den militära
            säkerheten. Därför tycker jag att det kunde vara bra att avsluta
            debatten med att tala om grunden för att möta hot. Risken att
            invaderas av klimatförändringar och hoten från dem är större än
            hoten att invaderas av främmande arméer. Men det spelar inte så
            stor roll vilka av dessa hot man ska bemöta. Taktiken är alltid
            densamma: Man bygger upp en resiliens mot hoten.
          </note>
          <note>
            Militärer är inte det första försvarsledet, utan det sista. All
            säkerhet börjar med att man bygger upp ett samhälle som är tåligt
            och skyddsvärt. Det är ingen idé att försvara vårt land om vi
            tränar på att bomba sönder Vättern så att vi inte har något dricksvatten.
            Vättern ska vara värt att försvara. Det är ingen idé att försvara
            ett land om vi själva förstör det med miljöförstöring och enorma
            sociala klyftor som slår sönder landet inifrån. Ett land måste
            hålla ihop socialt och ekologiskt och vara ekonomiskt hållbart.
            Därför ska vi ha lokal livsmedelsförädling. Vi ska ha solceller
            på varje tak, inte ett kärnkraftverk som kan slås ut. Vi ska inte
            ha en källare i Norrköping som om den översvämmas slår ut tågtrafiken
            på hela Södra stambanan i flera dagar. Man måste bygga in möjligheter
            att få samhället att fungera när smartphonen slutar fungera.
          </note>
          <note>
            Detsamma gäller globalt. Vi måste ha civila insatsstyrkor, som
            EU redan 1999 bestämde att vi skulle bygga upp, vilket vi dock
            ännu inte har gjort. Den första försvarslinjen för fred är den
            svenska byråkraten, inte soldaten. Det är vad vi behöver skicka
            ut runt om i världen: en livsmedelstekniker som ser till att maten
            inte förstörs och som hindrar hungersnöd och upplopp, en skattetekniker
            som ser till att härskaren inte får alla pengar från folket utan
            att de delas ut och skapar jämställdhet och välfärd, en domare
            som hjälper ett land att bygga upp ett rättsväsen, så att människor
            kan känna sig trygga och inte måste ta vapen i hand för att ta
            sig vad de behöver. Det är den första försvarslinjen.
          </note>
          <note>
            Och vi är inte ensamma. Albert Einstein Institution i USA och
            Gene Sharp – alla har de kommit med medel för att bygga upp fred.
            Jag vill se de europeiska fredsstyrkorna, och jag vill se Sverige
            i främsta rummet. Om man tränar boxning blir man bra på att boxas.
            Men om man tränar yoga eller jujutsu klarar man av att undvika
            en attack, att hindra en attack och att få människor att tänka
            på någonting annat än en attack. Vi behöver bli bättre på jujutsu
            och yoga i utrikespolitiken.
          </note>
          <note>
            Slutligen måste vi tala om kärnvapen. En demokratisk stat kan
            inte ha kärnvapen. I alla andra krig i historien har härskarna
            behövt vara rädda för att soldaterna gör uppror. Om de ges vansinniga
            order säger de till slut nej. Det blir omöjligt att fortsätta
            ett krig när folkets lidande blir för stort och man vägrar att
            lyda order. Men med kärnvapen finns inga sådana möjligheter. På
            några minuter ska några få gubbar bestämma att miljoner andra
            ska dö, och ingen annan hinner reagera. Man hinner inte kontrollera
            informationen. Det begås ett folkrättsbrott som är historiskt
            utan att någon kan stoppa det. Kärnvapen ska bort!
          </note>
          <note>
            Den utrikespolitiska debatten var härmed avslutad.
          </note>
          <note>
            § 2 Justering av protokoll
          </note>
          <note>
            Protokollet för den 24 januari justerades.
          </note>
          <note>
            § 3 Avsägelse
          </note>
          <note>
            Tredje vice talmannen meddelade att Birgitta Ohlsson (L) avsagt
            sig uppdraget som ledamot i utrikesutskottet från och med den
            15 februari.
          </note>
          <note>
            Kammaren biföll denna avsägelse.
          </note>
          <note>
            § 4 Anmälan om kompletteringsval
          </note>
          <note>
            Tredje vice talmannen meddelade att Liberalernas riksdagsgrupp
            anmält Fredrik Malm som ledamot i utrikesutskottet .
          </note>
          <note>
            Tredje vice talmannen förklarade vald från och med den 15 februari
            till
          </note>
          <note>
            ledamot i utrikesutskottet
          </note>
          <note>
            Fredrik Malm (L)
          </note>
          <note>
            § 5 Anmälan om subsidiaritetsprövning
          </note>
          <note>
            Tredje vice talmannen anmälde att utdrag ur prot. 2017/18:23
            för tisdagen den 16 januari i ärende om subsidiaritetsprövning
            av EU-förslag hade kommit in från finansutskottet.
          </note>
          <note>
            § 6 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2017/18: 374
          </note>
          <note>
            Till riksdagen
          </note>
          <note>
            Interpellation 2017/18:374 Flygförbindelse Mora–Arlanda
          </note>
          <note>
            av Peter Helander (C)
          </note>
          <note>
            Interpellationen kommer att besvaras tisdagen den 6 mars 2018
            i ett gemensamt svar med interpellation 2017/18:367.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 13 februari 2018
          </note>
          <note>
            Näringsdepartementet
          </note>
          <note>
            Tomas Eneroth (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            § 7 Anmälan om återkallelse av proposition
          </note>
          <note>
            Tredje vice talmannen meddelade att regeringen genom skrivelse
            2017/18:97 återkallat prop. 2017/18:18 Läsa, skriva, räkna – en
            åtgärdsgaranti .
          </note>
          <note>
            Skrivelsen lades till handlingarna.
          </note>
          <note>
            § 8 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2017/18:88 till justitieutskottet
          </note>
          <note>
            2017/18:92 till näringsutskottet
          </note>
          <note>
            Redogörelse
          </note>
          <note>
            2017/18:ÖN1 till konstitutionsutskottet
          </note>
          <note>
            § 9 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Arbetsmarknadsutskottets betänkande
          </note>
          <note>
            2017/18:AU5 Nya regler i arbetslöshetsförsäkringen om bland annat
            förtroendeuppdrag och pension
          </note>
          <note>
            Försvarsutskottets betänkande
          </note>
          <note>
            2017/18:FöU3 Försvarspolitik
          </note>
          <note>
            Justitieutskottets betänkanden
          </note>
          <note>
            2017/18:JuU11 2017 års redogörelse för tillämpningen av lagen
            om särskild utlänningskontroll
          </note>
          <note>
            2017/18:JuU12 Genomförande av oskuldspresumtionsdirektivet
          </note>
          <note>
            § 10 Bordläggning
          </note>
          <note>
            Följande dokument anmäldes och bordlades:
          </note>
          <note>
            Redogörelser
          </note>
          <note>
            2017/18:VPN1 Verksamhetsredogörelse för Valprövningsnämnden 2017
          </note>
          <note>
            2017/18:RAN1 Verksamhetsredogörelse för Riksdagens ansvarsnämnd
            2017
          </note>
          <note>
            § 11 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 13 februari
          </note>
          <note>
            2017/18:376 Anslag för vägunderhåll
          </note>
          <note>
            av Jessica Rosencrantz (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:377 Exitskatten
          </note>
          <note>
            av Helena Bouveng (M)
          </note>
          <note>
            till finansminister Magdalena Andersson (S)
          </note>
          <note>
            2017/18:378 Odemokratiska påverkansmetoder
          </note>
          <note>
            av Johan Hultberg (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2017/18:379 Välfärdsutredningen
          </note>
          <note>
            av Lotta Finstorp (M)
          </note>
          <note>
            till statsrådet Ardalan Shekarabi (S)
          </note>
          <note>
            2017/18:380 De nya amorteringskraven
          </note>
          <note>
            av Isabella Hökmark (M)
          </note>
          <note>
            till statsrådet Per Bolund (MP)
          </note>
          <note>
            § 12 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 13 februari
          </note>
          <note>
            2017/18:771 Basårsutbildningarnas fortlevnad
          </note>
          <note>
            av Christer Nylander (L)
          </note>
          <note>
            till statsrådet Helene Hellmark Knutsson (S)
          </note>
          <note>
            2017/18:772 Skriftlighetskrav vid lottförsäljning via telefon
          </note>
          <note>
            av Robert Hannah (L)
          </note>
          <note>
            till statsrådet Per Bolund (MP)
          </note>
          <note>
            2017/18:773 Framtiden för polisutbildningen i Umeå
          </note>
          <note>
            av Roger Haddad (L)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:774 Vinterväghållningen i Sverige
          </note>
          <note>
            av Lars Beckman (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:775 Försäljning av snus på internet
          </note>
          <note>
            av Sofia Fölster (M)
          </note>
          <note>
            till socialminister Annika Strandhäll (S)
          </note>
          <note>
            2017/18:776 Åtgärder mot de växande köerna inom BUP
          </note>
          <note>
            av Saila Quicklund (M)
          </note>
          <note>
            till socialminister Annika Strandhäll (S)
          </note>
          <note>
            § 13 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 13 februari
          </note>
          <note>
            2017/18:705 Ungdomsarbetslösheten
          </note>
          <note>
            av Jan Ericson (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2017/18:714 Omlokaliserade myndigheters ansvar att främja regional
            forskning och utveckling
          </note>
          <note>
            av Pål Jonson (M)
          </note>
          <note>
            till statsrådet Ardalan Shekarabi (S)
          </note>
          <note>
            2017/18:710 Den nya mobillagen
          </note>
          <note>
            av Sten Bergheden (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:713 Polisens kommunikationsutrustning
          </note>
          <note>
            av Sten Bergheden (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:721 Handhållen kommunikationsutrustning i trafiken
          </note>
          <note>
            av Lars Beckman (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:736 Skattemedel till Ibn Rushd
          </note>
          <note>
            av Markus Wiechel (SD)
          </note>
          <note>
            till statsrådet Anna Ekström (S)
          </note>
          <note>
            2017/18:727 Lantmäteriets roll
          </note>
          <note>
            av Lotta Finstorp (M)
          </note>
          <note>
            till statsrådet Peter Eriksson (MP)
          </note>
          <note>
            2017/18:728 Lantmäteriet som hinder för bostadsbyggande
          </note>
          <note>
            av Johanna Haraldsson (S)
          </note>
          <note>
            till statsrådet Peter Eriksson (MP)
          </note>
          <note>
            2017/18:731 Tågförseningarna i Skåne
          </note>
          <note>
            av Boriana Åberg (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:732 SJ och dess konkurrenter
          </note>
          <note>
            av Boriana Åberg (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2017/18:733 Konkurrens på lika villkor
          </note>
          <note>
            av Boriana Åberg (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2017/18:740 Upprustning av Bohusbanan
          </note>
          <note>
            av Lars-Arne Staxäng (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:754 EU-dragbilar med två axlar
          </note>
          <note>
            av Jasenko Omanovic (S)
          </note>
          <note>
            till statsrådet Tomas Eneroth (S)
          </note>
          <note>
            § 14 Kammaren åtskildes kl. 14.59.
          </note>
          <note>
            Sammanträdet leddes
          </note>
          <note>
            av talmannen f rån dess början till och med § 1 anf. 62 (delvis),
          </note>
          <note>
            av förste vice talmannen därefter till och med § 1 anf. 143 (delvis)
            och
          </note>
          <note>
            av tredje vice talmannen därefter till dess slut.
          </note>
          <note>
            Vid protokollet
          </note>
          <note>
            JOHAN WELANDER
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            Välkomsthälsning
          </note>
          <note>
            Anf. 1 TALMANNEN
          </note>
          <note>
            § 1 Utrikespolitisk debatt
          </note>
          <note>
            Anf. 2 Utrikesminister MARGOT WALLSTRÖM (S)
          </note>
          <note>
            Anf. 3 JONAS JACOBSSON GJÖRTLER (M) replik
          </note>
          <note>
            Anf. 4 Utrikesminister MARGOT WALLSTRÖM (S) replik
          </note>
          <note>
            Anf. 5 JONAS JACOBSSON GJÖRTLER (M) replik
          </note>
          <note>
            Anf. 6 Utrikesminister MARGOT WALLSTRÖM (S) replik
          </note>
          <note>
            Anf. 7 MARKUS WIECHEL (SD) replik
          </note>
          <note>
            Anf. 8 Utrikesminister MARGOT WALLSTRÖM (S) replik
          </note>
          <note>
            Anf. 9 MARKUS WIECHEL (SD) replik
          </note>
          <note>
            Anf. 10 Utrikesminister MARGOT WALLSTRÖM (S) replik
          </note>
          <note>
            Anf. 11 KERSTIN LUNDGREN (C) replik
          </note>
          <note>
            Anf. 12 Utrikesminister MARGOT WALLSTRÖM (S) replik
          </note>
          <note>
            Anf. 13 KERSTIN LUNDGREN (C) replik
          </note>
          <note>
            Anf. 14 Utrikesminister MARGOT WALLSTRÖM (S) replik
          </note>
          <note>
            Anf. 15 YASMINE POSIO NILSSON (V) replik
          </note>
          <note>
            Anf. 16 Utrikesminister MARGOT WALLSTRÖM (S) replik
          </note>
          <note>
            Anf. 17 YASMINE POSIO NILSSON (V) replik
          </note>
          <note>
            Anf. 18 Utrikesminister MARGOT WALLSTRÖM (S) replik
          </note>
          <note>
            Anf. 19 BIRGITTA OHLSSON (L) replik
          </note>
          <note>
            Anf. 20 Utrikesminister MARGOT WALLSTRÖM (S) replik
          </note>
          <note>
            Anf. 21 BIRGITTA OHLSSON (L) replik
          </note>
          <note>
            Anf. 22 Utrikesminister MARGOT WALLSTRÖM (S) replik
          </note>
          <note>
            Anf. 23 SOFIA DAMM (KD) replik
          </note>
          <note>
            Anf. 24 Utrikesminister MARGOT WALLSTRÖM (S) replik
          </note>
          <note>
            Anf. 25 SOFIA DAMM (KD) replik
          </note>
          <note>
            Anf. 26 Utrikesminister MARGOT WALLSTRÖM (S) replik
          </note>
          <note>
            Anf. 27 JONAS JACOBSSON GJÖRTLER (M)
          </note>
          <note>
            Anf. 28 Utrikesminister MARGOT WALLSTRÖM (S) replik
          </note>
          <note>
            Anf. 29 JONAS JACOBSSON GJÖRTLER (M) replik
          </note>
          <note>
            Anf. 30 Utrikesminister MARGOT WALLSTRÖM (S) replik
          </note>
          <note>
            Anf. 31 JONAS JACOBSSON GJÖRTLER (M) replik
          </note>
          <note>
            Anf. 32 MARKUS WIECHEL (SD) replik
          </note>
          <note>
            Anf. 33 JONAS JACOBSSON GJÖRTLER (M) replik
          </note>
          <note>
            Anf. 34 MARKUS WIECHEL (SD) replik
          </note>
          <note>
            Anf. 35 JONAS JACOBSSON GJÖRTLER (M) replik
          </note>
          <note>
            Anf. 36 VALTER MUTT (MP) replik
          </note>
          <note>
            Anf. 37 JONAS JACOBSSON GJÖRTLER (M) replik
          </note>
          <note>
            Anf. 38 VALTER MUTT (MP) replik
          </note>
          <note>
            Anf. 39 JONAS JACOBSSON GJÖRTLER (M) replik
          </note>
          <note>
            Anf. 40 YASMINE POSIO NILSSON (V) replik
          </note>
          <note>
            Anf. 41 JONAS JACOBSSON GJÖRTLER (M) replik
          </note>
          <note>
            Anf. 42 YASMINE POSIO NILSSON (V) replik
          </note>
          <note>
            Anf. 43 JONAS JACOBSSON GJÖRTLER (M) replik
          </note>
          <note>
            Anf. 44 MARKUS WIECHEL (SD)
          </note>
          <note>
            Anf. 45 JONAS JACOBSSON GJÖRTLER (M) replik
          </note>
          <note>
            Anf. 46 MARKUS WIECHEL (SD) replik
          </note>
          <note>
            Anf. 47 JONAS JACOBSSON GJÖRTLER (M) replik
          </note>
          <note>
            Anf. 48 MARKUS WIECHEL (SD) replik
          </note>
          <note>
            Anf. 49 KERSTIN LUNDGREN (C) replik
          </note>
          <note>
            Anf. 50 MARKUS WIECHEL (SD) replik
          </note>
          <note>
            Anf. 51 KERSTIN LUNDGREN (C) replik
          </note>
          <note>
            Anf. 52 MARKUS WIECHEL (SD) replik
          </note>
          <note>
            Anf. 53 BIRGITTA OHLSSON (L) replik
          </note>
          <note>
            Anf. 54 MARKUS WIECHEL (SD) replik
          </note>
          <note>
            Anf. 55 BIRGITTA OHLSSON (L) replik
          </note>
          <note>
            Anf. 56 MARKUS WIECHEL (SD) replik
          </note>
          <note>
            Anf. 57 VALTER MUTT (MP)
          </note>
          <note>
            Anf. 58 JONAS JACOBSSON GJÖRTLER (M) replik
          </note>
          <note>
            Anf. 59 VALTER MUTT (MP) replik
          </note>
          <note>
            Anf. 60 JONAS JACOBSSON GJÖRTLER (M) replik
          </note>
          <note>
            Anf. 61 VALTER MUTT (MP) replik
          </note>
          <note>
            Anf. 62 KERSTIN LUNDGREN (C) replik
          </note>
          <note>
            Anf. 63 VALTER MUTT (MP) replik
          </note>
          <note>
            Anf. 64 KERSTIN LUNDGREN (C) replik
          </note>
          <note>
            Anf. 65 VALTER MUTT (MP) replik
          </note>
          <note>
            Anf. 66 YASMINE POSIO NILSSON (V) replik
          </note>
          <note>
            Anf. 67 VALTER MUTT (MP) replik
          </note>
          <note>
            Anf. 68 YASMINE POSIO NILSSON (V) replik
          </note>
          <note>
            Anf. 69 VALTER MUTT (MP) replik
          </note>
          <note>
            Anf. 70 BIRGITTA OHLSSON (L) replik
          </note>
          <note>
            Anf. 71 VALTER MUTT (MP) replik
          </note>
          <note>
            Anf. 72 BIRGITTA OHLSSON (L) replik
          </note>
          <note>
            Anf. 73 VALTER MUTT (MP) replik
          </note>
          <note>
            Anf. 74 SOFIA DAMM (KD) replik
          </note>
          <note>
            Anf. 75 VALTER MUTT (MP) replik
          </note>
          <note>
            Anf. 76 SOFIA DAMM (KD) replik
          </note>
          <note>
            Anf. 77 VALTER MUTT (MP) replik
          </note>
          <note>
            Anf. 78 KERSTIN LUNDGREN (C)
          </note>
          <note>
            Anf. 79 Utrikesminister MARGOT WALLSTRÖM (S) replik
          </note>
          <note>
            Anf. 80 KERSTIN LUNDGREN (C) replik
          </note>
          <note>
            Anf. 81 Utrikesminister MARGOT WALLSTRÖM (S) replik
          </note>
          <note>
            Anf. 82 KERSTIN LUNDGREN (C) replik
          </note>
          <note>
            Anf. 83 VALTER MUTT (MP) replik
          </note>
          <note>
            Anf. 84 KERSTIN LUNDGREN (C) replik
          </note>
          <note>
            Anf. 85 VALTER MUTT (MP) replik
          </note>
          <note>
            Anf. 86 KERSTIN LUNDGREN (C) replik
          </note>
          <note>
            Anf. 87 YASMINE POSIO NILSSON (V)
          </note>
          <note>
            Anf. 88 JONAS JACOBSSON GJÖRTLER (M) replik
          </note>
          <note>
            Anf. 89 YASMINE POSIO NILSSON (V) replik
          </note>
          <note>
            Anf. 90 JONAS JACOBSSON GJÖRTLER (M) replik
          </note>
          <note>
            Anf. 91 YASMINE POSIO NILSSON (V) replik
          </note>
          <note>
            Anf. 92 SOFIA DAMM (KD) replik
          </note>
          <note>
            Anf. 93 YASMINE POSIO NILSSON (V) replik
          </note>
          <note>
            Anf. 94 SOFIA DAMM (KD) replik
          </note>
          <note>
            Anf. 95 YASMINE POSIO NILSSON (V) replik
          </note>
          <note>
            Anf. 96 BIRGITTA OHLSSON (L)
          </note>
          <note>
            Anf. 97 Utrikesminister MARGOT WALLSTRÖM (S) replik
          </note>
          <note>
            Anf. 98 BIRGITTA OHLSSON (L) replik
          </note>
          <note>
            Anf. 99 Utrikesminister MARGOT WALLSTRÖM (S) replik
          </note>
          <note>
            Anf. 100 BIRGITTA OHLSSON (L) replik
          </note>
          <note>
            Anf. 101 VALTER MUTT (MP) replik
          </note>
          <note>
            Anf. 102 BIRGITTA OHLSSON (L) replik
          </note>
          <note>
            Anf. 103 VALTER MUTT (MP) replik
          </note>
          <note>
            Anf. 104 BIRGITTA OHLSSON (L) replik
          </note>
          <note>
            Anf. 105 KERSTIN LUNDGREN (C) replik
          </note>
          <note>
            Anf. 106 BIRGITTA OHLSSON (L) replik
          </note>
          <note>
            Anf. 107 SOFIA DAMM (KD)
          </note>
          <note>
            Anf. 108 VALTER MUTT (MP) replik
          </note>
          <note>
            Anf. 109 SOFIA DAMM (KD) replik
          </note>
          <note>
            Anf. 110 VALTER MUTT (MP) replik
          </note>
          <note>
            Anf. 111 SOFIA DAMM (KD) replik
          </note>
          <note>
            Anf. 112 KENNETH G FORSLUND (S)
          </note>
          <note>
            Anf. 113 KERSTIN LUNDGREN (C) replik
          </note>
          <note>
            Anf. 114 KENNETH G FORSLUND (S) replik
          </note>
          <note>
            Anf. 115 KERSTIN LUNDGREN (C) replik
          </note>
          <note>
            Anf. 116 KENNETH G FORSLUND (S) replik
          </note>
          <note>
            Anf. 117 SOFIA ARKELSTEN (M)
          </note>
          <note>
            Anf. 118 BJÖRN SÖDER (SD) replik
          </note>
          <note>
            Anf. 119 SOFIA ARKELSTEN (M) replik
          </note>
          <note>
            Anf. 120 BJÖRN SÖDER (SD) replik
          </note>
          <note>
            Anf. 121 SOFIA ARKELSTEN (M) replik
          </note>
          <note>
            Anf. 122 BJÖRN SÖDER (SD)
          </note>
          <note>
            Anf. 123 ANDERS ÖSTERBERG (S) replik
          </note>
          <note>
            Anf. 124 BJÖRN SÖDER (SD) replik
          </note>
          <note>
            Anf. 125 ANDERS ÖSTERBERG (S) replik
          </note>
          <note>
            Anf. 126 BJÖRN SÖDER (SD) replik
          </note>
          <note>
            Anf. 127 EMMA NOHRÉN (MP)
          </note>
          <note>
            Anf. 128 LOTTA JOHNSSON FORNARVE (V)
          </note>
          <note>
            Anf. 129 FREDRIK MALM (L)
          </note>
          <note>
            Anf. 130 LOTTA JOHNSSON FORNARVE (V) replik
          </note>
          <note>
            Anf. 131 FREDRIK MALM (L) replik
          </note>
          <note>
            Anf. 132 LOTTA JOHNSSON FORNARVE (V) replik
          </note>
          <note>
            Anf. 133 FREDRIK MALM (L) replik
          </note>
          <note>
            Anf. 134 OLLE THORELL (S)
          </note>
          <note>
            Anf. 135 BJÖRN SÖDER (SD) replik
          </note>
          <note>
            Anf. 136 OLLE THORELL (S) replik
          </note>
          <note>
            Anf. 137 BJÖRN SÖDER (SD) replik
          </note>
          <note>
            Anf. 138 OLLE THORELL (S) replik
          </note>
          <note>
            Anf. 139 FREDRIK MALM (L) replik
          </note>
          <note>
            Anf. 140 OLLE THORELL (S) replik
          </note>
          <note>
            Anf. 141 FREDRIK MALM (L) replik
          </note>
          <note>
            Anf. 142 OLLE THORELL (S) replik
          </note>
          <note>
            Anf. 143 MARGARETA CEDERFELT (M)
          </note>
          <note>
            Anf. 144 HÅKAN SVENNELING (V)
          </note>
          <note>
            Anf. 145 ANDERS ÖSTERBERG (S) replik
          </note>
          <note>
            Anf. 146 HÅKAN SVENNELING (V) replik
          </note>
          <note>
            Anf. 147 ANDERS ÖSTERBERG (S) replik
          </note>
          <note>
            Anf. 148 HÅKAN SVENNELING (V) replik
          </note>
          <note>
            Anf. 149 FREDRIK MALM (L) replik
          </note>
          <note>
            Anf. 150 HÅKAN SVENNELING (V) replik
          </note>
          <note>
            Anf. 151 FREDRIK MALM (L) replik
          </note>
          <note>
            Anf. 152 HÅKAN SVENNELING (V) replik
          </note>
          <note>
            Anf. 153 PYRY NIEMI (S)
          </note>
          <note>
            Anf. 154 GÖRAN PETTERSSON (M)
          </note>
          <note>
            Anf. 155 KENT EKEROTH (SD)
          </note>
          <note>
            Anf. 156 KRISTER ÖRNFJÄDER (S)
          </note>
          <note>
            Anf. 157 SOTIRIS DELIS (M)
          </note>
          <note>
            Anf. 158 JULIA KRONLID (SD)
          </note>
          <note>
            Anf. 159 ANDERS ÖSTERBERG (S)
          </note>
          <note>
            Anf. 160 PÅL JONSON (M)
          </note>
          <note>
            Anf. 161 EMILIA TÖYRÄ (S)
          </note>
          <note>
            Anf. 162 MARIE-LOUISE RÖNNMARK (S)
          </note>
          <note>
            Anf. 163 CHRISTIAN HOLM BARENFELD (M)
          </note>
          <note>
            Anf. 164 CARL SCHLYTER (MP)
          </note>
          <note>
            § 2 Justering av protokoll
          </note>
          <note>
            § 3 Avsägelse
          </note>
          <note>
            § 4 Anmälan om kompletteringsval
          </note>
          <note>
            § 5 Anmälan om subsidiaritetsprövning
          </note>
          <note>
            § 6 Anmälan om fördröjt svar på interpellation
          </note>
          <note>
            § 7 Anmälan om återkallelse av proposition
          </note>
          <note>
            § 8 Ärenden för hänvisning till utskott
          </note>
          <note>
            § 9 Ärenden för bordläggning
          </note>
          <note>
            § 10 Bordläggning
          </note>
          <note>
            § 11 Anmälan om interpellationer
          </note>
          <note>
            § 12 Anmälan om frågor för skriftliga svar
          </note>
          <note>
            § 13 Anmälan om skriftliga svar på frågor
          </note>
          <note>
            § 14 Kammaren åtskildes kl. 14.59.
          </note>
          <note>
            Tryck: Elanders Sverige AB, Vällingby 2018
          </note>
        </div>
      </body>
    </text>
  </TEI>
</teiCorpus>
