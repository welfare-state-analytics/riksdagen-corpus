<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201718</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201718</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201718--88</head>
          <docDate when="2018-03-21">2018-03-21</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollen för den 1 och 2 mars justerades.
          </note>
          <note>
            § 2 Avsägelse
          </note>
          <note>
            Tredje vice talmannen meddelade att Gabriel Wikström (S) avsagt
            sig uppdraget som ledamot av riksdagen från och med den 22 mars
            2018.
          </note>
          <note>
            Kammaren biföll denna avsägelse.
          </note>
          <note>
            § 3 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2017/18:424
          </note>
          <note>
            Till riksdagen
          </note>
          <note>
            Interpellation 2017/18:424 Välfärdsutredningen
          </note>
          <note>
            av Helena Bouveng (M)
          </note>
          <note>
            Interpellationen kommer att besvaras tisdagen den 10 april 2018.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Stockholm den 19 mars 2018
          </note>
          <note>
            Finansdepartementet
          </note>
          <note>
            Ardalan Shekarabi (S)
          </note>
          <note>
            Enligt uppdrag
          </note>
          <note>
            Johan Ndure
          </note>
          <note>
            Departementsråd
          </note>
          <note>
            Interpellation 2017/18:425
          </note>
          <note>
            Till riksdagen
          </note>
          <note>
            Interpellation 2017/18:425 Vinster i välfärden
          </note>
          <note>
            av Jörgen Warborn (M)
          </note>
          <note>
            Interpellationen kommer att besvaras tisdagen den 10 april 2018.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Stockholm den 19 mars 2018
          </note>
          <note>
            Finansdepartementet
          </note>
          <note>
            Ardalan Shekarabi (S)
          </note>
          <note>
            Enligt uppdrag
          </note>
          <note>
            Johan Ndure
          </note>
          <note>
            Departementsråd
          </note>
          <note>
            § 4 Anmälan om faktapromemoria
          </note>
          <note>
            Tredje vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note>
            2017/18:FPM58 Meddelande och rekommendation om institutionella
            alternativ för effektivare EU ‑ arbete KOM(2018) 95 till konstitutions
            utskottet
          </note>
          <note>
            § 5 Anmälan om granskningsrapport
          </note>
          <note>
            Tredje vice talmannen anmälde att följande granskningsrapport
            hade kommit in från Riksrevisionen och överlämnats till finansutskottet:
          </note>
          <note>
            RiR 2018:7 Räkenskapssammandraget som underlag för kommunjämförelser
            – är kostnadsmåtten tillförlitliga?
          </note>
          <note>
            § 6 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2017/18:61, 127, 131, 144, 145 och 187 till skatteutskottet
          </note>
          <note>
            2017/18:106, 155, 157, 169, 171 och 186 till socialutskottet
          </note>
          <note>
            2017/18:143 och 180 till utrikesutskottet
          </note>
          <note>
            2017/18:148, 149, 153, 158 och 159 till finansutskottet
          </note>
          <note>
            2017/18:150, 176 och 190 till socialförsäkringsutskottet
          </note>
          <note>
            2017/18:151 och 162 till konstitutionsutskottet
          </note>
          <note>
            2017/18:164 till kulturutskottet
          </note>
          <note>
            2017/18:174 och 177 till justitieutskottet
          </note>
          <note>
            2017/18:179 till näringsutskottet
          </note>
          <note>
            2017/18:182–184 till utbildningsutskottet
          </note>
          <note>
            2017/18:185 till civilutskottet
          </note>
          <note>
            2017/18:192 till miljö- och jordbruksutskottet
          </note>
          <note>
            Skrivelser
          </note>
          <note>
            2017/18:90, 114, 136, 139, 146 och 188 till utrikesutskottet
          </note>
          <note>
            2017/18:103 till konstitutionsutskottet
          </note>
          <note>
            Redogörelse
          </note>
          <note>
            2017/18:RR2 till finansutskottet
          </note>
          <note>
            EU-dokument
          </note>
          <note>
            KOM(2018) 92, KOM(2018) 99 och KOM(2018) 110 till finansutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 11 maj .
          </note>
          <note>
            KOM(2018) 113 till finansutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 14 maj .
          </note>
          <note>
            § 7 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Näringsutskottets utlåtande och betänkande
          </note>
          <note>
            2017/18:NU26 Subsidiaritetsprövning av kommissionens förslag
            till förordning om marknadskontroll av produkter
          </note>
          <note>
            2017/18:NU11 Handelspolitik
          </note>
          <note>
            Trafikutskottets betänkande
          </note>
          <note>
            2017/18:TU10 Luftfart
          </note>
          <note>
            Skatteutskottets betänkanden
          </note>
          <note>
            2017/18:SkU10 Punktskatter
          </note>
          <note>
            2017/18:SkU11 Mervärdesskatt
          </note>
          <note>
            2017/18:SkU13 Förändrad trängselskatt i Stockholm för förbättrad
            tillgänglighet och transportinfrastruktur
          </note>
          <note>
            Finansutskottets betänkande
          </note>
          <note>
            2017/18:FiU35 Ett par frågor om kontoföring och clearingverksamhet
          </note>
          <note>
            § 8 Kriminalvårdsfrågor
          </note>
          <note>
            Justitieutskottets betänkande 2017/18:JuU16
          </note>
          <note>
            Kriminalvårdsfrågor
          </note>
          <note>
            föredrogs.
          </note>
          <note type="speaker">
            Anf. 1 PETTER LÖBERG (S):
          </note>
          <note>
            Fru talman! Jag står bakom vår reservation, men för tids vinnande
            nöjer jag mig med att yrka bifall till utskottets förslag.
          </note>
          <note>
            När jag funderade på vad jag skulle säga i denna fjärde debatt
            om kriminalvårdens verksamhet som vi har under mandatperioden
            ögnade jag igenom de senaste fyra årens årsberättelser från Kriminalvården
            och slogs av att det är en ganska välmående verksamhet.
          </note>
          <note>
            Att fögderiet sköts på ett föredömligt sätt är den bild jag får,
            inte bara från torra siffror och årsredovisningar från myndigheten
            utan också genom att läsa JO-anmälningar och Justitieombudsmannens
            årsberättelse. Jag ser också hur man jobbar med det man inte är
            så bra på och får kritik för, för det finns förstås mycket inom
            kriminalvården där man inte når ända fram i uppdraget. De kunskaper
            som vi politiker har fått när vi har besökt fängelser, anstalter
            och frivårdsverksamheter verifierar också bilden av att verksamheten
            är väl fungerande.
          </note>
          <note>
            Droganvändningen, som ofta nämns, är låg, 1–2 procent vid screeningtester,
            och det är mycket ovanligt med rymningar, även om vi under hösten
            hade några incidenter.
          </note>
          <note>
            Låt mig lyfta fram två saker. Det ena är att jag är mycket tacksam
            för att kriminalvården bygger på vetenskaplig grund. Det är ett
            synnerligen uppfriskande förhållningssätt i denna tid av vetenskapsförakt
            och misstro mot fakta. Inte minst i programverksamheten och behandlingsmetoderna
            rensar man efter utvärderingar och valideringar kontinuerligt
            ut de metoder som inte fungerar. Detta är något som andra politikområden
            borde ta efter lite mer, särskilt med tanke på en del liberala
            skolpolitiker och partiledare.
          </note>
          <note>
            Återfallsfrekvensen sjunker. Det kan bero på det metodiska och
            vetenskapligt grundade arbetet. Det kan givetvis också vara ett
            resultat av att övriga rättsvårdande myndigheter inte har varit
            tillräckligt effektiva de senaste decennierna. Men jag vill tro
            att åtminstone en del av det faktum att återfallsfrekvensen har
            minskat med mer än 10 procentenheter är ett resultat av framgångsrikt
            systematiskt strukturerat arbete inom kriminalvården.
          </note>
          <note>
            Det andra jag vill lyfta fram är att kriminalvården bygger på
            den värdegrund som i grund och botten omfamnas av oss alla. Det
            handlar om humanistiska, demokratiska värderingar hos personalen.
            Ska vi vara helt ärliga fanns det förr i tiden – eller på den
            gamla goda tiden, som en del partier kanske skulle säga – en del
            att göra vad gällde värdegrunden bland personalen. Att de intagna
            har problem med värdegrunden är ganska uppenbart, för det är ju
            en av orsakerna till att de sitter där. Men personalen, som arbetar
            klientnära med dessa individer, måste stå på en stabil grund.
          </note>
          <note>
            Jag brukar ibland, lite skämtsamt men också med visst allvar,
            säga att på mina studiebesök i kriminalvården möter jag fler humanister
            än i politiken. Personalen är oerhört besjälad av sitt arbete
            i den tuffa miljö de verkar i som professionella. Därför känner
            jag mig trygg.
          </note>
          <note>
            I många politiska korridorer är värdegrundsarbete nästan ett
            skällsord i dag, men det är ett nödvändigt redskap för att personalen
            inom kriminalvården ska kunna göra ett bra jobb.
          </note>
          <note>
            Kriminalvården sticker ut på många olika sätt, inte minst i internationella
            jämförelser. Något av det viktigaste är att man jobbar så klientnära,
            nära individerna. Man låter inte enbart de intagna själva stå
            för normbildning och strukturer, utan man är nära. En annan sak
            är det dynamiska säkerhetsarbetet. Båda dessa är framgångsfaktorer
            som många besökare från världens alla hörn tittar på och försöker
            ta det bästa av.
          </note>
          <note>
            Detta kostar givetvis. Jämfört med många andra länder har vi
            en dyr kriminalvård per intagen. Men för samhället är det en synnerligen
            bra affär.
          </note>
          <note>
            Kriminalvården är mycket omvärldsorienterad, vilket är en märklig
            paradox med tanke på att man bygger murar mot omvärlden eftersom
            individerna där inne ofrivilligt inte har klarat av den omvärld
            och de normer och värderingar som finns där ute. Själva tanken
            med en anstalt är att stänga ute omvärlden. Men ändå kommer världen
            där ute innanför murarna och Gunnebostängslen. När problemen med
            extremism på den politiska högerkanten eller religiös islamism
            ökar märks det innanför murarna, och då måste kriminalvården möta
            detta med en ökad medvetenhet och konkreta handlingsplaner.
          </note>
          <note>
            Kriminaliteten i samhället minskar totalt sett. Våldsbrottsligheten
            har minskat under lång tid, inte minst på grund av att vi dricker
            mindre sprit. När vi dricker mindre gör vi färre dumma saker,
            och att alkoholkonsum ­ tionen nästan har halverats bland unga
            människor, som är de mest brotts ­ aktiva i samhället, påverkar
            givetvis också kriminalvården, både vad gäller flöden och hur
            man ska arbeta med att hantera detta.
          </note>
          <note>
            I synnerhet i våra särskilt utsatta områden ställer de organiserade
            kriminella ligorna på sin spets hur vi hanterar rättssamhällets
            alla redskap. Detta kräver också helt andra förutsättningar vad
            gäller planering av intagna. Man har under lång tid jobbat hårt
            med att skilja gängmedlemmar från varandra. Det var kanske lättare
            på den tiden när man hade västar på sig eller när gängstrukturerna
            var fasta. I dag är det inte så; i dag är det flyktigt, och vänskaper
            bryts och förändras.
          </note>
          <note>
            Metoo-diskussionen kommer också in i kriminalvården och bland
            kriminalvårdens personal. Det är självklart.
          </note>
          <note>
            Det finns mängder med utmaningar som man står inför. Personalomsättningen
            är kanske den största. Förmodligen kommer verksamheten att få
            ”uppskiftas” med anledning av att rättssystemet kanske blir mer
            effektivt när polisen är färdigorganiserad. Man kommer kanske
            att få öppna nya anstalter, eller rättare sagt bygga ut de befintliga.
          </note>
          <note>
            Vi har gett uppdrag från riksdagen till Kriminalvården när det
            gäller transporter som ska avlasta polisen. Vi behöver också se
            över gränssnitt och se till att kapaciteten byggs ut.
          </note>
          <note>
            Vi måste orka fortsätta jobba med verksamheten för att bryta
            isoleringen. Där finns fortfarande mycket att göra, inte minst
            på våra häkten.
          </note>
          <note>
            Slutligen vill jag lyfta blicken lite grann. Det går mycket bra
            för Sverige – anmärkningsvärt bra, får man säga. Vi är ett av
            världens mest välskötta länder och har egentligen varit det under
            hela efterkrigstiden – till och med under de borgerliga åren,
            kan jag tillägga. Detta är naturligtvis någonting som sticker
            i ögonen på de värsta dystopikerna, som dessutom ofta brukar vara
            populister. Det är de som frossar i att stigmatisera redan utsatta
            grupper och som tar fram det gamla vanliga knepet att leta syndabockar
            – det enklaste knepet i den politiska verktygslådan. De drar sig
            inte för att politiskt exploatera tragiska händelser och skeenden
            i samhället.
          </note>
          <note>
            Ibland kan jag som gammal gråsosse känna att jag önskar ett lite
            mer stillsamt hantverk och en strukturerad långsiktighet i den
            politiska debatten. Just när det gäller kriminalvården vill jag
            nog säga att det är så. Vi har inte haft stora diskussioner och
            inte speciellt mycket bråk i utskottet om den, och det är väldigt
            skönt. Här har det varit de långa vågornas politik som har gällt.
            Vi är nog också i grunden överens om det som vi har sagt så många
            gånger, nämligen att det bästa beteendet för att inte få nya klienter
            i kriminalvården är att hålla ihop samhället, att se till att
            jobba brottsförebyggande, att se till att vårda de verksamheter
            som bygger människor och som skapar starka samhällen och att prioritera
            välfärd före skattesänkningar. Så enkelt är det faktiskt, och
            det kan vi nog vara överens om.
          </note>
          <note type="speaker">
            Anf. 2 ELLEN JUNTTI (M):
          </note>
          <note>
            Fru talman! I dag debatterar vi ett motionsbetänkande gällande
            kriminalvårdsfrågor.
          </note>
          <note>
            För att jag inte ska glömma det börjar jag med att yrka bifall
            till reservationerna 1 och 15. Vi står naturligtvis bakom alla
            våra reservationer, men för tids vinnande yrkar jag bifall bara
            till dessa två reservationer.
          </note>
          <note>
            Kriminalvården står inför många nya svårigheter. Kriminalvården
            säger själv att den största svårigheten är hur man ska få bukt
            med de unga gängkriminella som sitter i fängelse. De är mycket
            svåra att nå, och det är mycket svårt att få dem att ta emot behandlingar.
          </note>
          <note>
            Dessa gängkriminella börjar ofta begå brott i tidig ålder – många
            innan de har fyllt 15 år. Många begår väldigt grova våldsbrott.
            Jag kan nämna att det 2017 skedde 320 gängskjutningar, 42 blev
            mördade och 140 skadades. Även oskyldiga människor har faktiskt
            mördats. Här måste samhället reagera med bestämdhet och mycket
            tidigare än vad man gör i dag.
          </note>
          <note>
            För ett par veckor sedan debatterade vi ett motionsbetänkande
            gällande unga lagöverträdare. Tyvärr har den sittande regeringen
            varit väldigt långsam när det gäller att presentera åtgärder.
            I den debatten tog jag upp behovet av nya påföljder för unga mellan
            15 och 17 år. Många inom rättsväsendet, både poliser och åklagare,
            säger att vi måste vidta nya åtgärder när det gäller denna åldersgrupp
            för att så tidigt som möjligt bryta deras kriminella bana.
          </note>
          <note>
            Ett bra förslag är ungdomsövervakning med fotboja. Trots ett
            tillkännagivande för tre år sedan har regeringen alltså inte presenterat
            något förslag när det gäller detta. Under de tre år som har gått
            har många unga hunnit fastna i kriminalitet och också hamnat inom
            kriminalvården.
          </note>
          <note>
            Kriminalvården ska vara effektiv med bra kvalitet och hög säkerhet.
            Tiden på anstalt ska användas klokt. För ett par år sedan presenterade
            Riksrevisionen en rapport gällande återfall i brott. Den visade
            att 70 procent av dem som har suttit i fängelse återfaller i brott
            inom ett år. Det är en otroligt hög siffra.
          </note>
          <note>
            Mer än hälften av unga fängelsedömda begår nya brott inom tre
            år efter att de har kommit ut från fängelset. Det är riktigt dåligt,
            och detta måste förbättras. Jag tror att det är ännu fler, eftersom
            det väl inte är någon som tror att alla åker fast när de begår
            brott – inte minst med tanke på den poliskris som vi har haft.
          </note>
          <note>
            Vi moderater har många bra förslag när det gäller detta, till
            exempel om sociala stödgrupper för 18–29-åringar och om tydligare
            samverkan mellan myndigheter. Vi har också en gemensam alliansmotion
            med bra förslag till exempel när det gäller skärpningar av villkorlig
            frigivning och att man ska jobba bättre med avhopparverksamhet.
          </note>
          <note>
            Vi får igenom tre tillkännagivanden i dag, och det är bra. Ett
            av dessa tillkännagivanden gäller frivårdsinsatser för just denna
            svåra grupp med unga gängkriminella. Frivård är alltså kriminalvård
            utanför fängelset och innebär både kontroll och stöd för bland
            annat dem som har fått villkorlig frigivning.
          </note>
          <note>
            Frivården behöver utvecklas, särskilt för just denna grupp med
            gängkriminella. Vi anser att det är viktigt att införa större
            möjligheter till olika föreskrifter, till exempel om att de ska
            genomgå behandlingsprogram, utbilda sig och så vidare. Även kontrollen
            behöver stärkas, eftersom man måste kontrollera att de går på
            de behandlingar som det har beslutats om.
          </note>
          <note>
            Man måste öka frivårdskontorens säkerhet. Som det nu är kan gängkriminella
            komma in på frivårdskontoren utan att man har möjlighet att kontrollera
            om de har med sig farliga vapen och så vidare. Det är ett problem.
            Om de i frivårdslokalerna stöter på några personer från något
            annat gäng kan det faktiskt få mycket allvarliga konsekvenser.
          </note>
          <note>
            Fru talman! Reservation 1 handlar om uppsökande verksamhet på
            häkten. Denna verksamhet är mycket viktig, eftersom häktningstiden
            är en mycket bra tid för att få den intagne att börja fundera
            över sitt liv och sin framtid.
          </note>
          <note>
            Kriminalvårdens personal har uppsökande verksamhet, och avsikten
            är att motivera den som sitter häktad att försöka fortsätta sitt
            liv på den lagliga sidan.
          </note>
          <note>
            Unga häktade prioriteras, och det är viktigt att alla får dessa
            besök. Det är tärande att sitta häktad, och jag har hört många
            säga att häktningstiden har varit en vändpunkt för dem. Att sitta
            häktad kan faktiskt vara bra från denna synvinkel, inte bara för
            att man ska hinna utreda brotten.
          </note>
          <note>
            För några år sedan var jag på ett seminarium i Almedalen. Det
            var K ris , Kriminellas revansch i samhället, som anordnade det.
            Där var det en ung man som sa att det var först när han satt häktad
            en längre tid som han på allvar började fundera på vad han skulle
            göra med sin framtid. Det var hans vändpunkt. Då fattade han ett
            beslut, och han hade hållit det i flera år när han var med på
            detta seminarium.
          </note>
          <note>
            Enligt Kriminalvårdens årsredovisning för 2017 var det bara 68
            procent som uppsöktes i häktena. Det var alltså 32 procent som
            inte blev uppsökta, alltså var tredje. Det är alldeles för många.
            Var tredje fick alltså inte detta stöd och samtal för att kunna
            bryta den kriminella banan.
          </note>
          <note>
            I Kriminalvårdens årsredovisning sägs också att det är mycket
            stora skillnader mellan olika häkten när det gäller hur de jobbar
            med uppsök ­ ande samtal. Detta måste rättas till, och alla måste
            få möjlighet till detta stöd. Det är mycket viktigt för den intagne
            eller häktade, men kanske ännu viktigare för eventuella framtida
            brottsoffer.
          </note>
          <note>
            Fru talman! Reservation 15 handlar om att vi moderater vill att
            fler ska avtjäna sina fängelsestraff i sina egna hemländer i stället
            för i Sverige. Vi kan till exempel tänka oss detta när det gäller
            bostadsinbrotten, som ökar kraftigt i Sverige. Många utländska
            ligor kommer hit för att begå olika brott. Polisen säger att hälften
            av alla bostadsinbrott begås av utländska stöldligor.
          </note>
          <note>
            Polisen säger också att dessa stöldligor anser att Sverige är
            som ett smörgåsbord – det är bara att komma hit och ta vad man
            vill, för det är väldigt liten risk att åka fast. Och om man mot
            förmodan gör det är straffen väldigt låga. Det är bara vid ungefär
            4 procent av alla inbrottsstölder som någon blir dömd för brottet.
          </note>
          <note>
            Vi moderater har presenterat ett åtgärdsprogram mot dessa stöldligor.
            Bland annat vill vi införa ett nytt brott, inbrottsstöld, med
            ett års fängelse som minimistraff. Ett av förslagen i vårt åtgärdsprogram
            finns med här, nämligen att fler utländska medborgare ska överföras
            för att avtjäna sitt straff i hemlandet.
          </note>
          <note>
            Detta är bra ur många synvinklar, så jag är lite förvånad över
            att inga andra hakar på det. Det innebär mycket bättre utslussning
            för dessa personer. Om de avtjänar straffet i sitt eget land är
            det lättare med permissioner eftersom de kanske har bostad och
            familj i närheten, och framför allt kan de språket. Här är det
            svårt med utslussning och permissioner. Man kanske inte känner
            någon här och kan inte språket, och då säger det sig självt att
            det blir svårt. Återanpassningen blir alltså lättare med vårt
            förslag.
          </note>
          <note>
            Detta är faktiskt också en ekonomisk fråga. Det sitter över 1
            000 utländska medborgare i svenska fängelser. Ett fängelseår kostar
            1,2 miljoner per person. Det är väldigt mycket pengar, som kan
            användas till något annat.
          </note>
          <note>
            År 2015 trädde en europeisk lag i kraft som handlar om prövning
            av om en svensk dom ska verkställas i en annan medlemsstat. Kriminalvården
            konstaterar i sin årsredovisning att förväntningarna på fler överföringar
            inte fullt ut har kunnat infrias. Det finns också en internationell
            verkställighetslag som möjliggör överförande till länder utanför
            Norden.
          </note>
          <note>
            Det är ganska få som överförs: år 2016 var det 67 och 2017 var
            det bara 51 personer. Antalet går alltså ned, precis i motsats
            till lagens syfte. Vi moderater vill att regeringen ska vidta
            åtgärder så att fler avtjänar sina fängelsestraff i sina hemländer.
          </note>
          <note>
            Vi vill också minska återfallen. Den utredning som alliansregeringen
            tillsatte för att undersöka vilka återfallsförebyggande åtgärder
            inom Kriminalvården som fungerar och vilka som inte gör det lade
            den här regeringen ned bara ett halvår innan den skulle presentera
            sitt förslag. Nu får vi igenom ett tillkännagivande om att en
            ny utredning med motsvarande uppdrag ska tillsättas.
          </note>
          <note>
            (Applåder)
          </note>
          <note type="speaker">
            Anf. 3 PETTER LÖBERG (S) replik:
          </note>
          <note>
            Fru talman! Jag tänkte, Ellen, att vi skulle uppehålla oss lite
            vid den centrala delen av Kriminalvårdens verksamhet, nämligen
            återfallsfrekvensen. I ditt anförande nämner du att du inte riktigt
            tror på de siffror jag redovisade – du kanske har en annan verklighetsbild.
            Jag skulle gärna vilja ha ett förtydligande. Hur ser du på återfallsfrekvensen
            i Kriminalvården? Det är ju det kanske mest objektiva statistiska
            underlag man har för att se om verksamheten är framgångsrik eller
            inte.
          </note>
          <note type="speaker">
            Anf. 4 ELLEN JUNTTI (M) replik:
          </note>
          <note>
            Fru talman! Jag vet att Kriminalvården har presenterat siffror
            som visar att återfallsfrekvensen går ned lite grann, men man
            har inte riktigt kunnat säga vad det beror på. Polisen utreder
            sedan omorganisationen 2015 mycket färre brott – det är en massa
            brott de inte har haft kapacitet att utreda – och Kriminalvården
            har nämnt att det kan bero på detta. Så man kan inte riktigt säga
            vad det beror på.
          </note>
          <note>
            Vad jag syftar på är Riksrevisionens rapport, som kom för två
            år sedan. Där kommer man fram till att 70 procent av dem som lämnar
            fängelset återfaller inom ett år. Det kanske har gått ned lite
            grann de två senaste åren; det kan jag väl gå med på. Men även
            om det skulle vara så är återfallssiffrorna väldigt höga, och
            då måste man göra allt man kan.
          </note>
          <note type="speaker">
            Anf. 5 PETTER LÖBERG (S) replik:
          </note>
          <note>
            Fru talman! Jag förvånas lite över Ellens siffertrixande. Faktum
            kvarstår ju: Andelen som återfaller efter tre år och kommer in
            i Kriminalvårdens hägn som återvändande klienter har minskat sedan
            13 år tillbaka. Det är egentligen först de senaste tre åren som
            siffran har stabiliserats och inte sjunkit. Det ironiska är alltså
            att polisomorganisationen med alla sina fel och brister egentligen
            inte har inneburit någonting negativt. Däremot har minskningen
            av återfallsfrekvensen stannat upp, och det är illa nog.
          </note>
          <note>
            Men rent statistiskt är det 10 procentenheter färre som återfaller
            i brott. Detta står i svart på vitt i flera årsredovisningar från
            Kriminalvården. Det är viktigt att stå upp för den siffran, för
            den är kanske ett resultat av effektiviteten i rättsapparaten,
            som vi talat om tidigare, men visar också att verksamheten fungerar
            hyfsat bra och att de validerade metoderna ger resultat.
          </note>
          <note>
            Vi kan se detta inte minst när det gäller utslussningsåtgärder.
            Man har undersökt fyra av de vanligaste utslussningsåtgärderna
            för att försöka se vad som har störst effekt. Man har bland annat
            kunnat se att frigången har varit en väldigt viktig åtgärd.
          </note>
          <note>
            Jag tror att vi behöver enas om att trenden är positiv i Kriminalvården
            och att det fungerar bra. Vi kan inte bara tala om en bristande
            effektivitet i rättsapparaten, utan bilden är komplex. Vi ska
            också skörda segrarna. Minskningen i återfallsfrekvensen skedde
            framför allt under borgerliga år, så svartmåla inte i onödan,
            Ellen – framför allt inte när det handlar om er egen regim.
          </note>
          <note>
            (Applåder)
          </note>
          <note type="speaker">
            Anf. 6 ELLEN JUNTTI (M) replik:
          </note>
          <note>
            Fru talman! Jag vet inte om jag ägnar mig åt siffertrixande.
            Jag tycker nog att det är Petter Löberg som håller på med en massa
            siffror. Jag hänvisar till Riksrevisionens rapport för två år
            sedan, där det framkommer att 70 procent av dem som lämnar fängelset
            återfaller i brott efter ett år. Detta är väldigt höga siffror.
            Om det sedan har förbättrats lite de två senaste åren är ingen
            gladare än jag, men jag tror inte att det har skett någon större
            förändring.
          </note>
          <note>
            Vi måste verkligen jobba med återfallsförebyggande. Därför är
            det väldigt konstigt att Petter Löbergs regering lade ned den
            utredning som skulle undersöka vilka metoder som fungerar inom
            Kriminalvården och vilka som inte gör det. Jag tror att det skedde
            ett halvår innan resultatet skulle presenteras.
          </note>
          <note>
            Som tur är får vi nu ett tillkännagivande om att en utredning
            ska tillsättas med motsvarande uppdrag. Man måste nämligen ta
            reda på vilka metoder som fungerar. Det får inte bara bli lite
            spridda skurar, utan det behövs en samlad bild: Vad fungerar och
            vad fungerar inte?
          </note>
          <note>
            Ta till exempel den uppsökande verksamheten, som jag nämnde i
            mitt anförande. Var tredje får inte det stödet. Det är en av de
            bästa möjligheterna till en vändpunkt för dessa kriminella. De
            sitter avskärmade och får tid att fundera på hur de vill ha det
            i resten av livet. De blir inte påverkade av kompisar, grupptryck
            och sådant. Var tredje får alltså inte den hjälpen, och det är
            ett misslyckande.
          </note>
          <note type="speaker">
            Anf. 7 MATS PERTOFT (MP):
          </note>
          <note>
            Fru talman! Denna debatt handlar om kriminalvården, som i sig
            har en ganska otacksam uppgift. Det är en verksamhet som måste
            ta hand om vårt samhälles misslyckanden. Kriminalvården gör detta
            väldigt bra.
          </note>
          <note>
            Jag vill ta upp det som Petter Löberg var inne på nyss när han
            talade om bland annat behandlingsprogram. Jag vill ta upp just
            att de vilar på vetenskaplig grund och att de faktiskt har haft
            en ganska bra utveckling. Att få bort 10 procent av de dömda förbrytarna
            från brottets bana är fantastiskt. Det måste väl ändå vara en
            av de mest lönsamma insatser som vi kan göra i samhället?
          </note>
          <note>
            All kredd åt alliansregeringen, som arbetade med denna fråga
            under åtta år. Detta är ju inte någonting som bara uppstod de
            sista fyra åren, utan det är en lång process. Jag förstod inte
            riktigt varför Ellen Juntti inte ville hålla med om att vi även
            ger den förra regeringen ett visst erkännande när det gäller detta
            arbete.
          </note>
          <note>
            Men det måste naturligtvis bli bättre. Det måste bli mycket bättre,
            och det måste utvecklas. Det är också detta – att behandlingsprogrammen
            blir fler – som vi har arbetat med under denna mandatperiod. Det
            är naturligtvis inte bra om 70 procent av förbrytarna återfaller.
            Det är hopplöst, och det måste bli mycket bättre.
          </note>
          <note>
            Men vi måste också se utvecklingen. Om vi inte ser utveckling
            – och dessutom en positiv sådan – blir det helt hopplöst för kriminalvården
            att arbeta vidare. Då handlar det mer om att låsa in folk och
            kasta bort nyckeln, och det är ju inte den världen vi vill leva
            i.
          </note>
          <note>
            Jag fick en påminnelse om detta i morse när jag satte på radion
            och lyssnade på morgonprogrammet. Där tog de upp att det nu i
            dagarna släpps en bok om arbetet mot Södertäljenätverket , där
            mycket handlar om att det var viktigt att ledande personer från
            den organiserade brottsligheten kom bort från gatan. Men det handlar
            också om att se till att de inte återfaller i kriminalitet och
            om att samhället med både piska och morot tvingar fram en annan
            utveckling av deras liv.
          </note>
          <note>
            Detta är inte ett liv som är värt att leva – det måste vara tydligt.
            Det kriminella livet måste brytas. I stället ska vi från samhällets
            sida hjälpa till, både med avhopparverksamhet och med behandlingsprogram.
            På alla sätt och vis ska vi se till att dessa människor återgår
            till samhället eller hittar vägen in i det igen. Det är ju det
            som detta handlar om.
          </note>
          <note>
            Jag tycker att det är väldigt positivt att vi på detta område
            har en relativt stor enighet i utskottet. Jag vill passa på att
            yrka bifall till förslaget i betänkandet. Miljöpartiet står naturligtvis
            bakom reservation 8, men för tids vinnande avstår jag från att
            yrka bifall till den.
          </note>
          <note>
            När vi ser en utveckling mot att återfallsfrekvensen minskar
            och att samhället faktiskt kan göra någonting är det vår uppgift
            att också förmedla detta till det svenska samhället och att bryta
            den nattsvarta bilden av ett samhälle som bara går mot kaos, där
            kriminaliteten tar över alltmer. Det är väldigt viktigt att vi
            som förtroendevalda tar vårt ansvar och har en realistisk bild
            av detta samhälle.
          </note>
          <note>
            Det går att förändra världen. Det går att förändra Sverige. Det
            är inte hopplöst med människor som begår brott. De kan bli färre.
            Kriminalvården gör ett fantastiskt jobb men kan göra ett ännu
            bättre jobb. Vi ska politiskt se till att man får förutsättningar
            för detta.
          </note>
          <note>
            Vi arbetar även med att förkorta häktningstider, särskilt för
            barn. Detta är en väldigt viktig fråga.
          </note>
          <note>
            Vi ska över huvud taget utnyttja den paus i livet som fängelsetiden
            utgör till att se till att det hela förändras och att dessa människor
            inte återkommer till kriminalvården utan får ett bättre liv.
          </note>
          <note type="speaker">
            Anf. 8 ELLEN JUNTTI (M) replik:
          </note>
          <note>
            Fru talman! Mats Pertoft sa att han inte riktigt förstår varför
            jag inte kan ge alliansregeringen ett erkännande. Där har han
            nog missuppfattat det mesta. Det gör jag nämligen – jag tycker
            att vi gjorde väldigt många bra saker. Däremot är jag inte riktigt
            lika nöjd med den sittande regeringen.
          </note>
          <note>
            Vi tillsatte till exempel den utredning som skulle undersöka
            vilka metoder som fungerar inom kriminalvården när det gäller
            återfallsförebyggande åtgärder. Denna utredning lade ni ned ett
            halvår, tror jag, innan den skulle presenteras. Nu spretar en
            massa olika åtgärder hit och dit. Det hade varit mycket bättre
            att få en samlad utredning om vad som fungerar och vad som inte
            fungerar. Men vi får ju igenom ett tillkännagivande här.
          </note>
          <note>
            I mitt anförande tog jag upp den uppsökande verksamheten på häkten.
            Det har konstaterats att detta är en väldigt gynnsam tid, eftersom
            dessa kriminella inser att de inte vill fortsätta med kriminalitet.
            En tredjedel blir inte uppsökta på häkten. Jag tycker att detta
            är en alldeles för stor del.
          </note>
          <note>
            Kriminalvården skriver i sin årsredovisning att det är väldigt
            stora skillnader mellan olika häkten. Det finns ingen rimlig förklaring
            till detta. Miljöpartiet sitter i regeringsställning. Är ni nöjda
            med att var tredje inte får det stöd på häkten som vore gynnsamt
            inte bara för den intagna utan även för de eventuella kommande
            brottsoffren? Är ni nöjda med att en tredjedel inte får detta
            stöd? Är ni nöjda med att det är så stora skillnader mellan olika
            häkten?
          </note>
          <note type="speaker">
            Anf. 9 MATS PERTOFT (MP) replik:
          </note>
          <note>
            Fru talman! Jag kan svara rakt till Ellen Juntti: Naturligtvis
            är vi inte nöjda med detta. Vi ser väldigt stora utvecklingsmöjligheter
            i kriminalvårdens arbete över huvud taget, bland annat vad gäller
            den uppsökande verksamheten. Det finns saker som måste utvecklas
            vidare, och det är ju detta som man konstant arbetar vidare med
            under S-MP-regeringen.
          </note>
          <note>
            Det är inte så att vi slår oss till ro och tycker att allting
            är klart. Precis som det är positivt att antalet återfall minskar
            är det en utmaning att det ska bli ännu bättre. Där ingår naturligtvis
            uppsökande verksamhet som en del bland många andra.
          </note>
          <note>
            Jag är absolut inte nöjd. Det gäller att fortsätta arbetet.
          </note>
          <note type="speaker">
            Anf. 10 ELLEN JUNTTI (M) replik:
          </note>
          <note>
            Fru talman! Tack, Mats Pertoft, för svaret!
          </note>
          <note>
            Jag tänkte på en annan sak som Pertoft sa i sitt anförande och
            som även Petter Löberg var inne lite grann på. Det var väl riktat
            mot oss moderater och mot Alliansen. Det handlade om att vi ska
            sluta att svartmåla situatio ­ nen i Sverige.
          </note>
          <note>
            Många har det bra, men viss brottslighet är fruktansvärt allvarlig.
            Jag tänker särskilt på sexualbrotten, som har ökat kraftigt. På
            två år har de ökat med 22 procent, tror jag. Detta är inte bara
            siffror. Det handlar om unga tjejer som blir våldtagna och utsatta
            för andra sexualbrott. Det är otroligt allvarligt. Detta är ingen
            svartmålning, utan där har det verkligen gått åt fel håll.
          </note>
          <note>
            Jag vill nämna den nya lagen från 2015, vars syfte var att fler
            skulle överföras för att avtjäna sitt fängelsestraff i hemlandet.
            Som jag sa är detta bra. De kanske har bostad och familj i närheten,
            och de kan språket. Det är bra för att de ska anpassas in i samhället
            igen.
          </note>
          <note>
            Också här är det ett misslyckande, för 2017 var det bara 51 personer
            som överfördes och året innan 67. Antalet minskade alltså, precis
            i motsats till vad som var syftet med den här lagen.
          </note>
          <note>
            Då är min fråga igen: Vad tänker ni i Miljöpartiet göra för att
            fler ska återföras till sina hemländer? Är ni nöjda så som det
            är, eller tänker ni vidta några åtgärder för detta?
          </note>
          <note type="speaker">
            Anf. 11 MATS PERTOFT (MP) replik:
          </note>
          <note>
            Fru talman! Ökningen av sexualbrott är väldigt oroväckande. Därför
            har regeringen gett i uppdrag till Brå att undersöka och återkomma
            till detta.
          </note>
          <note>
            I går lade regeringen på riksdagens bord en ny samtyckeslagstiftning,
            där man bland annat föreslår en höjning av minimistraffen för
            de här brotten. Jag tror att det finns en ganska bred enighet
            i utskottet om den här lagstiftningen. Vi är beredda att göra
            en hel del för att det här ska bli bättre.
          </note>
          <note>
            Om jag säger att vi ska sluta svartmåla betyder det absolut inte
            att vi ska blunda för kriminalitet eller på något sätt försköna.
            Däremot ska vi våga se att det kan gå mot en positivare utveckling.
          </note>
          <note>
            Ellen Juntti frågade om återföring till andra länder. Ja, regeringen
            arbetar hela tiden med det. I förra veckan förklarade justitieminister
            Morgan Johansson att han förhoppningsvis hade kommit överens med
            Georgien om att de ska öppna upp för att ta emot sina i Sverige
            dömda medborgare, att de ska kunna återföras. Det är jätteviktigt,
            men det är väldigt svårt med länder som vägrar att ta emot sina
            egna medborgare. För oss svenskar verkar det helt absurt att ett
            land vägrar att ta emot sina egna medborgare, men den problematiken
            har vi. Regeringen arbetar hela tiden med detta för att det ska
            ställas till rätta.
          </note>
          <note type="speaker">
            Anf. 12 JOHAN HEDIN (C):
          </note>
          <note>
            Fru talman! När vi debatterade fö rra riksdagsårets kriminalvårds
            betänkande vill jag minnas att jag lyfte fram de samhällsekonomiska
            vinsterna av att förmå en kriminell person att bryta sin brottsliga
            bana.
          </note>
          <note>
            Jag har också för mig att jag tog upp hur det verkligen inte
            är särskilt smart att bli kriminell, i den mån man gör ett sådant
            val. Det är inget bra liv. Det kanske framstår så när vi har en
            verklighet där vissa människor växer upp i sammanhang där den
            enda som har en fin bil eller en dyr klocka är kriminell. Kanske
            man som ung person bara ser den sidan av det hela och inte känner
            någon som blivit rik på eget företagande eller arbete. Då är det
            säkert lätt att tro att den enda vägen att själv kunna förverkliga
            sina drömmar är att sträcka sig utanför lagens ramar.
          </note>
          <note>
            Kanske växer man upp med känslan att systemet är riggat för någon
            annan än mig, att det som det talas om på nyheterna – majoritetssamhället,
            självdeklarationer och studier – är för de andra, de riktiga människorna,
            men inte för mig och för oss som är uppväxta här och har den här
            bakgrunden.
          </note>
          <note>
            När jag träffar unga människor som mellan raderna ger uttryck
            för en sådan uppgivenhet blir jag bara så ledsen. Hur kan det
            vara så? Efter alla årtionden av påstådda strävanden efter jämlikhet
            finns fortfarande dessa avgrundsdjupa klyftor mellan dem som har
            gott hopp inför sin egen framtid och dem som inte vågar hoppas
            på någonting.
          </note>
          <note>
            I skärningspunkten mellan dessa hittar vi dem som ändå lyckas,
            som finner sin plats i tillvaron och skaffar sig goda liv. Några
            kommer i kontakt med sina inre supertalanger och utvecklar företagssuccéer.
            Andra spelar fotboll så bra att de blir nationalhjältar och rena
            ikoner. Några av dem söker sin framtid som kriminella. Kanske
            man bara halkar in där. Kanske man söker sig dit i tron att det
            ska bli en biljett till rikedom och lycka. Men faktum är att kriminella
            löper större risk att själva utsättas för brott och drabbas av
            sjukdomar. De har till och med en större risk att drabbas av olyckor.
          </note>
          <note>
            Man kanske förleds att tro att med pengar och dyra vanor följer
            respekt från omgivningen, beundran och högaktning. Så är det inte.
            Faktum är att det redan i dag är svårt att tillskansa sig sådana
            avsevärda medel på ett sätt som innebär acceptabla risker att
            det är mödan värt. Och ännu svårare ska det bli, åtminstone om
            Centerpartiet och Alliansen får råda.
          </note>
          <note>
            Livet som kriminell innebär att ständigt behöva se sig över axeln,
            att umgås med och ha mellanhavanden med genuint opålitliga människor.
            Du kan inte på samma sätt som andra söka hjälp hos polisen när
            någon hotar dig. Och om du inte har väldigt bra sätt att tvätta
            de pengar som du stulit kommer du inte att kunna skaffa dig någonting
            som har ett bestående värde. När som helst kan den dyra klockan,
            som du tror att folk blir imponerade av, förverkas av polisen
            i samarbete med K ronofogden. Hur imponerande är det?
          </note>
          <note>
            Här är forskningen alldeles entydig: Lever du ett kriminellt
            liv hamnar du förr eller senare i kriminalvårdens försorg. Och
            tur är väl det. Det är tur för samhället, men framför allt är
            det tur för dem som du har utsatt för brott och kanske ännu mer
            för dem som du hade utsatt för brott om du inte hade åkt dit.
            Faktum är också att det är tur för dig själv.
          </note>
          <note>
            Med moderna metoder och arbetsformer har den intagne alla möjligheter
            att bryta ett negativt och destruktivt livsmönster. Den som har
            utvecklat beroendesjukdomar kan få hjälp att komma ur dem, och
            det finns sätt att hantera aggression som inte innebär att andra
            utsätts för lidande. Men det är alldeles för få som tar den chansen.
            Det är alldeles för många som sitter av sitt straff och sedan
            återvänder ut i ett kriminellt liv.
          </note>
          <note>
            Mina kollego r i utskottet har tidigare här debatterat hur den
            här ut veck ­ lingen ser ut, om den blir bättre eller inte. Men
            oavsett vilket är det alldeles för få som få r en bra återfallsförebyggande
            kriminalvård. Här måste kraft ­ tag till.
          </note>
          <note>
            Vår förra regering, alliansregeringen, satte fart på det återfallsförebyggande
            arbetet. Men av någon anledning tyckte inte den nuvarande reger
            ­ ingen att det var tillräckligt viktigt, så utredningen om att
            utveckla återfallsförebyggande insatser lades ned. Syftet med
            utredningen var just att titta på de internationella exempel på
            vetenskapliga metoder som vi kan fastslå fungerar. Varför vill
            man inte göra det? Nu tillkännager vi för regeringen att utredningen
            ska fullbordas, vilket är bra och viktigt.
          </note>
          <note>
            Jag står bakom samtliga Centerparti- och alliansreservationer.
            Men för tids vinnande yrkar jag bifall bara till reservation 1
            från Alliansen, som också lyftes fram av kollegan Ellen Juntti,
            om uppsökande verksamhet – något som jag tycker är väldigt viktigt.
          </note>
          <note>
            (Applåder)
          </note>
          <note type="speaker">
            Anf. 13 LINDA SNECKER (V):
          </note>
          <note>
            Fru talman! Det är lätt att dras med i dagens samhällsdebatt
            om tuffare tag mot kriminalitet, om att otryggheten bara ökar,
            våldsbrotten likaså, och att det ligger en våldtäktsman i varje
            buske. Och visst har man som kvinna all anledning att vara rädd
            för män och för mäns övergrepp. Visst är det förskräckligt när
            samhällsservicen försvinner från förorten och kvar finns ingenting
            förutom ett tomt torg med kameraövervakning. Visst är det obehagligt
            när medierna bara skriver om brottslighet och annonserna tipsar
            om det bästa hemlarmet.
          </note>
          <note>
            Men jag ska vara tydlig: Vänsterpartiet vill inte ha längre straff,
            för det funkar inte. Längre straff varken minskar brottsligheten
            eller avskräcker människor från att begå brott, och det finns
            ingenting som visar på att en person blir mindre kriminell av
            att sit ta på anstalt under en lång tid ; man blir snarare mer
            kriminell. Det här är inte någonting som jag har hittat på, utan
            det är nationell och internationell forskning som visar på att
            det är just så här.
          </note>
          <note>
            Därför föreslår Vänsterpartiet att ingen ska sitta på anstalt
            med ett straff som är kortare än ett år. Döms en person däremot
            till ett straff som är längre än ett år ska personen sitta på
            anstalt, eftersom det är den mest effektiva metoden för att få
            personen att inte begå brott. Därför föreslår vi att personer
            ska få sin behandling inom frivårdens ramar och att det ska kombineras
            med intensivövervakning med elektronisk fotboja.
          </note>
          <note>
            Inte heller detta har jag eller Vänsterpartiet hittat på från
            tomma luften, utan det är Kriminalvårdens åsikt att man inte hinner
            med att sätta igång med behandlingsprogram när fängelsetiden är
            kortare än ett år. Kriminalvården efterfrågar inte längre straff
            utan menar att myndigheten kan göra mer och bättre arbete inom
            frivårdens ramar med behandlingsprogram och kontroll i frihet.
          </note>
          <note>
            Det betyder inte att det inte finns många utmaningar inom kriminalvården.
            Alltför få går i behandling, alltför många återfaller i brottslighet
            igen. Utslussningen till samhället fungerar för dåligt.
          </note>
          <note>
            Ett annat problem är att kriminalvårdens klienter till allra
            största delen är män. Förra året var det 94 procent av de intagna
            på anstalt som var män och 6 procent som var kvinnor. Det påverkar
            naturligtvis hur Kriminalvårdens verksamhet ser ut och hur insatserna
            utformas.
          </note>
          <note>
            Fru talman! Nära 70 procent av alla fängelsestraff som utdöms
            är kortare än sex månader. Förra året fick mer än var tredje person
            som dömdes till fängelse i Sverige ett straff på två månader eller
            mindre.
          </note>
          <note>
            För att Kriminalvården ska kunna fylla verkställigheten med konstruktiva
            insatser som behandling, stöd, påverkan och kontroll krävs inte
            bara resurser och kompetens utan även tid. Några veckors inlåsning
            gör varken från eller till för en persons vilja och förmåga att
            lämna ett kriminellt liv. Det ger också små incitament för den
            dömde att aktivt ta ansvar för sin kriminalitet och genomföra
            den verkställighetsplan som Kriminalvården upprättar.
          </note>
          <note>
            Fru talman! Varför vill Vänsterpartiet inte ha fler personer
            på anstalt? Jo, för att det finns mycket goda vetenskapliga belägg
            för att insatser i frihet gör större skillnad och för att det
            svenska frivårdssystemet räknas som ett av världens mest utvecklade.
            Det är helt enkelt mer utmanande och svårare att avstå ett kriminellt
            beteende ute i frihet än inne på anstalt. Kommer personen att
            komma undan med att göra kriminella handlingar? Nej, det tror
            vi inte. Fotboja och tät kontakt med frivården, hembesök och kontroll
            kommer att stävja det beteendet.
          </note>
          <note>
            Kommer det efter en intensivövervakning under en längre tid i
            frivården att ha en större effekt på återfallen i brott? Ja, antagligen
            kommer det att vara så.
          </note>
          <note>
            Straff som verkställs i frivård kan göras längre, vara mer ingripande
            och utformas mer innehållsrikt och individanpassat. I en anstalt
            begränsas möjligheterna till eget ansva r. U te i samhället däremot
            måste klienten själv klara av sin tillvaro och hantera de risksituationer
            som tidigare har lett till kriminalitet.
          </note>
          <note>
            Rätt val av påföljd är en viktig förutsättning för att kriminalvårdens
            arbete ska bli så framgångsrikt som möjligt och för att deras
            resurser ska användas så effektivt som möjligt. Människor som
            har begått brott är en del av samhället. De ska efter verkställighet
            återvända till samhället. Med den utgångspunkten är det mycket
            svårt att förstå poängen med den utbredda användningen av korta
            fängelsestraff.
          </note>
          <note>
            Vänsterpartiet anser därför att antalet korta fängelsestraff
            bör minska och att användningen av intensivövervakning med elektronisk
            kontroll bör utvidgas.
          </note>
          <note>
            Jag yrkar bifall till reservation 16.
          </note>
          <note type="speaker">
            Anf. 14 ROGER HADDAD (L):
          </note>
          <note>
            Fru talman! Först vill Liberalerna yrka bifall till reservation
            18 som handlar om behandlingsprogram inom Kriminalvården. Det
            är väldigt intressant att höra regeringspartiernas och Vänsterpartiets
            analys av den här frågan. Man kan ha en ansats till att diskutera
            dem som är intagna och huruvida det är bättre att de sitter på
            anstalt eller inte. Sedan kan man välja en annan ansats som jag
            vill redogöra för.
          </note>
          <note>
            Vi får dagligen ta del av hur rättsväsendet och polisen känner
            en frustration över att man inte agerar tillräckligt kraftfullt
            mot personer som begår allvarliga brott, inte minst ungdomar.
            Ungdomsbrottsligheten och straffrabatten är visserligen en parallell
            fråga, men den påverkar ju hela frågan om straffsatser, påföljder
            och vilka som till slut hamnar inom kriminalvården, oavsett om
            det gäller frivård eller anstalt.
          </note>
          <note>
            Min helhetsbedömning är inte att vi är för restriktiva eller
            för tuffa mot dem som begår hänsynslösa och allvarliga brott.
            I synnerhet gäller det den allt yngre kategorin unga brottslingar,
            unga män i många av de utsatta områdena, som står för den typen
            av allvarliga brott.
          </note>
          <note>
            I det här betänkandet som handlar om vissa kriminalvårdsfrågor
            har Liberalerna särskilt valt att lyfta upp avhopparverksamhet
            och vikten av den . Jag noterar, fru talman, att bland de tre
            tillkännagivanden som vi gör ingår förebygga nde av återfall i
            brott, bättre anpassade frivårdsinsatser och utvärdering av det
            återfallsförebyggande arbetet. Det är ju mjuka frågor. Det är
            positiva frågor i den meningen att de inte handlar om höjda straff
            eller tuffare tag.
          </note>
          <note>
            Men jag har lyssnat på de andra partierna från regeringssidan.
            De har varit emot detta ; det är bara det att man har ändrat strategi.
            Man redovisar inte längre sina reservationer i betänkandet. Men
            vid en jämförelse med förra året och året innan framgår att det
            i snarlika förslag stått att reger ­ ingspartierna motsätter sig
            och yrkar avslag på dessa förslag.
          </note>
          <note>
            Jag tror inte att regeringen i grunden har ändrat politik. Däremot
            har man ändrat taktik vid riksdagens behandling. Men jag välkomnar
            att en majoritet av riksdagens partier står bakom uppmaningarna
            till regeringen, inte minst när det gäller åtgärder för att komma
            åt de unga kriminella.
          </note>
          <note>
            Det finns också studier som visar att det är viktigt med avhopparverksamhet.
            Utvärderingar har återkommande visat att samhällets resurser är
            otillräckliga, att avhopparverksamheten är sårbar, inte minst
            utanför den myndighetsdrivna verksamheten , och att det finns
            brister i samverkan mellan myndigheter. Det finns också studier
            som tyvärr visar att det är ineffektivt, inte för att det i sig
            är dålig verksamhet, men bristerna, sårbarheten, ekonomin och
            organisationen gör att resultatet riskerar att bli ineffektivt.
          </note>
          <note>
            Jag har också tittat på polisregionerna. Det är inte alla som
            bedriver en aktiv avhopparverksamhet för kriminella eller för
            dem som har avtjänat sitt straff och är på väg ut.
          </note>
          <note>
            I Region mitt, i min valkrets Västmanland, aviseras att man under
            våren ska starta upp en avhopparverksamhet, vilket är positivt.
            Tittar man på kommunernas egna avhopparverksamheter har vi tidigare
            redovisat i kammaren hur kommun efter kommun av ekonomiska eller
            andra skäl stänger ned dessa viktiga insatser, trots att det mesta
            visar att kommunerna, civilsamhället och polisen måste göra mer
            för att få bort de kriminella, och inte minst ungdomarna, från
            de här miljöerna.
          </note>
          <note>
            En viktig del som Liberalerna återkommande lyfter i våra kriminalvårdsmotioner
            är utslussningen till arbete och hur man kan förbättra den, inte
            bara när det gäller Arbetsförmedlingen utan generellt, genom olika
            typer av instegsjobb, genom att se över frågan om belastningsregistret
            etcetera. Vi har lagt flera förslag till hur man ska öka chanserna
            för tidigare dömda att komma tillbaka till arbetslivet. Men det
            är en väldigt tuff utmaning. I många exempel som jag har fått
            ta del av har tidigare dömda tyvärr ingen chans på arbetsmarknaden.
            De faller lätt tillbaka i arbetslöshet . D e söker upp gamla kriminella
            kamrater och umgås i de miljöerna. Sedan begår man brott igen
            , och till slut hamnar man återigen inom kriminalvårdens och rättsväsendets
            ramar.
          </note>
          <note>
            Fru talman! Den andra frågan som vi återkommande har lyft är
            vikten av att man deltar aktivt och tar till sig de behandlingsprogram
            som erbjuds intagna som har begått allvarliga våldsbrott och sexualbrott.
          </note>
          <note>
            Vi har haft yrkanden som har lett till tillkännagivanden från
            riksdagen, bland annat 2016, vilka har handlat om att man inte
            ska kunna få permis ­ sion eller villkorlig frigivning om man
            inte aktivt medverkar i eller om man tackar nej till att delta
            i behandlingsprogram under tiden inom krimi ­ nalvården. Regeringspartierna
            har tidigare sagt nej till vårt förslag. De har motiverat detta
            genom att hänvisa till den utredning som har tittat på frågan
            om risk för återfall i brott.
          </note>
          <note>
            Denna utredning är klar. Betänkandet kom sommaren 2017, och remisstiden
            är också slut. Jag har noterat att regeringen inte har återkommit
            med något förslag till riksdagen om hur risken för återfall ska
            påverka den villkorliga frigivningen. Jag noterar också att utredarens
            rekommendation till regeringen var att risk för återfall vid allvarlig
            brottslighet inte ska utgöra skäl mot villkorlig frigivning.
          </note>
          <note>
            Jag vill därför fråga Socialdemokraterna om de har släppt den
            delen av frågan , som de återigen har haft som motivering när
            vi har föreslagit skärpta krav för behandlingsprogram och skärpta
            villkor för permission och villkorlig frigivning. Ni skriver igen
            att ni inte vill föregripa den här utredningen.
          </note>
          <note>
            Utredningen är dock presenterad. Den har remitterats. Regeringskans
            ­ liet har samlat in synpunkter, men vi har ännu inte hört något.
            Det vore väldigt intressant att få veta hur regeringen tänker
            i denna viktiga fråga.
          </note>
          <note>
            (Applåder)
          </note>
          <note type="speaker">
            Anf. 15 ANDREAS CARLSON (KD):
          </note>
          <note>
            Fru talman! Mina allianskamrater har i debatten redan redogjort
            för de tillkännagivanden som utskottet fått en majoritet för och
            som bygger på Alliansens förslag. Jag ställer mig givetvis bakom
            dem och tycker att de är angelägna.
          </note>
          <note>
            Det handlar om bättre anpassade frivårdsinsatser för unga gängkriminella.
            Det handlar också om att ta upp den utredning om en flexibel och
            effektiv kriminalvård som regeringen lade ned som en av de första
            saker som den gjorde. Det handlar slutligen om att försändelser
            till en intagen – förutom försändelser till och från den egna
            advokaten samt annan myndighetspost – ska kontrolleras av kriminalvårdspersonal
            i större utsträckning. Vi tycker att detta är angelägna tillkännagivanden.
          </note>
          <note>
            En annan angelägen fråga, som återfinns i Alliansens gemensamma
            reservation nr 5, handlar om avhopparverksamheten. Vi är överens
            om att det krävs en samlad översyn av all avhopparverksamhet med
            en grundlig genomgång av de metoder och resultat som kan utvecklas
            till samlade na ­ tionella riktlinjer för avhopparverksamhet.
            Det behövs ytterligare framsteg i detta mycket viktiga arbete.
          </note>
          <note>
            Jag vill vidare yrka bifall till reservation nr 9. Det är en
            kristdemokratisk reservation som handlar om sociala utfallskontrakt.
            Jag tycker att frivilligorganisationerna ska ha en naturlig plats
            i återanpassningen av den dömde, både före och efter frigivningen.
            Civilsamhället har redan i dag en stor betydelse för att stötta
            tidigare dömda personer i deras återanpassning.
          </note>
          <note>
            Kristdemokraterna tycker att föreningar bör uppmuntras att finnas
            med som en del i livet före och efter frigivningen. Avhopparjourer,
            dit kriminella kan vända sig när de vill lämna sitt kriminella
            liv, har sedan flera år drivits av bland annat Exit Fryshuset,
            Kriminellas revansch i samhället och X-Cons. Vi i Kristdemokraterna
            tycker inte att man kan utgå från att civilsamhällets insatser
            kommer att fortsätta om vi inte ger dem en tydlig signal om att
            detta är mycket angeläget. Vi vill ge dem långsiktiga förutsättningar.
          </note>
          <note>
            Vi tycker dessutom att man ska ta ett steg till och införa något
            som finns i en del andra länder nämligen sociala utfallskontrakt,
            social impact bonds. Det finns exempel på hur man kan få ersättning
            i förhållande till hur väl man lyckas med människors anpassning
            tillbaka till livet efter att de har kommit ut ur fängelset. Detta
            finns i Storbritannien och USA och innebär att civilsamhället
            får ekonomisk ersättning från staten utifrån hur väl man lyckas
            med att återanpassa tidigare brottslingar.
          </note>
          <note>
            Den offentliga sektorn ska naturligtvis formulera klara och tydliga
            målsättningar inom det område där man vill nå framgång. Därefter
            får företag och organisationer erbjuda sig att genomföra projekt
            och nå dessa mål. Eftersom offentliga pengar bara betalas ut när
            målen har nåtts är den ekonomiska risken för skattebetalarna obetydlig,
            enligt vårt sätt att se det. Men om målen nås är vinsten potentiellt
            enorm, eftersom kostnaderna som hänger ihop med kriminalitet och
            utslagning är enorma.
          </note>
          <note>
            Utmaningarna och den dåliga framväxten av sociala utfallskontrakt
            beror dels på bristen på kunskap bland offentliga aktörer om hur
            man använder sociala investeringsfonder , dels på att relationen
            mellan risk och avkastning för den externa finansiären ofta är
            blygsam för sociala investeringar som dessa. För att öka antalet
            sociala utfallskontrakt i Sverige behövs satsningar för att lösa
            både kunskapsbrist och den bristfälliga viljan att investera.
            Många gånger handlar det om investeringar i det som kallas för
            utanförskapsområden.
          </note>
          <note>
            Jag anser därför att en nationell strategi behövs för att möta
            behoven och underlätta framväxten av sociala utfallskontrakt.
            En nationell fond bör även inrättas för att göra dessa investeringar
            mer attraktiva. Detta har vi som förslag i vår budget, och vi
            har avsatt medel för det. Det finns en färdig modell som skulle
            kunna införas, och därför yrkar vi bifall till reservation nr
            9.
          </note>
          <note>
            En annan kristdemokratisk reservation som förtjänar att nämnas
            handlar om möjligheten att senarelägga villkorlig frigivning.
            Detta återfinns i reservation 22, men för tids vinnande yrkar
            vi bara bifall till reservation 9.
          </note>
          <note>
            Reservation 22 handlar kort sagt om att om man exempelvis vägrar
            att lämna urinprov eller på andra sätt inte medverkar i sin behandling
            ska anmärkningssystemet kunna användas , vilket ska kunna leda
            till senarelagd villkorlig frigivning. Detta är en tydlig signal
            om att vi tycker att det är mycket viktigt att alla anstalter
            är drogfria. Därför ska man kunna använda den villkorliga frigivningen
            som redskap för att uppnå detta.
          </note>
          <note>
            Av detta skäl har vi lagt fram en reservation om det här, men
            jag yrkar som sagt för tids vinnande bifall enbart till reservation
            9, fru talman.
          </note>
          <note>
            (Applåder)
          </note>
          <note>
            Anf. 16 PATRICK RESLOW (-):
          </note>
          <note>
            Fru talman! Låt mig inledningsvis yrka bifall till reservation
            14 och till utskottets förslag i övrigt.
          </note>
          <note>
            En effektiv rättskedja förutsätter inte bara resursförstärkningar
            till polis, åklagare och domstolar, utan även till kriminalvården.
            Fler platser på anstalter måste skapas, och det kostar givetvis
            pengar. I Sverigedemokraternas Sverige kommer initialt fler individer
            att stifta bekantskap med kriminalvården och dessutom avtjäna
            längre fängelsestraff än i dag. Det är ett löfte vi ger till väljarna:
            K riminella ska sitta inne. De ska inte springa runt i det fria,
            vilket uppenbarligen Vänsterpartiet vill.
          </note>
          <note>
            Vår uppfattning är att kriminalvården i dag håller en god kvalitet,
            och det vill vi att den ska göra även framöver. Sverigedemokraterna
            är därför det parti som satsar i särklass mest på kriminalvården.
            I vårt budgetförslag för 2018 anslog vi en halv miljard kronor
            mer än regeringen. Detta ska jämföras med allianspartierna. Tre
            av dem lägger inte en enda krona mer än regeringen. Det fjärde,
            Liberalerna, drar till och med ned på Kriminalvårdens budget med
            30 miljoner, vilket är en större nedskärning än vad de föreslog
            så sent som för ett år sedan. För den som menar allvar med straffskärpningar
            är det såklart inte en realistisk hållning att skära ned på eller
            att inte förstärka Kriminalvårdens budget.
          </note>
          <note>
            Flera av våra motioner på området behandlas förenklat. För den
            som följer debatten på tv innebär detta att vi debatterat frågorna
            tidigare, och därför sker ingen fördjupad behandling av dessa
            motioner i det betänkande som vi diskuterar i dag. Vi har i dessa
            motioner föreslagit till exempel strängare regler för permission,
            fotboja vid frisläppande efter allvarligare brott för att förhindra
            återfall i brottslighet och kriminalisering av rymning från anstalt.
            Jodå, ni hörde rätt. Detta är inte olagligt i dag.
          </note>
          <note>
            Vi har även fört fram krav på ökad kameraövervakning på anstalterna,
            och vi anser att kameraövervakning vid behov även ska kunna ske
            i cellen på klass 1- och 2-anstalter. Vi har dessutom föreslagit
            en lägre fängelsestandard för de personer som ska utvisas eller
            som har dömts till livstids fängelse. Skattepengar ska inte slösas
            bort i dessa fall. Även om dessa förslag inte behandlas djupare
            nu vidhåller vi vår bestämda uppfattning.
          </note>
          <note>
            Precis som vanligt när justitieutskottets betänkanden behandlas
            har regeringspartierna fått se sig akterseglade i ett antal punkter.
            I detta betänkande har utskottet inte mindre än tre tillkännagivanden.
            Sverigedemokraterna har i dessa fall använt sin vågmästarroll
            för att stödja förslag som ändå ligger i linje med vår politik
            och således påverkat utgången i utskottet. Det har i vissa fall
            gjort att regeringspartierna har dragit tillbaka sina aviserade
            reservationer.
          </note>
          <note>
            Det första tillkännagivandet innebär att utskottet vill att regeringen
            skapar bättre anpassade frivårdsinsatser för unga gängkriminella.
            Det är viktigt, inte minst för att förhindra återfall och att
            unga fastnar i gängkriminalitet som oftast leder till allt grövre
            brott.
          </note>
          <note>
            Det andra tillkännagivandet handlar om att tillsätta en ny utredning
            som ska studera framgångsrika internationella exempel på återfallsförebyggande
            insatser samt kartlägga och analysera Kriminalvårdens återfallsförebyggande
            arbete. Detta är i enlighet med en utredning som tillsattes av
            alliansregeringen 2014 men lades ned av den nuvarande regeringen
            i början av 2015. Vi anser att det är rimligt att en sådan kartläggning
            sker. Därför har vi ställt oss bakom förslaget.
          </note>
          <note>
            Det tredje tillkännagivandet handlar om att öka kontrollen av
            försändelser till intagna. Även om det råder nolltolerans mot
            narkotika på anstalterna vittnar intagna om hur lätt det är att
            få tillgång till olika typer av droger. Detta är ett stort problem
            för kriminalvården, inte minst då drogmissbruket skapar säkerhetsproblem
            för de anställda och de intagna, men även då det försvårar möjligheterna
            till effektiv rehabilitering. Det är därför av stor vikt att öka
            insatserna för att få bort narkotikan från anstalterna. Sverigedemokraterna
            har föreslagit en rad åtgärder för att komma till rätta med detta
            problem. Vi vill till exempel förbjuda obevakade besöksrum i klass
            1- och 2-anstalter. Precis som i tv-serier borde besöken ske genom
            en plexiglasruta utan möjlighet till fysisk kontakt.
          </note>
          <note>
            En annan kompletterande åtgärd är den som utskottets majoritet
            nu valt att vidta, nämligen att öka kontrollerna av försändelser
            till de intagna. Det här är helt i linje med vår syn på narkotikafria
            anstalter, och vi har därför ställt oss bakom förslaget. Vi noterar
            att Vänsterpartiet däremot som enda parti i utskottet inte tycker
            att det finns skäl att öka kontrollerna av försändelser, trots
            att allt pekar på att narkotikan bland annat kommer den vägen.
            Det är inte ansvarsfullt, särskilt inte när man inte presenterar
            några andra förslag på hur man ska bekämpa narkotika på anstalterna.
          </note>
          <note>
            Utöver att ha sett till att dessa tillkännagivanden realiserats
            har Sverigedemokraterna också drivit frågan om att verkställighet
            ska kunna ske i annat land även om den faktiska strafftiden förlängs.
            I dag finns nämligen en risk att personer inte kan överföras till
            ett annat land för fortsatt verkställighet av ett fängelsestraff
            eftersom fängelsestraffet där skulle riskera att bli längre än
            vad det skulle bli i Sverige. Detta framgår bland annat av Svea
            hovrätts beslut den 28 februari 2017. Vi menar att det här är
            helt orimligt. En längre fängelsetid på grund av villkorlig frigivning
            i Sverige ska inte hindra att en utlänning överförs till sitt
            hemland för att avtjäna straffet. Men övriga partier ser uppenbarligen
            inte några problem med detta. Därför har vi reserverat oss i utskottet.
          </note>
          <note>
            Fru talman! I Sverigedemokraternas Sverige ska ett fängelsestraff
            vara just ett straff. Det är i grund och botten en fråga om rättvisa
            i förhållande till brottsoffret. Alltför länge har det talats
            om vård i stället för straff, och alltför länge har kriminalpolitiken
            präglats av svängdörrar. Den som döms till ett fängelsestraff
            ska också känna en markant skillnad mot det liv i frihet som annars
            gäller. Fängelsetiden ska präglas av disciplin och strikta förhållningsregler.
            Kriminalvården ska se till att den som avtjänat sitt straff kommer
            ut som en bättre människa. Och det får ta den tid det tar.
          </note>
          <note>
            Det är också vår bestämda uppfattning att tvåtredjedelsfrigivningen
            måste avskaffas. Det är inte rimligt att en person som dömts till
            låt oss säga tio års fängelse är ute efter knappt sju år. Var
            finns brottsoffertanken i detta? Det är också märkligt att det
            inte finns något annat parti i denna församling som anser det
            orimligt att vi har ett system med obligatorisk förtida frigivning.
            Moderaterna föreslår förvisso att villkorlig frigivning ska ske
            efter tre fjärdedelar av tiden. Det är en marginell förändring
            av nuvarande system. För ett tioårigt straff innebär det en förlängning
            av straffet med knappt elva månader, men straffet blir ändå två
            och ett halvt år kortare än vad personen i fråga dömts till. Om
            Moderaterna verkligen menat allvar med sin retorik om straffskärpningar
            hade de anslutit sig till vår uppfattning.
          </note>
          <note>
            Riktigt allvarligt blir det när reglerna om villkorlig frigivning
            tillämpas i kombination med omvandling av livstidsstraff till
            tidsbestämt straff. Ett bra exempel på detta är Mattias Flink,
            som den 10 juni 1994 avrättade sju personer och skottskadade ytterligare
            tre. Han dömdes till livstids fängelse, vilket tidsomvandlades
            till 30 år av Högsta domstolen. Eftersom reglerna om villkorlig
            frigivning efter två tredjedelar av strafftiden tillämpades blev
            han fri sommaren 2014, 20 år efter massmorden. Med trefjärdedelsfrigivning
            hade han varit fri efter 22 ½ år. Det tycker Moderaterna är acceptabelt.
            Ni andra tycker att 20 år är acceptabelt. Med Sverigedemokraternas
            politik hade han aldrig kommit ut, eftersom vi vill ha riktiga
            livstidsstraff, men det är en fråga som vi debatterar i ett annat
            sammanhang, fru talman.
          </note>
          <note>
            (Applåder)
          </note>
          <note>
            I detta anförande instämde Carina Ståhl Herrstedt och Christina
            Östberg (båda SD).
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18.)
          </note>
          <note>
            § 9 Ökat konsulärt skydd för unionsmedborgare och deras familjemedlemmar
          </note>
          <note>
            Justitieutskottets betänkande 2017/18:JuU28
          </note>
          <note>
            Ökat konsulärt skydd för unionsmedborgare och deras familjemedlemmar
            (prop. 2017/18:48)
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under § 18.)
          </note>
          <note>
            § 10 Statlig ersättning till personer som har fått ändrad könstillhörighet
            fastställd i vissa fall
          </note>
          <note>
            Socialutskottets betänkande 2017/18:SoU19
          </note>
          <note>
            Statlig ersättning till personer som har fått ändrad könstillhörighet
            fastställd i vissa fall (prop. 2017/18:64)
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under § 18.)
          </note>
          <note>
            § 11 Riksrevisionens rapport om överutnyttjande av tandvårdsstödet
            till följd av överbehandling
          </note>
          <note>
            Socialutskottets betänkande 2017/18:SoU7
          </note>
          <note>
            Riksrevisionens rapport om överutnyttjande av tandvårdsstödet
            till följd av överbehandling (skr. 2017/18:65)
          </note>
          <note>
            föredrogs.
          </note>
          <note type="speaker">
            Anf. 17 LENNART AXELSSON (S):
          </note>
          <note>
            Fru talman! Inom alla välfärdsområden är det viktigt att vi gör
            vad vi kan för att se till att våra gemensamma skattepengar används
            till det som är tänkt. Det må gälla skolan, äldreomsorgen eller
            något av alla de andra områden där skattemedel används. I dagens
            ärende handlar det om tandvården.
          </note>
          <note>
            Tandvården är för övrigt ett av de områden i välfärden där mycket
            fortfarande behöver förbättras. Det är många som, trots att de
            skulle behöva det, avstår från att gå till tandläkaren på grund
            av att de helt enkelt inte har råd.
          </note>
          <note>
            Därför känns det bra att vi under den här mandatperioden har
            lyckats skapa ett ekonomiskt utrymme som gjort att vi kunnat höja
            gränsen för den fria tandvården upp till 23 år och fördubbla det
            allmänna tandvårdsstödet för alla andra. Men det behövs mer för
            att göra tandvården jämlik och tillgänglig. Det är av denna anledning
            glädjande att regeringen nyligen tillsatt en utredning som ska
            komma med förslag på hur vi kan se till att alla verkligen får
            råd att gå till tandläkaren.
          </note>
          <note>
            Fru talman! Den skrivelse från regeringen som vi nu behandlar
            har sin grund i en rapport från Riksrevisionen som har granskat
            ett eventuellt överutnyttjande av det statliga tandvårdsstödet
            till följd av överbehandlingar. I rapporten hävdar man att mycket
            tyder på att det finns ett sådant överutnyttjande och att regeringen
            bör överväga att skärpa sanktionsmöjligheterna mot vårdgivare
            som använder stödet felaktigt. Kritik mot vilka metoder som använts
            i granskningen har framförts av bland annat Privattandläkarna
            och Tandvårds- och läkemedelsförmånsverket.
          </note>
          <note>
            Regeringen delar Riksrevisionens bedömning att Försäkringskassan
            bör ges förstärkta kontroll- och sanktionsmöjligheter. Med anledning
            av vad rapporten visar utreder också regeringen just nu förutsättningarna
            för att ge Försäkringskassan utökade möjligheter att avansluta
            vårdgivare som missköter sig. Ett enigt utskott ser positivt på
            regeringens åtgärder.
          </note>
          <note>
            De fyra borgerliga partierna med stöd av Sverigedemokraterna
            anser dock att det finns behov av att uppmana regeringen att behandla
            alla vårdgivare lika och vill framföra det i ett så kallat tillkännagivande.
            Vi socialdemokrater tillsammans med Miljöpartiet och Vänsterpartiet
            anser inte att det finns något behov av en sådan pekpinne. Att
            gång efter annan driva igenom tillkännagivanden utan någon egentlig
            substans urvattnar ett viktigt instrument för riksdagen att kunna
            påverka olika regeringars politik.
          </note>
          <note>
            Jag yrkar bifall till reservationen.
          </note>
          <note type="speaker">
            Anf. 18 JAN LINDHOLM (MP):
          </note>
          <note>
            Fru talman! Åhörare och lyssnare! Den rödgröna feministiska regeringen
            arbetar systematiskt och målmedvetet för en långsiktigt hållbar
            välfärdspolitik. Det gör vi även på området tandvård.
          </note>
          <note>
            I dag debatterar vi ett betänkande med anledning av rapporten
            från Riksrevisionen om ett eventuellt överutnyttjande av tandvårdsstödet.
            Jag kan egentligen hänvisa till Lennart Axelssons anförande, men
            jag vill ändå säga några saker.
          </note>
          <note>
            I alla sammanhang där skattefinansierad verksamhet utförs av
            privata utförare i någon form är det angeläget att politiken är
            väldigt uppmärksam på att den typen av modeller alltid inbegriper
            ett mer eller mindre uttalat intresse av att omfattningen av verksamheten
            ökar.
          </note>
          <note>
            Risken för ett överutnyttjande av tandvårdsstödet är exempel
            på att mer omfattande åtgärder än nödvändigt eller dyrare åtgärder
            än nödvändigt kan vara ett sätt för utföraren att öka sin omsättning
            och därmed uttaget av skattemedel och möjligheten till ett större
            överskott.
          </note>
          <note>
            Självklart finns risken för överutnyttjande även när verksamheten
            bedrivs i offentlig regi. Men drivkraften till sådan överbehandling
            är en annan än vinst. Osäkerhet från utföraren kan leda till överbehandling.
            Men även viljan att gå patienten till mötes i val av metod och
            behandling kan leda till samma sak. Att alltid vilja göra det
            bästa kan leda till överbehandling liksom någon form av tävling
            mellan olika behandlare på en enhet i samma organisation. Det
            finns många skäl till överbehandling.
          </note>
          <note>
            Jag tror att många som arbetat i offentlig verksamhet har varit
            med om att den som gör av med mest resurser är den som får de
            ökade anslagen. Självklart finns det behov av att granska och
            följa upp volym- och kostnadsutveckling även när utförandet sker
            i egen regi.
          </note>
          <note>
            Jag tror också att metoderna för uppföljning är bättre utvecklade
            för situationer där man har ett tydligt organisatoriskt gränssnitt,
            som i fallet med privata utförare, än man har när det gäller granskning
            av verksamheter i egen regi. Här finns ett behov av utveckling
            från oss politiker.
          </note>
          <note>
            I betänkandet riktar utskottets majoritet, den politiska oppositionen
            i riksdagen, ett tillkännagivande till regeringen om att regeringen:
            ”i det pågående arbetet med att utreda förutsättningarna för att
            avansluta tandvårdsgivare som missköter sig från ersättningssystemet,
            bör beakta att likvärdiga villkor liksom likvärdig tillsyn och
            uppföljning ska gälla för alla aktörer som verkar inom tandvården
            oavsett driftsform”.
          </note>
          <note>
            Formuleringen är väldigt byråkratisk och, tror jag, väldigt svår
            för många att tolka. Det betyder i alla fall att oppositionen
            ställer krav på att regeringen ska se till att arbetet med att
            skapa regler, som alltså pågår, för hur man ska gå till väga för
            att stoppa rätten till utbetalningar från tandvårdssystemet för
            de utförare som inte sköter sig utformas så att villkoren blir
            lika för alla oavsett om det handlar om privata eller offentliga
            utförare. Med lite vanlig enkel svenska är det vad det betyder.
          </note>
          <note>
            Som ni förstår är det inte så hemskt enkelt eftersom förutsättningarna
            ur en del perspektiv är ganska olika. Ett exempel är att offentlighetsprincipen
            enligt tryckfrihetsförordningen gäller för de offentliga utförarna
            men inte för de privata. Likaså måste offentlig verksamhet anpassa
            sig efter meddelarskydd och efterforskningsförbud och sådant när
            det gäller affärshemligheter, som mycket väl kan förekomma, i
            de metoder man använder på ett helt annat sätt än de privata utförarna.
          </note>
          <note>
            Fru talman! Ett arbete med att utarbeta nya möjligheter för att
            stänga av de som inte sköter sig från ersättningssystemet pågår
            redan i Regeringskansliet. Miljöpartiet anser, liksom som vi hört
            Socialdemokraterna säga, och vi kommer säkert att få höra Vänsterpartiet
            säga samma sak, anser att oppositionens tillkännagivande närmast
            kan ses som att de slår in öppna dörrar.
          </note>
          <note>
            Att överutnyttja de medel som riksdagen har, som oppositionen
            till exempel valt att göra väldigt ofta denna mandatperiod, och
            att överutnyttja verktyget tillkännagivande gör bara att verktyget
            tillkännagivande urholkas.
          </note>
          <note type="speaker">
            Anf. 19 KARIN RÅGSJÖ (V):
          </note>
          <note>
            Fru talman! Vi ska vara rädda om välfärden. Vi ska se till att
            alla skattepengar till välfärd går just till välfärd. Hos borgerligheten
            – dit Sverigedemokraterna numera hör – finns alltid en övertro
            på marknadslösningar av allehanda slag. Det värsta exemplet är
            förstås Stockholms läns landsting.
          </note>
          <note>
            Riksrevisionen har granskat överutnyttjande till följd av överbehandling
            inom det statliga tandvårdsstödet och gett lite tips på vägen.
            Syftet med granskningen har varit att studera om det finns ett
            överutnyttjande i det statliga tandvårdsstödet på grund av att
            vårdgivare, tandläkare, ger en mer omfattande och dyrare behandling
            än vad tandvårdsstödet medger.
          </note>
          <note>
            Överbehandling är inte samma sak som fusk eller bedrägeri, så
            vi lämnar det. För att studera det tittade man på ett fältexperiment
            som genomfördes under 2015 i samarbete med forskare vid Nationalekonomiska
            institutionen vid Uppsala universitet och Försäkringskassan. Det
            var ett väldigt rigoröst arbete.
          </note>
          <note>
            Det var 735 tandläkarmottagningar som ingick. Ett mycket stort
            antal utvalda mottagningar, 369, fick ett brev med information
            om att deras behandlingar avseende en viss åtgärd skulle komma
            att kontrolleras i efterhand. Det innebar att vårdgivarna redan
            på förhand hade koll på att det skulle granskas om det överensstämde
            med reglerna i tandvårdsstödet.
          </note>
          <note>
            Riksrevisionen menar i sin utomordentliga rapport att förhandsinformationen
            leder till en förändring av behandlingsmönstret. Det blev en minskning
            av den kontrollerade åtgärden, och det var uppenbart att det förekom
            en överbehandling.
          </note>
          <note>
            Riksrevisionens granskning visar att överutnyttjandet i form
            av överbehandling, att man helt enkelt gör för mycket saker som
            kostar för mycket med patienterna, förekommer främst bland de
            10 procent som utgörs av de största privata tandvårdsmottagningarna.
            Det är en ganska tydlig bild. Bland dem minskade användningen
            av den kontrollerade åtgärden med omkring 30 procent.
          </note>
          <note>
            Samtidigt ökade i det gäng som fick brevet användningen av ett
            mindre omfattande och för vårdgivarna mindre lönsamt alternativ
            till den kontrollerade åtgärden. Är det en slump, tror ni? Det
            tror inte jag. Ni på högerkanten har kanske en annan utredning
            om överutnyttjandet som berör landstingsdriven tandvård. Jag vet
            inte.
          </note>
          <note>
            Med anledning av det som framkommit i granskningen rekommenderar
            Riksrevisionen Försäkringskassan att förbättra arbetet med att
            kontrollera vårdgivarnas rätt till ersättning från tandvårdsstödet.
          </note>
          <note>
            Nu har regeringen satt igång en mängd aktivitet för detta. Som
            exempel kan nämnas att ge Försäkringskassan möjlighet att hindra
            vårdgivare som bedöms som oseriösa från att få tillgång till det
            elektroniska system som hanterar utbetalningar från tandvårdsstödet.
          </note>
          <note>
            Det finns också ett behov av prisjämförelser. Om du som brukare
            av tandvård går till en tandläkare vill du också veta vad saker
            och ting kostar, inte sant? Då kan du jämföra prisnivåerna mellan
            vårdgivare. Jag noterar att regeringen har fattat beslut om att
            ge Tandvårds- och läkemedelsförmånsverket i uppdrag att etablera
            prisjämförelsetjänsten för tandvård. Det är jättebra. Det kan
            annars vara ett mysterium att se vad man ska betala. Det är väldigt
            bra.
          </note>
          <note>
            Jag tycker att ni till höger överreagerar. Det gör ni ofta när
            det kommer rapporter som belyser nackdelar med en marknad. Då
            hoppar ni högt. De rapporterna tror ni inte riktigt på. Ni vill
            även att likvärdiga villkor och likvärdig tillsyn och uppföljning
            ska gälla för alla aktörer som verkar inom tandvården oavsett
            driftsform. Det fanns inget av det i rapporten, som jag tycker
            var ganska modest. Lite mer systematik och koll kan inte skada
            när det gäller skattepengar. Jag yrkar bifall till reservation
            1.
          </note>
          <note type="speaker">
            Anf. 20 AMIR ADAN (M):
          </note>
          <note>
            Fru talman! I dag ska vi debattera betänkande SoU7. I betänkandet
            behandlar utskottet regeringens skrivelse Riksrevisionens rapport
            om överutnyttjande av tandvårdsstödet till följd av överbehandling
            .
          </note>
          <note>
            Alliansregeringens tandvårdsreform från 2008 och införandet av
            särskilt tandvårdsbidrag och stöd för tandvård vid långvarig sjukdom
            eller funktionsnedsättning från 2013 innebar en betydande förstärkning
            av statens tandvårdsstöd. Redan det första året anslogs närmare
            6 miljarder kronor till tandvårdsreformen. Denna reform vill vi
            värna.
          </note>
          <note>
            Det är i dag Försäkringskassan som betalar ut ersättning till
            utförare av tandvård och som sköter administrationen av det statliga
            tandvårdsstödet. Denna handläggning är i huvudsak automatiserad
            via ett elektroniskt system, där utförare av tandvård rapporterar
            in via detta elektroniska system och får ersättning. Systemet
            möjliggör också automatiska kontroller av de uppgifter som har
            rapporterats in.
          </note>
          <note>
            Detta elektroniska system medför bland annat att om något inte
            skulle stämma får inte utföraren någon ersättning. Det finns alltså
            en kontrollmekanism i det elektroniska systemet. Så långt är det
            inga konstigheter. Automatiska kontroller kan emellertid inte
            helt förhindra felaktiga tillämpningar av regelverket. Det krävs
            därmed en manuell kontroll och ibland uppföljning i efterhand.
          </note>
          <note>
            Fru talman! Riksrevisionen har i den rapport som vi diskuterar
            i dag valt metoden att genomföra ett fältexperiment. Detta innebar
            att 735 tandläkarmottagningar valdes ut, såväl privata mottagningar
            som folktandvårdsmottagningar. Dessa mottagningar utgjorde ungefär
            15 procent av landets tandläkarmottagningar. Urvalet gjordes även
            ur perspektivet att avspegla fördelningen mellan privata mottagningar
            och folktandvårdsmottagningar, det vill säga åtta folktandvårdsmottagningar
            mot tio privata utförare. Så långt är det inte heller några problem
            med Riksrevisionens upplägg av granskningen. Därtill påpekar Riksrevisionen
            att bedrägeri och renodlat fusk ligger utanför ramen för denna
            granskning.
          </note>
          <note>
            Det är ett allvarligt problem att den avgörande metod som Riksrevisio
            ­ nen har valt att använda bygger på antaganden om tandvårdsåtgärderna
            800 och 801. Dessa åtgärder handlar i detta fall om tandkronor.
            I fallet med åtgärd 800 gäller att en patient endast får en tandkrona
            i en käke. Om patienten i stället får flera tandkronor i samma
            käke vid samma behand ­ lingstillfälle ska endast tandkroneåtgärd
            801 tillämpas. Med andra ord är detta två helt olika metoder och
            två olika behandlingar. Därmed är det svårt – eller i det här
            fallet omöjligt – att likställa dessa två åtgärder.
          </note>
          <note>
            Riksrevisionen, däremot, hävdar att man kan visa på ett överutnyttjande
            av tandvårdsstödet genom att revisionen via förhandsinformation
            till hälften av tandläkarmottagningarna i fältexperimentet gett
            dessa mottagningar information om att deras behandlingar gällande
            en viss åtgärd skulle komma att följas upp och kontrolleras i
            efterhand. Riksrevisionen anser att om denna förhandsinformation
            leder till en förändring av behandlingsmönster i form av en minskning
            av den åtgärd som kontrolleras är det ett starkt tecken på att
            överbehandling förekommer.
          </note>
          <note>
            Men eftersom de utvalda undersökta behandlingarna inte är utbytbara
            håller inte logiken. Därtill riktar sig kritiken mot att Riksrevisionen
            i sin granskning utgått från ett regelverk som upphävdes redan
            2008.
          </note>
          <note>
            Det är bra att även regeringen noterar de tydliga bristerna i
            Riksrevisio ­ nens granskningsrapport. Det som samtidigt är tydligt
            är att regeringen ändå inte kan låta bli att i skrivelsen låta
            ideologi gå före fakta och analys. Den privata tandvården i Sverige
            har den högsta nöjdheten bland brukare av alla verksamheter som
            Svenskt Kvalitetsindex utvärderar. Därtill har Försäkringskassan,
            som administrerar detta system och även utför regel ­ bundna manuella
            efterhandskontroller, dragit slutsatsen att det generellt sett
            inte går att fastslå några tydliga signaler eller mönster som
            tyder på att det statliga tandvårdsstödet överutnyttjas.
          </note>
          <note>
            Försäkringskassan genomförde under 2015 också egna kontroller.
            I ett antal fall slogs det fast att felaktigheter som föranledde
            återkrav på utbetald ersättning hade ägt rum. I fem av fallen
            bedömdes felaktigheterna vara så grova att tandläkarmottagningarna
            polisanmäldes. Av 5,3 miljarder kronor i utbetald ersättning under
            2015 vidto gs återkrav på motsvarande 13,6 miljoner kronor.
          </note>
          <note>
            Trots att Riksrevisionen slår fast att deras granskning inte
            omfattar bedrägeri och renodlat fusk och trots att regeringens
            egen myndighet Försäkringskassan inte anser att det går att dra
            några slutsatser om generella mönster av överutnyttjande av statligt
            tandvårdsstöd skriver regeringen i sin skrivelse att det finns
            indikationer på att det statliga systemet missbrukas. Det missbrukas
            dels av vårdgivare för ekonomisk vinning, dels av aktörer som
            i vissa fall bedöms ha kopplingar till organiserad brottslighet.
          </note>
          <note>
            Det är en självklarhet att allt fusk och bedrägeri med skattemedel
            ska beivras och att brottslingar ska lagföras. Anslagna gemensamma
            resurser avsedda att användas i välfärden ska alltid följas upp
            noggrant, systematiskt och regelbundet. Därifrån är emellertid
            steget långt till att svepande tala om indikationer och om att
            tandvårdsstödet missbrukas av vissa privata tandvårdsgivare.
          </note>
          <note>
            Allianspartierna delar regeringens bedömning att Försäkringskassan
            bör ges förstärkta kontroll- och sanktionsmöjligheter. Det är
            bra att det nu utreds förutsättningar för att ge Försäkringskassan
            utökade möjligheter. Detta gäller även möjligheter att avansluta
            utförare av tandvård som missköter sig från ersättningssystemet.
          </note>
          <note>
            Det vore emellertid ännu bättre om regeringen samtidigt slog
            fast den tydliga principen att all välfärdsverksamhet, oavsett
            regi, ska ske på likvärdiga villkor. Därtill kommer tillsyn, kontroll,
            uppföljning och utvärdering gällande alla utförare av tandvård
            oavsett driftsform. Jag är glad att Alliansen i dagens betänkande
            har ett tillkännagivande till regeringen om just detta.
          </note>
          <note>
            Fru talman! Med dessa ord yrkar jag bifall till utskottets förslag
            i betänkandet och avslag på reservationen.
          </note>
          <note type="speaker">
            Anf. 21 CHRISTINA ÖSTBERG (SD):
          </note>
          <note>
            Fru talman! Eftersom det mesta redan är sagt kommer jag bara
            att kort kommentera dagens debatt angående Riksrevisionens rapport
            om överutnyttjande av tandvårdsstödet.
          </note>
          <note>
            Sverigedemokraterna står bakom regeringens skrivelse. Rapporten
            har ifrågasatts och kritiserats av bland andra Tandvårds- och
            läkemedelsförmånsverket och Privattandläkarna. De åtgärder som
            Riksrevisionen har undersökt rör tandkronor, och de metoder man
            har jämfört är inte utbytbara eller jämförbara med varandra. Den
            granskning som Riksrevisionen har gjort utgår från ett gammalt
            regelverk som upphävdes 2008. I och med detta faller hela grunden
            för rapporten. Flera av remissinstanserna anser också att den
            beräknade samhällskostnaden för eventuell överbehandling är kraftigt
            överdriven.
          </note>
          <note>
            Vi anser att granskningen är mycket illa genomförd. Tandvården
            fungerar i dag på ett mycket bra sätt, med många fungerande privata
            aktörer. Vi instämmer dock i att Försäkringskassan bör ges förstärkta
            kontrollmöjligheter, och för att det ska vara verkningsfullt fordras
            att eventuella felaktigheter får konsekvenser för vårdgivaren.
          </note>
          <note>
            När det gäller nyttjandet av det statliga tandvårdsstödet är
            det viktigt att alla aktörer som verkar inom tandvården, oavsett
            driftsform, kontrolleras på lika villkor.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18.)
          </note>
          <note>
            § 12 Socialtjänstfrågor
          </note>
          <note>
            Socialutskottets betänkande 2017/18:SoU13
          </note>
          <note>
            Socialtjänstfrågor
          </note>
          <note>
            föredrogs.
          </note>
          <note type="speaker">
            Anf. 22 YASMINE LARSSON (S):
          </note>
          <note>
            Fru talman! Vi debatterar nu socialutskottets betänkande 13 Socialtjänstfrågor
            . Även denna gång vill jag inleda med att säga att jag tycker
            att det är oerhört glädjande att så många lyfter upp socialtjänsten
            som ett viktigt område. Socialtjänsten har nämligen ett av samhällets
            viktigaste uppdrag och är en grundläggande del av vår välfärd,
            både som samhällets yttersta skyddsnät och som en central del
            i vårt välfärdssystem.
          </note>
          <note>
            Fru talman! Min politiska övertygelse är inte bara formad i ungdomsförbundets
            källarlokal; den bygger också i mångt och mycket på min egen personliga
            livserfarenhet. Jag blir alltid lite extra varm i hjärtat när
            vi här i kammararen debatterar socialtjänsten och de sociala frågorna.
            Anledningen till det är att jag har stor egen personlig erfarenhet.
          </note>
          <note>
            Jag vet hur viktigt det är att det starka sammanhållna samhället
            kliver in och finns där fullt ut när en nioårig flicka står helt
            utan familj och de övriga sociala funktionerna och de personliga
            institutionerna fallerar. Jag vet hur viktigt det är att det då
            finns ett starkt gemensamt samhälle som ser efter och tryggar
            varje enskilt barn och barnets möjlighet till en god och trygg
            uppväxt. Det, fru talman, är grunden till varför vi har en socialtjänst.
          </note>
          <note>
            När den nioåriga flickan står där helt utan föräldrar – då kliver
            vår välfärdsstat in och säger att även hon ska ha chansen att
            förverkliga sina drömmar.
          </note>
          <note>
            Och här står jag i dag, fru talman, stolt och tacksam över den
            starka välfärdsstaten som fanns där för mig. Min personliga livserfarenhet
            ger mig naturligtvis inget tolkningsföreträde men däremot en god
            insikt om att alla människor kan hamna i en situation där de behöver
            samhällets stöd och hjälp.
          </note>
          <note>
            I dag ska vi debattera och diskutera fel och brister, saker som
            behöver förbättras och lagar som behöver förändras och förnyas.
            Det är bra, för vi ska alltid ha det enskilda utsatta barnet för
            våra ögon, och vi kommer alltid att behöva utveckla och förbättra
            det starka samhällets organisation så att vi kan fånga upp vartenda
            enskilt barn när det behövs.
          </note>
          <note>
            När jag efter valet 2014 kom in i riksdagen och fick ansvar för
            bland annat socialtjänst- och barnfrågor i riksdagens socialutskott
            insåg jag ganska snabbt att socialtjänsten var hårt eftersatt.
            Jag skulle kunna stå här i talarstolen och hävda att det var den
            borgerliga regeringens åtta år vid makten som var anledningen
            till det, men sanningen är att socialtjänsten har varit politiskt
            bortprioriterad mycket längre än så.
          </note>
          <note>
            Som riksdagsledamot har jag under mina många besök på socialtjänster
            runt om i landet mött en hårt ansatt och eftersatt socialtjänst.
            Det var ofta oerhört pressade socialsekreterare som tog emot mig
            och som vittnade om orosanmälningar som blivit liggande, om utredningar
            som inte hunnits med och om en stressad arbetsmiljö. Samtidigt
            som trycket på socialtjänsterna hade ökat under en lång rad år
            var personalbristen och den höga personalomsättningen också en
            käpp i hjulet för en väl fungerande socialtjänst. Det ledde naturligtvis
            till att allt fler klienter tvingades konkurrera om socialtjänstens
            kompetens, behandlingsinsatser, tid och pengar.
          </note>
          <note>
            Jag har också mött unga nyutexaminerade socialsekreterare som
            fått lite eller ingen introduktion alls och som fått ta sig an
            de tuffaste fallen redan från dag ett. Det var nya socialsekreterare
            som kom in i socialtjänsten fulla av energi men som snabbt insåg
            att det sociala arbetet, det som de ville syssla med, inte alls
            hanns med och att energin i stället fick gå åt till att hinna
            med all dokumentation som blivit liggande. Minst sagt, fru talman,
            upplevde jag en socialtjänst som behövde mer av oss politiker.
          </note>
          <note>
            Jag tänker inte stå här i dag och slå mig själv för bröstet och
            hävda att vi har löst alla problem i socialtjänsten under den
            här mandatperioden, då vi har suttit vid makten. Tvärtom är det
            här ett område med ständiga utmaningar. Men vi har gjort mycket.
            Sedan dag ett har vi jobbat hårt med de frågor som rör socialtjänsten.
          </note>
          <note>
            För första gången någonsin har det gjorts en direkt riktad förstärkning
            av den sociala barn- och ungdomsvården i form av en miljardsatsning
            över fyra år som ska gå just till personalförstärkning, kompetenshöjning
            och kvalitet.
          </note>
          <note>
            Det har avsatts 10 extra välfärdsmiljarder till kommunerna årligen
            från 2017. Det är pengar som absolut bör komma socialtjänsten
            till del.
          </note>
          <note>
            Det anställs nu socialsekreterarassistenter som kan vara den
            där oerhört viktiga resursen i socialtjänsten som möjliggör för
            socialsekreteraren att ägna sig åt det sociala arbetet.
          </note>
          <note>
            Vi har sett till att unga nyutexaminerade socialsekreterare kan
            ta del av ett viktigt webbaserat stöd till yrkesintroduktion.
          </note>
          <note>
            Vi har höjt riksnormen för försörjningsstödet för barnfamiljer,
            höjt barnbidraget med 200 kronor per barn, avsatt mer pengar till
            sommarlovsaktiviteter för barn och sett till att kvinnojourerna
            runt om i landet fått ett välbehövligt ökat stöd.
          </note>
          <note>
            Och, fru talman, nu gör vi äntligen barnkonventionen till svensk
            lag. Den nya lagen innebär ett förtydligande av att domstolar
            och rättstillämpare ska beakta de rättigheter som följer av barnkonventionen.
            Trots att Sverige har förbundit sig att följa barnkonventionen
            finns det brister i både lagstiftning och praxis.
          </note>
          <note>
            En inkorporering av barnkonventionen bidrar till att synliggöra
            barnets rättigheter. Det är ett sätt att skapa en grund för ett
            mer barnrättsbaserat synsätt i all offentlig verksamhet. Lagen
            föreslås träda i kraft den 1 januari 2020.
          </note>
          <note>
            Fru talman! Dessutom är vi nu en god bit på vägen mot att ta
            fram en helt ny socialtjänstlag. Det är över 30 år sedan dagens
            socialtjänstlag tillkom. Under de 30 åren har vårt samhälle förändrats
            mycket. De många samhällsförändringarna har inneburit att socialtjänsten
            har fått ansvar för nya grupper, uppgifter och utmaningar. Det
            ställer naturligtvis stora krav på kommunernas socialtjänst och
            deras personal.
          </note>
          <note>
            Vi vill ha en socialtjänst som arbetar med tidiga och förebyggande
            insatser för barn, våldsutsatta kvinnor, personer med missbruksproblem
            och andra grupper och att insatserna ska stärka dem som vänder
            sig till socialtjänsten.
          </note>
          <note>
            Det förebyggande arbetet, som ett led i att utveckla det sociala
            arbetet och förhindra att människor hamnar snett och blir föremål
            för myndighetsutövning från början, är en viktig del i socialtjänstutredningen.
            Jag är glad över att jag är med i det arbetet som en del i den
            parlamentariska referensgruppen.
          </note>
          <note>
            Med detta sagt, fru talman, yrkar jag bifall till reservation
            36 samt till förslaget i betänkandet i övrigt.
          </note>
          <note>
            (Applåder)
          </note>
          <note type="speaker">
            Anf. 23 ANN-BRITT ÅSEBOL (M):
          </note>
          <note>
            Fru talman! Varje enskild människa är den viktigaste utgångspunkten
            och perspektivet för Moderaternas politik och vårt samhällsengagemang.
            Våra värderingar formas av vår syn på människan. Vi vill se hela
            människan. Våra förslag tar sin utgångspunkt i att de allra flesta
            barn i Sverige har det bra. Samtidigt finns det många barn, unga
            och vuxna som mår dåligt – barn, unga och vuxna som lever i en
            miljö som är direkt skadlig.
          </note>
          <note>
            En viktig utgångspunkt är att socialtjänstens verksamheter ska
            finansieras gemensamt, rättvist och solidariskt. Socialtjänstens
            stöd och hjälp ska ges efter behov och vara tillgängligt oavsett
            var i landet man bor.
          </note>
          <note>
            Alla barn, unga och vuxna har rätt att få känna trygghet. Den
            tryggheten växer sig stark av att det finns tillit till såväl
            sin familj som till att samhället bidrar till att alla barn och
            unga ges rimliga uppväxtvillkor.
          </note>
          <note>
            Ett tydligt barnperspektiv är också en central utgångspunkt.
            Vi måste alla kunna lita på tydliga lagar och regler som finns
            till hands närhelst det behövs. Dessa lagar och regler ska bidra
            till skydd och omsorg om barnens bästa. Den nuvarande socialtjänstlagen
            utgör ett lapptäcke av föreskrifter och är för otydlig och oöverskådlig.
            Den behöver bli den ramlag som den var avsedd att fungera som
            och bli mer överblickbar och anpassad till dagens levnadsförhållanden.
          </note>
          <note>
            Fru talman! Det är helt avgörande att arbetet med och uppföljning
            av kvalitetsaspekter förstärks. Det är krävande tider, men det
            ska inte innebära att kvalitet och rättssäkerhet tummas på. Det
            finns i dag inte tillräckligt tydliga kvalitetsinstrument, utan
            dessa behöver stärkas och synliggöras.
          </note>
          <note>
            Socialtjänsten är satt under starkt tryck. Det leder till en
            stark press på kvalitet, säkerhet och arbetsmiljö. Socialsekreterarnas
            vardag präglas av hög arbetsbelastning, en känsla av otillräcklighet
            och hög personalomsättning. Mycket av socialsekreterarnas uppgifter
            går åt till administration i stället för till möten med klienter.
          </note>
          <note>
            Fyra av tio chefer inom barn- och ungdomsvården uppger att de
            inte förmår leva upp till socialtjänstlagens intentioner. Många
            socialsekreterare upplever att det blir långa utredningstider,
            att det tillkommer nyanställda som blir utan introduktion och
            därtill att många slutar på egen begäran. Det blir en ond cirkel
            med fler och fler inkomna anmälningar som måste behandlas och
            utredas.
          </note>
          <note>
            Flera berörda aktörer har krävt att regeringen ska upprätta en
            nationell handlingsplan för den sociala barn ‑ och ungdomsvården.
            Alliansregering ­ en såg tidigt dessa problem och tillsatte därför
            en nationell samordnare. Det var ett bra steg, samtidigt som det
            var avsett att vara en första åtgärd av många för att kunna förbättra
            situationen inom socialtjänsten i hela landet.
          </note>
          <note>
            Fru talman! Rapporter visar att en kombination av aktivitetskrav
            och ekonomiska incitament har störst betydelse för att minska
            bidragstagandet och öka sysselsättningen. Många kommuner arbetar
            aktivt med aktivitetskrav inom försörjningsstödet, men på många
            håll kan det förbättras ytterligare.
          </note>
          <note>
            Inom ramen för migrationsöverenskommelsen som slöts mellan Alliansen
            och regeringen beslutades att aktivitetskraven för att få försörjningsstöd
            skulle skärpas inom ramen för socialtjänstlagen.
          </note>
          <note>
            Moderaterna anser att fler som lever på bidrag behöver omfattas
            av aktivitetskrav. Ett rimligt krav att ställa är till exempel
            att språkundervisning ska kunna ske under föräldraledigheten för
            den som också får försörjningsstöd. Det skulle kunna hjälpa utrikes
            födda kvinnor att ta steget närmare arbetsmarknaden.
          </note>
          <note>
            Många kommuner arbetar också framgångsrikt med hembesök och uppsökande
            verksamhet för dem som lever på bidrag. Hembesök är ett viktigt
            verktyg för att kunna ge rätt stöd till dem som är i behov av
            försörjningsstöd men även för att identifiera fusk och felaktiga
            utbetalningar. Det ger också möjlighet att nå den som inte har
            kontakt med arbetsmarknaden alls. Socialtjänstlagen bör därför
            ses över i syfte att alla kommuner ska göra regelbundna och vid
            behov oanmälda hembesök.
          </note>
          <note>
            Fru talman! Att föräldrar inte räcker till är bland det svåraste
            barn och unga kan tvingas uppleva. Vårdnadshavares förmåga att
            ge barnet vad det behöver för sin utveckling är avgörande när
            det gäller att bedöma om ett barn löper risk att fara illa i sitt
            eget hem.
          </note>
          <note>
            Det finns dock ingen tydlig gräns för vad som kan anses vara
            oacceptabla brister i vårdnadshavarens förmåga att ge barnet omsorg.
            Mellan två tydliga ytterligheter – fullgott respektive klart bristfälligt
            föräldraskap – existerar en gråzon som medför att socialtjänsten
            i en bedömning om ett eventuellt omhändertagande måste ta hänsyn
            till kompenserande faktorer i barnets och familjens nätverk.
          </note>
          <note>
            Varje år är det tyvärr nödvändigt att av olika skäl placera många
            barn och unga utanför hemmet. Det handlar om familjehem, jourhem,
            hem för vård eller boende och särskilda ungdomshem. Brist på kontinuitet
            och personal i dessa hem riskerar att leda till sämre kvalitet
            och lägre rättssäkerhet och därmed drabba redan utsatta barn.
          </note>
          <note>
            Så ska det inte få vara. Barn ‑ och ungdomsvården ska vara trygg
            och präglas av kontinuitet. Den ska vara byggd på respekt, omtanke
            och en helhetssyn på individen. Nuvarande lagstiftning i LVU saknar
            dock tydliga regler gällande dessa grundläggande frågor, vilket
            ur rättssäkerhetssynpunkt är djupt otillfredsställande.
          </note>
          <note>
            Fru talman! Det finns synliga brister gällande samverkan mellan
            skola, socialtjänst, polis och vård. Det finns säkert många anledningar
            till detta. Vad som är helt säkert är att dessa brister måste
            minimeras. Såväl barn och unga som deras föräldrar och övriga
            anhöriga riskerar att hamna i kläm mellan olika myndigheters ansvar
            och skyldigheter. Detta gäller inte minst i utanförskapsområden.
          </note>
          <note>
            Barn och unga växlar mellan att kontakta skolhälsovården, vårdcentralen,
            ungdomsmottagningen och barn ‑ och ungdomspsykiatrin. Dessa olika
            enheter arbetar med och använder olika metoder. Det ska de göra,
            men de borde gemensamt försöka utveckla metoder för gemensam styrning
            och ledning. Det borde alltid vara tydligt vart barn och unga
            som mår dåligt och behöver hjälp och stöd ska vända sig. Så är
            det inte i dag.
          </note>
          <note>
            Fru talman! En del av socialtjänstens verksamheter har möjlighet
            att mer metodiskt använda sig av digitaliseringens utveckling.
          </note>
          <note>
            Ett spännande projekt är ett samarbete mellan bland annat Lunds
            universitet och Helsingborgs stad. Syftet med projektet är att
            undersöka och analysera möjligheterna för en delvis digitaliserad
            socialtjänst. Detta är ett exempel på möjligheterna att våga pröva
            nya former inom socialtjänsten som kan möta människor med vana
            av att ha många av sina kontakter delvis via sociala medier. I
            detta projekt kommer en grupp bestående av forskare, klienter
            och medarbetare i socialtjänsten att försöka ta reda på hur klienter
            upplever sina kontakter med socialtjänsten och utifrån den kunskapsbasen
            ta fram lösningar på hur arbetssätten kan moderniseras och vilka
            digitala verktyg som krävs.
          </note>
          <note>
            Digitaliseringens virtuella kommunikation kan emellertid aldrig
            ersätta det mänskliga mötet. Däremot kan den som behöver socialtjänstens
            hjälp och stöd bli mer aktiv i sin egen vård och behandling.
          </note>
          <note>
            Fru talman! Det är tillfredsställande att vi får två tillkännagivanden
            i detta betänkande. Jag stöder naturligtvis Moderaternas samtliga
            reserva ­ tioner, men för tids vinnande yrkar jag bifall endast
            till reservationerna 2, 11, 14 och 15.
          </note>
          <note>
            (Applåder)
          </note>
          <note type="speaker">
            Anf. 24 CARINA STÅHL HERRSTEDT (SD):
          </note>
          <note>
            Fru talman! Betänkandet Socialtjänstfrågor berör många frågor
            inom många olika områden, och vi har behandlat och tagit ställning
            till massor av motioner. Det är frågor som handlar om socialtjänstens
            arbete, samverkan mellan kommuner och begränsningar av rätten
            till bistånd, för att nämna några.
          </note>
          <note>
            Båda talarna före mig har på ett föredömligt sätt beskrivit vikten
            av en väl fungerande socialtjänst och hur viktigt det är för att
            ha ett väl fungerande samhälle. Naturligtvis ställer jag mig bakom
            den beskrivningen.
          </note>
          <note>
            Det finns massor av reservationer och ämnen som jag skulle vilja
            beröra här i dag. Jag står naturligtvis bakom alla våra reservationer,
            men jag har försökt begränsa mig till några konkreta ämnen.
          </note>
          <note>
            Socialtjänstens arbete är inte lätt. Till största delen handlar
            det om att göra mänskliga bedömningar. Därför är det enligt vår
            mening viktigt att man efter sådana bedömningar ser till att det
            finns fungerande tillsyn och uppföljning av socialtjänsten. Därför
            har vi också ställt oss bakom att regeringen bör utreda hur just
            tillsyn och uppföljning av socialtjänsten kan förbättras.
          </note>
          <note>
            För oss är det också viktigt att barn inte faller mellan två
            stolar på grund av att olika myndigheter har olika ansvar och
            olika skyldigheter. Därför måste socialtjänstens samverkan med
            andra myndigheter öka.
          </note>
          <note>
            I dagens betänkande finns ett tillkännagivande om att öka samverkan
            mellan socialtjänsten, skolan, polisen, vården och den ideella
            sektorn. Det ställer vi oss bakom, för häremellan är det inte
            glasklart vem som bär ansvaret för vad. Vi menar att man bör ta
            fram ett förslag för att tydliggöra detta och återkomma till riksdagen
            för att den ska kunna fatta beslut.
          </note>
          <note>
            Det är dock inte bara mellan myndigheter som samarbetet och samverkan
            måste öka utan också över kommungränserna. Där kan vi se vissa
            hinder för samarbete, och de hindren måste undanröjas.
          </note>
          <note>
            Lagstiftningen är i dag integritetsskyddande. Det är förvisso
            bra, men jag menar att det också finns en del problem i det –
            till exempel att en kommun inte skickar en orosanmälan till en
            annan kommun om att ett barn far illa när familjen har flyttat.
          </note>
          <note>
            Jag har själv suttit i socialnämnden i min hemkommun och läst
            sådana utredningar. Inte sällan kan man se att det finns ett system
            – att föräldrar sätter det i system. När det kommer in en orosanmälan
            väljer familjen tyvärr att flytta, och den nya kommunen får inte
            ta del av orosanmälan.
          </note>
          <note>
            När det handlar om barn menar vi att orosanmälan måste finnas
            på riksnivå, på nationell nivå, så att det plingar till i systemet
            när en familj flyttar och det finns en orosanmälan från en tidigare
            kommun. Så fungerar det inte i dag. Här måste man ta fram förslag
            som verkligen ser till barnens bästa. Det handlar inte om att
            jaga föräldrarna, utan det handlar om att säkerställa att inga
            barn far illa oavsett hur mycket en familj flyttar.
          </note>
          <note>
            Som jag sa tidigare har socialtjänsten inget lätt arbete. Under
            en period har man också varit väldigt pressad, och i samband med
            det har man haft svårt att rekrytera. Yasmine Larsson beskrev
            tidigare socialtjänstens situa ­ tion på ett väldigt bra och korrekt
            sätt; det är precis så det har sett ut, och det är precis så det
            ser ut.
          </note>
          <note>
            Det finns i betänkandet en reservation om just behörighetskrav,
            som vi också ställer oss bakom. Det handlar om att det har framkommit
            förslag om att lätta på behörighetskraven för socialsekreterare
            just för att lättare kunna rekrytera. Här tänker jag att man har
            gjort en tankevurpa, och jag instämmer i reservationen. Det är
            fel väg att gå. Ju större utmaningar man har, desto viktigare
            är det att de som ska fatta besluten har rätt kompetens. Därför
            anser vi att man inte bör lätta på behörighetskraven för socialsekreterare.
          </note>
          <note>
            Vikten av detta belyses inte minst i dagens medierapportering,
            där man kan läsa att personer med vissa typer av funktionsnedsättningar
            riskerar att inte få det stöd de behöver – just på grund av bristande
            utbildning hos handläggarna och för att det inte finns nationella
            krav på de handläggare som ska arbeta med att bedöma personer.
            Här menar jag att man kan se exakt samma problematik. Det borde
            finnas nationella krav även vad gäller socialsekreterare som ska
            handlägga och bedöma.
          </note>
          <note>
            Herr talman! Mycket i detta betänkande handlar kort och gott
            om att säkerställa god kvalitet, tydliggöra och utvärdera. En
            annan sak jag menar behöver förtydligas och som inte är tillräckligt
            klarlagd är i vilken mån och hur länge kommunerna är skyldiga
            att ge bistånd till den som befinner sig i landet utan tillstånd.
            Det handlar alltså om bistånd till personer som egentligen inte
            ens har rätt att vara bosatta i vårt land. Här är vår bestämda
            uppfattning att den som har nekats uppehållstillstånd inte ska
            ha rätt till bistånd från kommunen, och därför yrkar jag bifall
            till reservation 13.
          </note>
          <note>
            Regeringen har tillsatt utredningen Framtidens socialtjänst,
            som ska se över socialtjänstlagen i ett brett perspektiv. Jag
            välkomnar det och tycker att det är jättebra. I direktivet saknar
            jag dock frågan om hur äldres rättigheter ska kunna stärkas i
            socialtjänstlagen. Vi anser att regeringen bör undersöka möjligheten
            att ge utredningen ett tilläggsdirektiv i den frågan. Därför yrkar
            jag bifall även till reservation 4, herr talman.
          </note>
          <note>
            För övrigt vill jag tillägga att jag dagen till ära naturligtvis
            har olika färg på mina strumpor.
          </note>
          <note type="speaker">
            Anf. 25 JAN LINDHOLM (MP):
          </note>
          <note>
            Herr talman, åhörare, tittare och lyssnare! Den rödgröna feministiska
            regeringen arbetar systematiskt och målmedvetet för en långsiktigt
            hållbar välfärdspolitik, och då inte minst med att utveckla och
            förstärka verksamheter inom socialtjänstens område.
          </note>
          <note>
            Vi debatterar nu ett motionsbetänkande på närmare 200 sidor,
            och det innehåller totalt 401 olika yrkanden. Det är dock kanske
            inte riktigt sant, för många av yrkandena är väldigt snarlika
            till sitt innehåll. Men det är ändå 401 olika yrkanden som hanteras.
            Att förslagen i många motioner liknar varandra kan man exempelvis
            se på att dessa 401 yrkanden bara har resulterat i 48 beslutspunkter
            och endast 73 reservationer. Det kunde ha varit många fler.
          </note>
          <note>
            Detta säger jag inte för att uppmuntra debattörerna att yrka
            på många reservationer, herr talman, utan snarare tvärtom. De
            flesta av oss ledamöter tycker nog att det många gånger är ganska
            onödigt med långa voteringar – det viktiga är ju att reservationerna
            finns i betänkandet så att vi kan visa på dem till exempel i det
            kommande valet när vi ska jobba med att påverka våra väljare att
            stödja våra ståndpunkter.
          </note>
          <note>
            Till de lyssnare som inte är bekanta med riksdagens arbetsformer
            kan man, väldigt förenklat, säga att ett motionsbetänkande behandlar
            förslag från riksdagens ledamöter. Oavsett om riksdagen anser
            att förslagen är bra eller inte är rutinen att de avslås. Det
            kanske kan låta konstigt, men bra förslag kan sedan bearbetas
            till exempel i departementen och komma till ­ baka till riksdagen
            som förslag från regeringen – det som kallas propositio ­ ner.
            Det är nog den vanligaste gången för de förslag vi ledamöter lämnar
            under allmänna motionstiden.
          </note>
          <note>
            Den här rutinen är till för att säkerställa att förslag som antas
            här i kammaren har granskats och nagelfarits av de främsta juristerna;
            det är det vi har lagrådsremisserna till. Vi vill självklart inte
            att riksdagen ska förhasta sig och ta beslut som kan få oväntade
            och väldigt besvärliga konsekvenser. Man kan säga att det här
            arbetssättet är riksdagens metod för att praktisera det som i
            EU kallas försiktighetsprincipen.
          </note>
          <note>
            Det normala är även att vi som företräder regeringspartier inte
            är så flitiga med att motionera. Vi kan nämligen föra fram våra
            förslag direkt till våra ministrar. Därför kommer naturligtvis
            merparten av alla yrkanden från oppositionspartiernas företrädare.
            När jag gick igenom listan över alla förslag kunde jag dock konstatera
            att vi miljöpartister inte helt kunde hålla oss borta från att
            motionera på socialtjänstens område, men det är bara 6 av de 401
            förslagen som kommer från Miljöpartiets ledamöter.
          </note>
          <note>
            Bland annat är det ett krav jag själv har drivit sedan 2004,
            nämligen kravet att FN:s barnkonvention ska bli svensk lag. Och
            i dag fick jag den med posten – propositionen från regeringen
            om att barnkonventionen ska bli lag i Sverige. Att jobba i riksdagen
            kräver alltså ofta både lång uthållighet och väldigt stort tålamod.
          </note>
          <note>
            Som har påpekats handlar det här motionsbetänkandet om förslag
            på området socialtjänst. Det innebär att betänkandet är mycket
            brett och innehåller mängder av intressanta frågor, som vi har
            hört föregående talare ta upp exempel på och som jag skulle kunna
            prata i timmar om. Jag har dock förstått att vi har uppmanats
            att hålla oss till den väldigt begränsade talartid som finns,
            eftersom kammaren har ont om tid fram till att denna riksdag upplöses
            i sommar. Jag har därför beslutat att inte ta upp för mycket tid.
          </note>
          <note>
            Om jag skulle börja beskriva grön politik på områden som till
            exempel huvudmannaskap för socialtjänsten, digitaliseringsfrågor,
            de kompetensförsörjningsproblem vi alla är väl medvetna om, missbrukarvård,
            vårdnadsfrågor, barnäktenskap, ensamkommande, våld i nära relationer
            eller adoptionsfrågor vet jag att jag skulle överskrida min anmälda
            talartid väldigt mycket, även om detta bara är några exempel.
            Jag lämnar därför detta; andra talare har tagit upp exempel, och
            fler kommer säkert att göra det.
          </note>
          <note>
            Jag ska inte heller försöka uppmana till repliker på något jag
            har sagt, för det brukar också ta lång tid. Jag ska i stället
            avsluta med att säga följande: Miljöpartiet är med i en av reservationerna
            i betänkandet, men vi vet ju alla att regeringen faktiskt redan
            arbetar mycket med att utveckla och förbättra välfärden – även
            på det område som reservationen gäller. Det handlar om ett tillkännagivande
            om bättre möjligheter att inom utsatt tid skriva yttranden av
            hög kvalitet.
          </note>
          <note>
            Vi har hört det berättas om detta tidigare, och vi vet alla hur
            ansträngt det är. Men vi vet också att regeringen jobbar med detta.
            Vi hörde till exempel Yasmine Larsson nämna att man under den
            här mandatperioden faktiskt har tillfört väldigt mycket resurser,
            och jag hade kanske också nämnt det om jag haft mer talartid.
            Det har hänt en hel del saker som har varit mycket ansträngande
            för yrkeskollektivet socialsekreterare, så vi vet att situationen
            är svår. Regeringen jobbar dock med detta.
          </note>
          <note>
            Tillkännagivanden är något som ska användas restriktivt om de
            ska behålla sitt värde. Jag tycker att det gärna blir lite sandlåda
            över riksdagen när oppositionen gör tillkännagivanden om att regeringen
            ska vidta åtgärder som man vet att regeringen redan jobbar med
            och som man vet att det kontinuerligt görs mycket arbete för.
          </note>
          <note>
            I de här frågorna är det faktiskt kommunerna som är huvudansvariga.
            De gör prioriteringar utifrån de förutsättningar som de har. Vi
            har sett till att de har fått bättre ekonomiska förutsättningar.
            Att det förhåller sig på det sättet måste alla regeringar acceptera.
          </note>
          <note type="speaker">
            Anf. 26 MAJ KARLSSON (V):
          </note>
          <note>
            Herr talman! I dag har vi samlats här i kammaren för att för
            en gångs skull debattera klassamhället, eller i alla fall dem
            som får betala priset för det.
          </note>
          <note>
            Socialtjänsten är det yttersta skyddsnät vårt välfärdssamhälle
            har. Dit kommer vi när vår livssituation verkligen är ohållbar.
            Det är socialtjänsten som ska se till att vi inte faller helt
            utanför samhällets ramar eller hamnar i total fattigdom.
          </note>
          <note>
            Men socialtjänsten är också en temperaturmätare när det gäller
            hur vårt land mår och hur utbrett klassamhället är. Ju fler människor
            som behöver få sina rättigheter tillgodosedda genom socialtjänsten,
            desto större är klyftorna mellan människor. Hur vi sedan bemöter
            dem som söker stöd hos socialtjänsten är en direkt spegelbild
            av vilken människosyn som råder i vårt land.
          </note>
          <note>
            Insikten om klassamhällets betydelse för att människor hamnar
            i social eller ekonomisk utsatthet var en av anledningarna till
            uppkomsten av den socialtjänstlag vi nu har. Tidigare hade fattigvårdslagarna
            präglats av stark kontroll av människor, som skulle tuktas till
            bättring – en syn grundad på utgångspunkten att den fattige var
            odygdig o ch hade sig själv att skylla. I den nya lagen kom man
            att ta en helt ny riktning med förståelse för samhällsstrukturernas
            inverkan på människor. Med utgångspunkt från den enskilde individen
            skulle socialtjänsten nu vara serviceinriktad och hjälpande. Det
            var en lag som skulle stå upp för människors värde och säkra deras
            rättigheter.
          </note>
          <note>
            I dag befinner sig socialtjänsten i djup kris. I rapport efter
            rapport kan vi läsa om hur socialsekreterarnas arbetssituation
            blir alltmer ohållbar. Vi ser hur sjukskrivningarna ökar, att
            allt fler upplever stress och att fler och fler lämnar sitt arbete
            på grund av den tunga arbetsbelastningen. Larm efter larm kommer
            om att de snäva ekonomiska ramarna och den ökade politiska styrningen
            i kombination med den höga arbetsbelastningen gör att risken att
            bryta mot lagen är överhängande.
          </note>
          <note>
            De som får betala det högsta priset är de som lever i social
            eller ekonomisk utsatthet. Människor som av olika anledningar
            lever under mycket svåra förhållanden riskerar att inte få den
            hjälp de har rätt till. I värsta fall är det människors liv som
            står på spel.
          </note>
          <note>
            Från att socialtjänstens arbete tidigare varit behovsstyrt har
            det i dag blivit mer och mer prestationsstyrt. De enorma krav
            som ställs på individer i dag har sin utgångspunkt i förlegade
            idéer om att den socialt utsatta inte ansträngt sig tillräckligt
            och i själva verket försöker sko sig på våra system.
          </note>
          <note>
            Herr talman! En av orsakerna till den kris vi i dag bevittnar
            är de politiska prioriteringar som den tidigare regeringen och
            Sverigedemokraterna genomförde. Deras mycket effektiva nedmontering
            av våra gemensamma socialförsäkringssystem har lett till att människor
            som blivit sjuka eller arbetslösa inte längre omfattas av vårt
            välfärdssystem utan i stället hamnar i knät på socialtjänsten.
          </note>
          <note>
            Samtidigt har tilliten till socialarbetarnas kompetens bytts
            mot gedigna kontrollsystem där det är effektivitet som är målet,
            inte att människor ska få hjälp att komma på fötter. Det sociala
            arbetet har fått stå tillbaka för marknadsmässig logik, där att
            hålla budgeten är socialtjänstens yttersta mål.
          </note>
          <note>
            Vad säger då detta om vårt samhälle, och hur står det egentligen
            till med vår människosyn? Att lägga skulden på den utsatta är
            ett sätt för nyliberaler att dölja den orättvisa fördelningspolitik
            de bedriver. Ju mer man bespottar dem som får betala priset för
            deras politik, desto lättare är det att slå sönder våra trygghetssystem.
            När sedan en rödgrön regering inte använder sin tid vid makten
            för att stoppa den utvecklingen, utan i stället fortsätter jakten
            på den utsatta, vittnar det om att regeringen har fallit för borgerlighetens
            retorik. Att en socialdemokratiskt ledd regering står närmast
            visionslös inför en socialtjänst i brinnande kris talar tyvärr
            sitt tydliga språk om såväl människosyn som samhällets tillstånd.
          </note>
          <note>
            Herr talman! Socialtjänstens roll är att motverka de klassklyftor
            som finns och att förebygga de effekter klassamhället ger. Därför
            har Vänsterpartiet en vision om hur socialtjänsten ska utvecklas
            till en modern och tidsenlig samhällsfunktion med det sociala
            arbetet i fokus – en socialtjänst där det är lätt för oss att
            söka hjälp när vi behöver det, som stärker människor i utsatta
            livssituationer och som möjliggör förändring. Det ska vara en
            socialtjänst där personalen känner stolthet, där det sociala arbetet
            är styrande och där personalen varje dag ska känna att de vid
            arbetsdagens slut har kunnat ge människor verktyg att komma på
            fötter. För oss är socialtjänstens roll inte att förstärka människors
            utsatta position utan att ge möjlighet att bekämpa den.
          </note>
          <note>
            Vi i Vänsterpartiet vill bygga ett Sverige för alla och inte
            bara för några få. Därför har vi sett till att stärka välfärden
            och få igenom ekonomiska satsningar till socialtjänsten i budgetförhandlingarna.
            Men det behövs mer än så. Vi har därför väckt en motion där vi
            föreslår en rad åtgärder för att bygga en moderniserad socialtjänst
            som är rustad att möta människors behov ur ett rättighetsperspektiv.
          </note>
          <note>
            Vi står självklart bakom alla våra reservationer, men för att
            spara tid yrkar jag bifall bara till reservationerna 1 och 37.
          </note>
          <note type="speaker">
            Anf. 27 CHRISTINA ÖRNEBJÄR (L):
          </note>
          <note>
            Herr talman! Liberalismen i Sverige har alltid uppmärksammat
            glömda grupper i samhället, från Bertil Ohlins ”det glömda Sverige”
            på 1930-talet till Bengt Westerbergs LSS-reform och den senaste
            tidens arbete för en förbättrad och fördjupad integration.
          </note>
          <note>
            Det handlar om dem som lever under svåra förhållanden men får
            ingen eller mycket liten uppmärksamhet i debatten eller av politiken.
            Det handlar om människor som har svårt att göra sina röster hörda.
            De tillhör ofta små grupper, vilket har gjort det enkelt för beslutsfattarna
            att helt bortse från dem.
          </note>
          <note>
            Fortfarande är synen på människor med ett problematiskt bruk
            av narkotika eller alkohol att de får skylla sig själva. Fortfarande,
            trots de senaste decenniernas arbete med att uppmärksamma och
            förklara psykisk ohälsa, sägs alltför ofta att det bara handlar
            om att ta sig i kragen och jobba lite hårdare. Fortfarande far
            barn illa i Sverige.
          </note>
          <note>
            Detta är människor som ofta glöms bort eftersom de på grund av
            sin röstsvaghet väger lätt på valdagen. Ett tecken på detta är
            svaret på motio ­ nen om utsatta EU-medborgare, där man hänvisar
            till samarbetsavtalet med Rumänien. Det är ett avtal där romer,
            den mest utsatta gruppen, inte ens nämns.
          </note>
          <note>
            Ibland behöver barn omhändertas för att de ska garanteras en
            trygg och säker uppväxtmiljö, och då ska det göras. Det händer
            dock att barn omhändertas för fort och utan tillräckligt underlag.
            Det förekommer också att ingripanden sker för sent när ett barn
            far illa, och resultatet blir då tvångsomhändertaganden som annars
            hade kunnat undvikas. Med intensiva insatser på hemmaplan skulle
            sådana försenade ingripanden kunna undvikas helt. De hemmaplanslösningar
            man har genomfört har visat sig vara lyckade. Vi ser färre återaktualiseringar
            hos socialtjänsten, bättre resultat i skolorna och familjer som
            mår bättre.
          </note>
          <note>
            Socialstyrelsens studie Vård och omsorg om placerade barn visade
            bland annat att dödligheten nästan är fem gånger högre för placerade
            barn och unga, att självskadebeteendet är tio gånger högre och
            användandet av psykofarmaka är mellan 15 och 19 gånger högre än
            hos barn och unga i befolkningen i stort.
          </note>
          <note>
            Det är därför jag med förvåning läser Centerns motioner om att
            sänka kraven på utbildningen av personal inom socialtjänsten och
            kraven på utbildning för nya familjehem. För mig och Liberalerna
            är detta helt fel väg att gå. Vi vill ha högre krav och mer utbildning
            för familjehemmen.
          </note>
          <note>
            Förutom bättre handledning och kompetensutveckling hos familjerna
            finns det ekonomiska villkor som behöver ses över för att fler
            ska kunna ta på sig detta viktiga uppdrag. Familjehem är uppdragstagare
            och inte anställda, vilket gör att de under tiden som familjehem
            har en mycket otrygg anställning. De får till exempel inte någon
            tjänstepension eller a-kassa.
          </note>
          <note>
            Vi pratar ofta om samarbetet och om samverkan. Samverkan mellan
            olika instanser, som skola, skolhälsovård, socialtjänst och barn-
            och ungdomspsykiatri, kring barn som har placerats utanför det
            egna hemmet behöver verkligen stärkas. Många placerade barn har
            eftersatta hälsoproblem och har på grund av omsorgsbrist inte
            fått gå på de rutinmässiga hälsokontrollerna.
          </note>
          <note>
            Forskning visar att familjehemsplacerade barn har mycket höga
            överrisker för framtida problem, till exempel problematisk konsumtion
            av narkotika eller alkohol, kriminalitet och psykisk ohälsa. Vi
            har också sett att godkända skolresultat har en stor skyddande
            verkan för dessa barn. Skolmisslyckanden hos placerade barn beror
            inte sällan mer på luckor i skolgången och stress i kombination
            med låga förväntningar än på bristande kognitiv förmåga. I några
            kommuner har man utvecklat modeller för ett strukturerat arbete
            med dessa barn. Skolfam är ett lysande exempel.
          </note>
          <note>
            Socialstyrelsen och Skolverket kom redan 2013 med en vägledning
            för placerade barn, Placerade barns skolgång och hälsa – ett gemensamt
            ansvar , där man bland annat pekade på just att det för många
            placerade barn saknas uppgifter om hälsokontroller och vaccinationer.
            Detta gäller rimligtvis också de som i dag är vuxna men som var
            placerade som barn.
          </note>
          <note>
            Vi vet att den som har varit placerad som barn löper stora överrisker
            för psykisk ohälsa som vuxen. Men i dag finns ingen nationell
            uppföljning av hur många barn som är eller har varit placerade
            i samhällets vård eller av hur det har gått för dem. Det finns
            heller inget register över orosanmälningar. Kommunerna har sina
            egna register, men de ser olika ut på olika håll och har olika
            kvalitet. Det finns väldigt lite forskning på detta område, men
            de studier som finns pekar på att ungefär en fjärdedel av alla
            anmälningar leder till insatser. Problemet är att vi inte vet
            hur det är med de tre fjärdedelar som inte leder till någon insats;
            vi vet inte om det behövs någon insats eller om det är av andra
            skäl som det inte blir någon insats.
          </note>
          <note>
            En nationell uppföljning skulle också underlätta när det gäller
            att säkerställa att alla omhändertagna barn får ta del av en obligatorisk
            hälsovårdsplan samt screening av kunskapsnivå för att bättre få
            rätt stöd i skolan. Det skulle också leda till att man skulle
            få kunskap kring de barn som faktiskt avlider under omhändertagandet,
            vilket vi inte har i dag. Det behövs nationella rutiner och regler
            för vilka åtgärder som ska vidtas när ett barn avlider i samhällets
            vård.
          </note>
          <note>
            Vanvårdsutredningen visade på att många barn placerade i samhällets
            vård utsatts för såväl övergrepp som misshandel och ibland ren
            vanvård. Efter utredningen har väldigt lite gjorts för att följa
            upp de barn som i dag är vuxna, trots att vi vet precis det som
            jag har räknat upp. De saknar vaccinationer. De har bristfällig
            skolgång. Många lider också av posttraumatisk stress. Det behövs
            mer forskning om och uppföljning av placerade barn för att öka
            kunskapen framför allt hos vården och psykiatrin och för att kunna
            nå dem som tidigare har varit placerade och för att kunna ge dem
            rätt stöd.
          </note>
          <note>
            Enligt skollagen ska elevhälsan främst arbeta förebyggande och
            hälsofrämjande, och varje elev ska erbjudas minst tre hälsobesök.
            Vi vet att våld är alltför vanligt i Sverige trots barnagalagen,
            som är gammal. Att rutinmässigt fråga om våld är en förebyggande
            åtgärd, och det bör finnas tydliga riktlinjer för skolhälsovården
            att rutinmässigt ställa frågor just om våld.
          </note>
          <note>
            Socialtjänsten har ett särskilt ansvar för barn och unga i åldersgruppen
            0–20 år. Om man har bedömt att en ung person behöver stöd från
            socialtjänsten bör det inte upphöra tvärt på 18-årsdagen , utan
            det bör fasas ut. Men när en ung asylsökande eller en nyanländ
            anses vara över 18 år försvinner ofta en stor del av samhällets
            stöd på en gång. På kommunal nivå görs olika bedömningar av hur
            mycket stöd som unga asylsökande och nyanlända behöver när de
            är över 18 år. Olika ungdomar har givetvis olika behov. Vi anser
            att det bör vara det individuella behovet, inte hur länge man
            har befunnit sig i landet, som ska avgöra när stödet upphör.
          </note>
          <note>
            Vi hade för några veckor sedan här i kammaren en debatt om situatio
            ­ nen inom barn- och ungdomspsykiatrin. Där sas väldigt mycket
            klokt. Psykisk ohälsa är tyvärr väldigt vanligt bland barn och
            ungdomar i Sverige. Upp till 40 procent lider enligt en kunskapsöversikt
            av oro, nedstämdhet och sömnsvårigheter. Och ungefär 10 procent
            av alla barn och unga lider av allvarligare psykisk ohälsa, som
            depression. Bland ensamkommande barn och unga är detta ännu vanligare
            och handlar ofta om posttraumatiskt stressyndrom, ångest och depression.
            Självskadebeteende och suicidförsök är överrepresenterade i denna
            grupp. Även genomförda självmord rapporteras det om i en sådan
            utsträckning att vi måste se denna grupp som en extra utsatt grupp.
            De långa handläggningstiderna är en bidragande orsak men också
            oron inför framtiden och för de familjemedlemmar och vänner som
            finns på andra håll i världen. Liberalerna lyfter i andra motioner
            fram vikten av kortade handläggningstider, återinförd familjeåterförening,
            särskilda skäl som grund för uppehållstillstånd och treåriga tillfälliga
            uppehållstillstånd. Det är viktigt också i detta sammanhang.
          </note>
          <note>
            Sedan ska jag gå över till en annan fråga som jag tycker får
            ett bristfälligt svar i betänkandet. I FN:s mänskliga rättigheter
            står det att varje vuxen människa har rätt att få barn. Det är
            ett ställningstagande som bland annat är till för att förhindra
            att vissa grupper ska utsättas för tvångssterilisering. Rätten
            att bli förälder gäller alla, och personer med kognitiva svårigheter
            är inte och ska inte vara undantagna. Däremot behöver personer
            med kognitiva funktionsnedsättningar ofta mer stöd.
          </note>
          <note>
            Unga vuxna med kognitiva svårigheter, exempelvis en utvecklingsstörning,
            en förvärvad hjärnskada eller en neuropsykiatrisk funktionsnedsättning
            inom autismspektrumet, som Asperger, har många gånger inte förmågan
            att ta hand om ett barn på egen hand. Många har också svårt att
            acceptera att de är i behov av extra stöd, vilket drabbar både
            dem själva och barnen. När det gäller att få stöd ligger det ett
            stort ansvar på individen själv att söka och ta emot hjälp och
            stöd. Vi ser också att en hög andel av dessa barn blir omhändertagna
            och placerade i samhällets vård.
          </note>
          <note>
            I dag finns det inga nationella riktlinjer att hålla sig till
            när en person med kognitiva svårigheter väntar barn. På vissa
            håll har man kommit långt i arbetet inom kommun och landsting.
            Det handlar både om det förebyggande arbetet och om arbetet under
            en graviditet och efteråt. Det finns exempel på kommuner där man
            kan låna en datadocka och helt enkelt träna sig på att ta hand
            om ett barn och testa att vara förälder. Det har visat sig att
            det leder till färre tonårsgraviditeter.
          </note>
          <note>
            Det finns väldigt lite forskning på detta område, men det finns
            forskning som visar att rätt stöd för blivande föräldrar ökar
            förutsättningarna för att de ska kunna ta hand om sina barn. Men
            denna hjälp och detta stöd behöver finnas under hela barnets uppväxt.
            Det behöver också förändras. Det finns de som klarar av ett föräldraskap,
            men inte alla. Och det finns i dag ingenting som reglerar att
            förebyggande insatser ska ges.
          </note>
          <note>
            För barnen behöver detta stöd finnas under hela uppväxten. Kunskapen
            om vad det innebär att ha en förälder med kognitiva svårigheter
            måste öka. Det gäller inte minst inom skola och förskola. Många
            gånger är det dessa barn som hamnar utanför gemenskapen. De blir
            mobbade eller har av olika orsaker svårt att klara skolan. Enligt
            forskning var 42 procent av barnen till föräldrar med en utvecklingsstörning
            försenade i sin egen utveckling utan att de hade en egen utvecklingsstörning.
          </note>
          <note>
            Eftersom det är först när föräldrar misslyckats i sin föräldraroll
            som socialtjänsten har ett ansvar har det ofta gått alldeles för
            långt innan barnen får den hjälp de borde ha. Det obligatoriska
            stödet borde finnas så snart en graviditet konstaterats, men det
            saknas.
          </note>
          <note>
            En uppskattning säger att ungefär 1 400 barn till föräldrar med
            kognitiva svårigheter föds varje år, och någonstans mellan 40
            och 60 procent av dem placeras mer eller mindre direkt i samhällets
            vård. Detta är barn vars röster aldrig någonsin hörs.
          </note>
          <note>
            Avslutningsvis: Som ett av de första länderna i världen ratificerade
            Sverige barnkonventionen 1990, och nu har äntligen förslaget om
            att göra den till lag landat på riksdagens bord. Även det första
            och det andra tilläggsprotokollet till barnkonventionen har ratificerats,
            men inte det tredje tilläggsprotokollet, som innebär att barn
            ges en individuell klagorätt, som annars saknas i barnkonventionen.
            Det innebär inga nya rättigheter för barn, utan det utgör ett
            kompletterande verktyg för barn att hävda och utkräva sina rättigheter
            utifrån barnkonventionen. Barn ges i dag i praktiken begränsade
            möjligheter att överklaga beslut som rör dem, särskilt med tanke
            på att barn alltid måste ha vårdnadshavares godkännande för klagomål.
          </note>
          <note>
            Barnrätten måste stärkas på många områden, och barnkonventionen
            som lag är en del i det. Men det går självklart inte att slå sig
            till ro. Det finns alltid mer att göra. Självklart rockar jag
            därför sockorna i dag – på internationella Downs syndrom-dagen
            – för att slå ett slag för alla människors lika värde och rättigheter
            och för att lyfta allas våra unika förutsättningar.
          </note>
          <note>
            Vi liberaler står självklart bakom alla våra motioner och reservationer,
            men för tids vinnande yrkar jag bifall endast till reservationerna
            30, 32 och 50.
          </note>
          <note type="speaker">
            Anf. 28 PENILLA GUNTHER (KD):
          </note>
          <note>
            Herr talman! Enligt Socialstyrelsen var 124 000 personer beroende
            av försörjningsstöd någon gång under 2016, inte hela tiden, men
            någon gång, och det berodde just på arbetslöshet. Utöver detta
            fanns det ett antal andra skäl som gjorde att man hamnade i beroende
            av försörjningsstöd tillfälligt eller för längre tid.
          </note>
          <note>
            Det är intressant att den viktigaste verksamheten, skulle jag
            kunna säga, när det handlar om de grundläggande villkoren för
            människor – att ha någonstans att bo, att ha någonting att göra,
            att arbeta och kunna bidra till sin egen försörjning och att ha
            ett någorlunda gott liv – ligger i en kommun, på en myndighet
            vars arbetsvillkor många gånger inte alls tillgodoses positivt
            för personalen. Man kan tycka att det borde vara den viktigaste
            verksamhet vi har.
          </note>
          <note>
            I socialtjänstlagens huvudparagraf står det: ”Socialtjänsten
            ska på demokratins grund främja människors ekonomiska och sociala
            trygghet, jämlikhet i levnadsvillkor och aktiva deltagande i samhällslivet.”
            Det är alltså något av de viktigaste uppdragen i offentlig verksamhet
            som man över huvud taget kan ha. Det handlar om stöd till mat
            och hyra, omhändertagande av barn, boende för missbrukare och
            beslut om adoptioner med mera. Det är sådant som verkligen rör
            hela livet för människor och som kan vara av otroligt viktig karaktär
            för att man över huvud taget ska vilja och orka leva och ta hand
            om sin familj, om man har en sådan.
          </note>
          <note>
            Alla svåra uppgifter kräver både fakta om bakgrund och nuläge
            samt empati med den enskilda personen som kommer och söker hjälp.
            Organisation och ledarskap har stor betydelse för hur arbetsuppgifter
            hanteras och hur arbetsmiljön upplevs. Detta vet vi; det finns
            det gott om forskning på. Att det offentliga inte är bäst på det,
            det vet vi dessvärre också, och det sociala området är definitivt
            inget undantag.
          </note>
          <note>
            Att behålla och utveckla personal som har och får erfarenhet
            av svåra och komplexa frågor som rör människors väl och ve borde
            vara prioriterat i just socialtjänsten i en kommun. Det är inte
            rimligt att nyutbildade socionomer får de svåraste uppgifterna,
            som gör att de blir utarbetade och vantrivs med sitt jobb innan
            de knappt hunnit börja och därför byter arbetsplats i tron att
            det kanske blir bättre i någon annan kommun.
          </note>
          <note>
            I det fallet kan man tycka att det borde vara som i vården, där
            den mindre erfarna läkaren får göra en första bedömning och det
            sedan går vidare till en mer erfaren läkare och specialist som
            gör själva åtgärderna.
          </note>
          <note>
            Jag började med att nämna att det var 124 000 personer som har
            varit beroende av försörjningsstöd på grund av arbetslöshet. Därför
            blir jag väldigt förvånad när Vänsterpartiets retorik handlar
            om människosyn och att allianspartierna under den förra regeringsperioden
            inte förstod just människors väl och ve.
          </note>
          <note>
            Då kan jag berätta för Vänsterpartiet och alla andra att när
            man stängde ned fas 3, alltså jobb- och utvecklingsgarantin som
            den förra regeringen var ansvarig för, slängde man också ut över
            30 000 personer i arbetslöshet – alltså till ingenting. Människor
            som hade en plats i arbetspraktik, arbetsträning eller på ett
            arbete i ett arbetsintegrerande socialt företag fick inte heller
            vara kvar. Vad är det för politik för människors väl och ve? Vad
            är det för syn på människovärdet när man slänger ut människor
            utan ersättning?
          </note>
          <note>
            Vi hörde tal om ”stupstock” från vissa partier under den förra
            regeringsperioden. Vad har hänt med socialförsäkringssystemet
            nu? Det havererar fullständigt när människor inte får de beslut
            de behöver trots att de har varit hos kvalificerade läkare. Man
            undandrar alltså mattan för en hel profession genom att säga att
            era bedömningar duger inte, utan vi som sitter på det här kontoret
            på Försäkringskassan, vi vet bättre än alla andra som tydligen
            har gjort medicinska bedömningar, och om vi gör administrativa
            bedömningar blir det en helt annan följd och konsekvens.
          </note>
          <note>
            Var hamnar dessa människor? De hamnar i socialtjänstens hägn,
            kan jag berätta, mina vänner. De hamnar där så småningom, därför
            att de inte har någon annan möjlighet.
          </note>
          <note>
            Det konstiga är att just den verksamhet som vi debatterar här
            och som vi allihop värnar om på olika sätt är den verksamhet som
            vi själva aldrig skulle vilja bli beroende av. Men just av den
            anledningen, att ingen av oss vet något om den stunden eller den
            dagen i våra liv när vi skulle kunna bli beroende av socialtjänsten,
            tycker jag att vi har ett extra ansvar att påverka socialtjänstens
            utformning så att den blir så bra som möjligt.
          </note>
          <note>
            Herr talman! Jag överskrider också talartiden just nu, men jag
            är engagerad i frågan, och jag vill i min avslutande del särskilt
            gå in på två områden.
          </note>
          <note>
            Min kollega från Liberalerna nämnde tidigare just omhändertagande
            av barn och placeringar i familjehem. Jag vill verkligen poängtera
            att vi kristdemokrater tycker att familjehemmen gör ett fantastiskt
            jobb. Förutsättningarna för att bedriva familjehem är dock väldigt
            olika, inte minst när det gäller ersättningarna, något som nämndes
            här.
          </note>
          <note>
            Jag tycker att det är helt otroligt att vi inte har lyckats lösa
            situationen med att detta fantastiska jobb som görs inte ska kunna
            bidra till en bra pension. Jag tycker verkligen att det finaste
            förtroendeuppdrag man kan få är att kunna ta hand om andras barn,
            och i andra typer av förtroendeuppdrag hade man aldrig köpt den
            lösning som familjehemmen har och har haft så länge.
          </note>
          <note>
            Det andra området som jag bara kort vill lyfta, och där jag dessutom
            yrkar bifall till reservation 73 från Kristdemokraterna, rör dem
            som har kommit till Sverige från ett annat EU-land, som är tillfälligt
            bosatta här och som lever i en utsatt situation både i hemlandet
            och när de kommer hit.
          </note>
          <note>
            Det är otroligt viktigt för den fria rörligheten inom EES att
            det ramverk som finns ska följas. EU:s socialfond borde ha inriktningen
            att man ska kunna ge direkt till ideella organisationer som arbetar
            inte minst med romer i Rumänien och Bulgarien, i stället för att
            stödet ges till dessa länder, som uppenbarligen inte kan ta hand
            om det.
          </note>
          <note>
            När vår riksdagsgrupp var i Bryssel och pratade med högst ansvariga
            i kommissionen för det här arbetet höll de med om att detta borde
            gå direkt till de organisationer som jobbar med de människor som
            det berör. Därför anser vi att regeringen bör verka för ett sådant
            arbete inom EU och återkomma till riksdagen så fort som möjligt.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18.)
          </note>
          <note>
            § 13 Äldrefrågor
          </note>
          <note>
            Socialutskottets betänkande 2017/18:SoU14
          </note>
          <note>
            Äldrefrågor
          </note>
          <note>
            föredrogs.
          </note>
          <note type="speaker">
            Anf. 29 CATHARINA BRÅKENHIELM (S):
          </note>
          <note>
            Herr talman! Det stora antalet motioner i år som handlar om äldreomsorgen
            visar både på intresse och på en stor samsyn om äldreomsorgsfrågorna
            över partigränserna när det gäller hur vi vill att äldreomsorgen
            ska se ut i framtiden.
          </note>
          <note>
            För att vi ska kunna vara säkra på att människor får en omsorg
            där de är trygga och känner delaktighet behöver vi dock utveckla
            och förändra en hel rad saker. Man ska också veta att en bra omsorg
            också måste prioriteras när det gäller budgeten. Går verkligen
            ekvationen fler äldre, som vi blir i samhället i rask takt, ihop
            med stora skattesänkningar?
          </note>
          <note>
            Men trots detta handlar inte allt om resurser, utan det handlar
            också om ett förhållningssätt, ett annat sätt att organisera omsorgen
            med de stora resurser som redan finns och har kommit speciellt
            den här mandatperioden. Regeringen har under den här mandatperioden
            genomfört historiskt sett stora ekonomiska s atsningar på äldreområdet
            med 7 miljarder mer för personal av olika slag, dietister och
            så vidare. Det behöver inte bara vara omvårdande personal.
          </note>
          <note>
            Många motioner tar också upp frågor och områden där kommuner
            egentligen bestämmer helt själva hur omsorgen av de äldre kommuninvånarna
            ska se ut. Det kommunala självstyret råder. Vi får ofta höra från
            talarstolen att många partier vurmar för det kommunala självstyret,
            men det är inkonsekvent. Det används då och då lite som det passar.
          </note>
          <note>
            Herr talman! I december 2017 presenterade regeringen lagrådsremissen
            Förenklat beslutsfattande om hemtjänst för äldre . Den lagen är
            tänkt att gälla redan från den 1 juli i år. Man kommer att erbjuda
            äldre personer enklare omsorgsinsatser utan att man behöver göra
            någon större utredning. Det är positivt för alla äldre, inte minst
            för deras anhöriga som tidigare har fått gripa in och göra de
            enkla insatserna. Det ökar också möjligheten för de äldre att
            få vara med och bestämma över vad de vill ha hjälp med i vardagen.
            Hjälpen blir på så vis förebyggande och avlastar de anhöriga.
            Administrationen minskar betydligt, och de resurser som blir över,
            kronorna och örena, kan i stället användas direkt i omsorgen.
          </note>
          <note>
            Detta arbetssätt har praktiserats i Linköpings kommun under sex
            år, och det har i praktiken fungerat ypperligt. Den lagändring
            som nu snabbt genomförs är ett steg i rätt riktning, men det kommer
            att vara frivilligt för kommunerna att införa arbetssättet. Jag
            hoppas och tror att alla kommuner inser hur bra arbetssättet är
            och tar till sig av det, det vill säga är snabba i startgroparna
            och fattar beslut om att införa arbetssättet.
          </note>
          <note>
            Propositionen ska upp till debatt i kammaren den 22 maj. Trots
            att propositionen är färdigarbetad och framme för beslut – den
            lades fram i förrgår, är färdig och kammardebattdatum är satt
            – har de borgerliga ledamöterna begärt ett utskottsinitiativ.
            Jag kan inte riktigt förstå anledningen. När jag läser utskottsinitiativet
            kan jag konstatera att det som finns på papperet är genomfört
            och ska börja gälla den 1 juli. Vad är det man vill att reger
            ­ ingen ska göra? Instrumentet utskottsinitiativ innebär att uppmana
            reger ­ ingen att göra något som man inte har gjort eller som
            man egentligen inte alls vill göra. Vad är det de borgerliga ledamöterna
            vill med detta?
          </note>
          <note>
            Herr talman! Att få känna doften av nylagad mat är en självklarhet
            – det borde vara en självklarhet. Mat är inte bara en överlevnadsfråga,
            utan det är något som är förebyggande. Den hjälper oss alla att
            hålla oss friska och pigga om vi äter rätt. Äldre personer löper
            dock en mycket högre risk att drabbas av undernäring. Det är ett
            av våra stora problem inom äldreomsorgen. Då hjälper det inte
            att näringsinnehållet är riktigt i den mat som ligger på tallriken
            eller i plastlådan som man har framför sig om maten inte är aptitlig.
            Måltidssituationen är kanske tråkig och trist, och man äter ensam.
            Om man inte får i sig maten hjälper den inte.
          </note>
          <note>
            Herr talman! I dag finns en kvalitetsmässigt bra äldreomsorg,
            men alltför ofta brister möjligheten till glädje och en meningsfull
            tillvaro. Finns det något att se fram emot när man vaknar varje
            dag? Längtar man till i morgon? Vad händer i dag? Det är ofta
            tomt. Man sitter och väntar på måltiden, som dessutom inte alltid
            är så mycket att längta till.
          </note>
          <note>
            Nya generationer har också andra vanor än den tidigare generationen
            – den tacksamma generationen. Det måste finnas tid för det man
            vill göra, för det man tidigare har varit van vid att göra, när
            man exempelvis bor på ett särskilt boende. Det är alltför skralt
            med det innehållet i dag i vardagen.
          </note>
          <note>
            Många boenden har inte ens en internetuppkoppling. Det är bedrövligt.
            Man vill kunna kommunicera med sina barn, barnbarn eller vänner.
            Inte heller i tv-utbudet finns särskilt många kanaler. De flesta
            äldre på äldreboendena i Sverige kunde inte följa OS i år. Den
            möjligheten var borta eftersom boendena inte hade satsat på de
            kanalerna. Det är gammaldags och inskränkt, och det handlar egentligen
            inte om några stora pengar.
          </note>
          <note>
            Fru talman! Bemanningen är viktig, och det måste finnas tid att
            utöva omsorg. Då behövs personal.
          </note>
          <note>
            Därför har vi under den här mandatperioden satsat på att anställa
            många fler, och det gäller även framåt. Omsorgen kommer att öka
            med 14 000 personer framöver. Men det gäller inte bara att ha
            en person anställd, utan det är minst lika viktigt att den personen
            är rätt person för jobbet, har rätt utbildning och att vi vet
            vad utbildningen innehåller. Det är otroligt viktigt.
          </note>
          <note>
            Därför pågår nu en utredning om att klarlägga hur en likartad
            undersköterskeutbildning ska se ut i hela landet med en eventuell
            undersköterskelegitimation. Välutbildad, initiativrik personal
            med bra chefer är nyckeln, och det är det som utvecklar äldreomsorgen.
          </note>
          <note>
            Fru talman! Samhället utvecklas och förändras i rask takt – och
            därmed också kraven. Det vi i dag anser vara en bra äldreomsorg
            för dagens pen ­ sionärer är inte alls samma äldreomsorg som behövs
            för morgondagens äldre.
          </note>
          <note>
            Jag yrkar bifall till reservation nr 9 och avslag på samtliga
            övriga mo ­ tioner.
          </note>
          <note>
            (Applåder)
          </note>
          <note type="speaker">
            Anf. 30 KATARINA BRÄNNSTRÖM (M):
          </note>
          <note>
            Fru talman! Vi står bakom alla moderata reservationer, men för
            tids vinnande yrkar jag bifall endast till reservationerna 1 och
            13.
          </note>
          <note>
            När vi lever allt längre måste vi betrakta ålderdomen med nya
            ögon. Forskning visar att lärande och utveckling är möjligt långt
            upp i åren. Med nya höft- och knäleder, starropererade ögon och
            hörapparater ges möjlighet till ett aktivt och friskt liv länge.
            Det är fantastiskt och ger både seniorer och samhället oanade
            möjligheter.
          </note>
          <note>
            Tyvärr talar vi alltför lite om den aktiva roll som de äldre
            kan ha i samhället efter pensioneringen. De är en stark resurs
            som borde tas till vara bättre. Det finns drygt 2 miljoner som
            är över 65 år i Sverige, det vill säga 20 procent av vår befolkning.
            Cirka en halv miljon är över 80 år. Ökningen av antalet äldre
            går snabbt.
          </note>
          <note>
            Naturligtvis kommer med stigande ålder problemen. Då ska det
            finnas god omsorg med kvalitet och valfrihet. Det ska självklart
            finnas en värdig vård och en trygghet att räkna med. Då måste
            vi få bort de långa vårdköerna, och hela vårdkedjan ska hålla
            ihop – särskilt för dem som behöver den allra mest, det vill säga
            våra multisjuka äldre.
          </note>
          <note>
            Tyvärr ser vi nu resultatet av snart fyra år med rödgrön politik.
            Vårdköerna har fördubblats i Sverige. De äldre multisjuka riskerar
            att få den absolut sämsta vården. Merparten av besöken på våra
            akutmottagningar är sorgligt nog äldre människor som riskerar
            att valsa runt i vården. Man kommer in på akuten, i bästa fall
            till en öppen vårdavdelning ett tag. Sedan skrivs man ut till
            ett korttidsboende och får sedan åka hem med sjukvård i hemmet.
            Sedan blir man sämre, och så är man tillbaka på akutmottagningen
            med väntan och otrygghet. Så ser det ofta ut i Sverige på alltför
            många ställen, och det är inte acceptabelt.
          </note>
          <note>
            Vi moderater vill stärka den äldres rätt till ett långt och värdigt
            liv utifrån varje individs behov och önskemål. Det handlar om
            rätten till privatliv, till kroppslig integritet, till delaktighet
            och större möjligheter till självbestämmande än i dag i den egna
            omsorgen och i vården.
          </note>
          <note>
            Ensamhet är en stor risk när man blir gammal. Vi vill bryta den
            ofrivilliga ensamheten så att man regelbundet kan få komma ut
            i friska luften, träffa andra och känna gemenskap. Det är viktigt
            att påpeka att äldre ska behandlas med respekt, och deras önskemål
            ska tas på allvar.
          </note>
          <note>
            Vi moderater menar att socialtjänsten ska och kan utformas med
            en förenklad biståndsbedömning när det gäller rätten till hemtjänst.
            Då minskar administrationen, och den äldres egna rättigheter ökar.
            Varför ska en tjänsteman besluta om varje minut av hemtjänsttiden?
            Även som gammal kan jag oftast avgöra vad som är bäst för mig.
          </note>
          <note>
            Vi är särskilt glada för det tillkännagivande som utskottet gör
            till regeringen om just förenklad biståndsbedömning med ökat egenbestämmande
            över vardagen.
          </note>
          <note>
            En sorglig siffra är att närmare 40 000 äldre i Sverige lider
            av undernäring. Det är en hel stad eller kommun. Dessutom riskerar
            över 100 000 att drabbas av undernäring. Det är helt oacceptabelt.
            Vi vet alla att det inte handlar om brist på mat utan om andra
            bakomliggande orsaker.
          </note>
          <note>
            I vår motion föreslår vi därför ett måltidslyft i hela äldreomsorgen.
            Måltiden är ju så mycket mer än maten på tallriken. Det är framför
            allt en viktig faktor för ett friskt liv. Får man inte näring
            blir man snart skör. Att så många lider av undernäring inom särskilda
            boenden och vården är särskilt allvarligt. Som vi ser det gör
            regeringen alldeles för lite för att komma åt detta problem.
          </note>
          <note>
            Fru talman! För att omsorgen ska fungera krävs många fler undersköterskor.
            På alltför många håll är det i dag svårt att säkerställa äldreomsorgen.
            Sex av tio kommuner svarar att de har svårt att rekrytera, och
            bland dem som jobbar i omsorgen saknar fyra av tio adekvat yrkesutbildning.
            Behovet av att anställa ökar för varje år framöver, och behovet
            är 10 000 undersköterskor varje år i både kommunal och privat
            omsorg.
          </note>
          <note>
            Det råder stor brist i alla yrkesgrupper inom välfärden. Det
            gäller inte bara undersköterskor utan sjuksköterskor, läkare,
            psykologer med flera. Problemen är större än regeringen tillstår,
            och satsningarna är för små, trots att vi har en väldig högkonjunktur.
          </note>
          <note>
            SKL har larmat om att 50 procent av alla kommuner har svårt att
            få tag på undersköterskor och att det aldrig har varit så svårt.
            Här måste det till rejäla åtgärder och satsningar för att kvalitet
            och behov ska klaras. Vi ser inte att regeringen har tagit denna
            stora utmaning på tillräckligt stort allvar.
          </note>
          <note>
            Vi moderater säger att det behövs fler utbildningsplatser, kontinuerlig
            kompetensutveckling och långsiktig ledarskapsutbildning. Vi måste
            ju ha personal som trivs och vill arbeta inom svensk äldreomsorg.
          </note>
          <note>
            För att säkerställa hög kvalitet i hela landet vill vi moderater
            införa kvalitetskontrakt där man fastställer vissa krav. Ett golv,
            skulle man kunna kalla det, för att säkra äldres trygghet oavsett
            vilken bostadsort de har. Det ser ju väldigt olika ut i Sverige.
          </note>
          <note>
            Det kommer att krävas mycket mer digital teknik för att vi ska
            klara av framtidens omsorg. Det kan handla om sådant som redan
            finns i dag, läkemedelsautomater, kameraövervakning och robotar
            som underlättar i vardagen. Vi är bara i början av den digitala
            eran.
          </note>
          <note>
            Fru talman! Om vi politiker inte tar ansvar och ser problemen
            kommer stora svårigheter att prägla morgondagens äldreomsorg.
            Det handlar om brist på boenden, brist på personal och risk för
            försämrad kvalitet och trygghet. Moderaternas utgångspunkt är
            att vi sätter människan före systemen. Det finns delar i svensk
            vård och omsorg som vi kan vara stolta över, och vi har fantastisk
            personal på många håll. Men det finns också stora skillnader och
            brister. Ensamhet, undernäring och personalbrist är sådana exempel
            och är inte godtagbart. Vi kan vara överens om mycket, men Moderaterna
            anser att regeringen inte tar tillräckligt stort ansvar på detta
            mycket angelägna område.
          </note>
          <note>
            (Applåder)
          </note>
          <note type="speaker">
            Anf. 31 PER RAMHORN (SD):
          </note>
          <note>
            Fru talman! Vi debatterar nu äldrefrågor.
          </note>
          <note>
            Man bruka säga att man kan mäta ett lands grad av anständighet
            utifrån hur sjuka, äldre och barn behandlas. Det är något vi kan
            ha i åtanke i dag.
          </note>
          <note>
            De äldre i Sverige förtjänar att få tillgång till världens bästa
            äldreomsorg. Vi kan aldrig acceptera att äldre dör ensamma eller
            slutar sina liv socialt isolerade eller att människor känner stark
            oro för att bli gamla på grund av brister inom omsorgen.
          </note>
          <note>
            Här har vi politiker ett stort ansvar, för människor ska kunna
            åldras med värdighet. Den dag man får svårt att klara sig själv
            ska samhället gå in och erbjuda den hjälp som behövs för att äldre
            ska kunna fortsätta leva ett tryggt och meningsfullt liv.
          </note>
          <note>
            Fru talman! Jag ska ta er tillbaka i tiden. Låt oss friska upp
            minnet lite och göra en tidsresa till hösten 2010. Det var då
            Uppdrag granskning gjorde ett uppmärksammat reportage om den bristfälliga
            bemanningen inom äldreomsorgen. Bilderna vi fick se då, som ni
            säkert minns, var demenssjuka som ensamma och endast iklädda blöja
            irrade omkring på ett äldreboende i Piteå.
          </note>
          <note>
            Detta reportage fick till följd att Socialstyrelsen gjorde oanmälda
            besök på 94 demensboenden i 48 kommuner. Det som då framkom var
            att på drygt 60 procent av boendena låstes demenssjuka in nattetid
            och lämnades stundtals ensamma. På 70 procent av boendena var
            bemanningen så låg att det inte gick att garantera trygghet och
            säkerhet nattetid.
          </note>
          <note>
            Fru talman! Som en följd av detta drev vi sverigedemokrater och
            den dåvarande oppositionen i riksdagen, S, MP och V, igenom att
            Socialstyrelsen skulle få i uppdrag att ta fram riktlinjer för
            bemanning på demensboenden. Därefter utvidgades uppdraget till
            att gälla alla äldreboenden, inte bara demensboenden.
          </note>
          <note>
            Våren 2012 kom det första utkastet till föreskrifter för nattbemanning.
            Flera år senare, i april 2015, presenterade Socialstyrelsen nya
            föreskrifter för bemanning på äldreboenden och demensboenden.
            Detta förslag innehöll bindande regler om bemanningskrav på personal
            dygnet runt. Med andra ord skulle det inte längre finnas några
            obemannade avdelningar inom äldreomsorgen.
          </note>
          <note>
            Men i februari 2016 avfärdade den nuvarande regeringen Socialstyrelsens
            förslag på nya föreskrifter och slängde dem i papperskorgen. I
            stället lanserade man ett eget förslag som var betydligt vagare
            formulerat än Socialstyrelsens.
          </note>
          <note>
            Regeringens förslag innebar endast regler för tillgång till personal
            på äldreboenden och inte som i det tidigare förslaget från Socialstyrelsen
            att äldreboenden och avdelningar på äldreboenden skulle vara bemannade
            dygnet runt. Vi sverigedemokrater varnade redan då i flera debattartiklar
            för att de nya reglerna inte skulle komma att förändra någonting.
          </note>
          <note>
            Vi har sedan dess väckt ett flertal motioner i riksdagen om att
            införa regler för bemanningskrav inom äldreboenden, men vi har
            tyvärr inte fått gehör för dessa krav.
          </note>
          <note>
            Nu har det gått två år sedan regeringen införde det urvattnade
            förslaget. Hur blev det då? Vi fick tyvärr rätt. Det har inte
            blivit bättre. I tidningen kan man läsa att äldre fortfarande
            blir inlåsta nattetid på äldreboenden trots nya regler. Detta
            beror på att de regler som regeringen införde är alldeles för
            vaga och luddiga.
          </note>
          <note>
            Enligt IVO är det fortfarande alldeles för låg bemanning på många
            äldreboenden runt om i landet. De boende, bland dem många demenssjuka,
            blir fortfarande inlåsta nattetid. Det är naturligtvis både oanständigt
            och ett svek mot de äldre att de behandlas på detta vis.
          </note>
          <note>
            Fru talman! Det som är mest anmärkningsvärt och beklagligt är
            att regeringspartierna i dag inte tycker som de gjorde när de
            var i opposition. Jag satt själv i socialutskottet 2010, och då
            var vi alla överens om att det inte skulle finnas några obemannade
            avdelningar inom äldreomsorgen. Men den åsikten gäller tydligen
            inte i regeringsposition. Jag skulle vilja påstå att detta är
            ett av regeringens största svek mot de äldre under denna mandatperiod.
          </note>
          <note>
            Om regeringen menar allvar med att äldre ska kunna känna sig
            trygga på äldreboenden bör man ta till sig av den kritik som finns
            och skärpa lagstiftningen på detta område så som vi sverigedemokrater
            föreslår och länge har föreslagit.
          </note>
          <note>
            Vi menar att man ska kunna vara säker på att det finns personal
            till hands när man behöver den, oavsett vilken tid på dygnet det
            är. Därför behövs det bindande krav på bemanning.
          </note>
          <note>
            Fru talman! En annan sak som är viktig är att äldre människor
            ska kunna känna meningsfullhet med sin tillvaro. Det handlar om
            att skapa förutsättningar för det som ger livsmod, livsglädje
            och en känsla av sammanhang. Äldre som besväras av ensamhet känner
            ofta inte en livsglädje eller en känsla av sammanhang, utan de
            känner sig många gånger sjukare och tröttare och äter mer mediciner
            än äldre som inte känner sig ensamma. Detta leder i förlängningen
            till ett ökat vårdbehov.
          </note>
          <note>
            Socialstyrelsen uppskattar att det är närmare 100 000 äldre inom
            äldreomsorgen som besväras av ensamhet.
          </note>
          <note>
            Vi sverigedemokrater menar att de äldres sociala behov behöver
            uppmärksammas i större utsträckning än vad som görs i dag. Därför
            anser vi att en lämplig myndighet ska få i uppdrag att följa i
            vilken utsträckning som kommunernas stöd i form av dagverksamhet
            och sociala mötesplatser kan minska äldre personers ensamhet,
            och med ledning av denna uppföljning utforma vägledning för kommunerna
            när det gäller arbetet att minska äldre personers ensamhet.
          </note>
          <note>
            Fru talman! Vi står bakom samtliga våra reservationer, men för
            tids vinnande yrkar jag bifall endast till reservationerna 8 och
            20.
          </note>
          <note type="speaker">
            Anf. 32 JAN LINDHOLM (MP):
          </note>
          <note>
            Fru talman, åhörare och lyssnare! Ni börjar kanske tycka att
            jag är tjatig. Men den rödgröna feministiska regeringen arbetar
            faktiskt systematiskt och målmedvetet för en långsiktigt hållbar
            välfärdspolitik. Äldrefrågorna är kanske det område där detta
            förhållningssätt är tydligare och viktigare än på många andra
            områden – men kanske inte när det gäller miljö- och naturresursområdet.
          </note>
          <note>
            I detta motionsbetänkande om äldrefrågor behandlas totalt 99
            olika yrkanden, och de har samlats i 17 olika beslutspunkter,
            eller politikområden, och det har blivit 23 reservationer. Men
            det betyder inte att äldrefrågorna skulle vara mindre viktiga
            än socialtjänstfrågorna, som vi diskuterade tidigare, bara för
            att det är färre beslutspunkter och färre reservationer. Det är
            verkligen viktiga frågor.
          </note>
          <note>
            Ansvaret för äldrefrågorna ligger huvudsakligen hos kommunerna,
            och denna regering har sett till att kommunerna har fått avsevärda
            förstärkningar av sin ekonomi under denna mandatperiod för att
            de bland annat ska kunna öka sina ambitioner på äldreområdet.
          </note>
          <note>
            Det som vi från riksdagen kan göra handlar, förutom att skjuta
            till resurser, om att förenkla, utveckla och förbättra lagstiftningen.
            Bland annat har regeringen arbetat med att förenkla för kommunerna
            att arbeta med biståndsprövningar när det gäller de äldres behov.
            Det handlar om att kunna frångå kommunallagens regler om likabehandling,
            så att man utan en omständlig utredning kan ta beslut om enklare
            insatser för äldre, det vill säga det som kallas för förenklad
            biståndsprövning.
          </note>
          <note>
            Förslaget om förenklad biståndsprövning för äldre lades på riksdagens
            bord i går – den 20 mars, så som det står i propositionslistan.
            Man har alltså hållit tidtabellen.
          </note>
          <note>
            Detta visste oppositionen när man vid justeringstillfället valde
            att formulera ett tillkännagivande även i denna fråga. När Moderaternas
            företrädare står här i talarstolen och säger att man är särskilt
            glad över tillkännagivandet när det gäller det som redan ligger
            på riksdagens bord, undrar man hur oppositionen funderar.
          </note>
          <note>
            Den problembeskrivning som har föredragits här från talarstolen
            är till stora delar, skulle jag vilja påstå, resultatet av två
            år med allianspolitik.
          </note>
          <note>
            Jag tycker att det är minst sagt märkligt att oppositionen väljer
            att göra ett tillkännagivande när det redan finns ett färdigt
            förslag från regeringen.
          </note>
          <note>
            Fru talman! Egentligen är jag kanske inte så förvånad över det
            i mitt tycke mycket ansvarslösa hanterandet av riksdagens verktyg
            som opposi ­ tionen har ägnat sig åt. Att överutnyttja tillkännagivanden
            gör att värdet av dem minskar.
          </note>
          <note>
            Jag kan erkänna att jag ibland har funderat över om oppositionen
            i de olika utskottsgrupperna har någon sorts informell, för oss
            okänd, tävling om vilken utskottsgrupp som kan åstadkomma flest
            tillkännagivanden.
          </note>
          <note>
            Därför skulle jag vilja sammanfatta dagens tre debatter på socialutskottets
            område med orden: Fy, fy, fy – tre gånger fy för ett ansvarslöst
            utnyttjande av riksdagens skarpaste form av kritik av regeringen.
            Tillkännagivanden ska tillämpas med omsorg och eftertanke, så
            att de inte urvattnar verktyget till ren meningslöshet.
          </note>
          <note>
            (Applåder)
          </note>
          <note type="speaker">
            Anf. 33 KARIN RÅGSJÖ (V):
          </note>
          <note>
            Fru talman! Dagens och framtidens äldreomsorg berör oss alla
            på lite olika sätt. Vi kan vara brukare eller anhöriga. Jag tänker
            också på alla som bär upp äldreomsorgen och som arbetar där under
            stressiga arbetsförhållanden och med relativt låga löner. De flesta
            av oss har säkert familjemedlemmar, bekanta eller släktingar som
            bor på ett boende för äldre eller har hemtjänst. Därför berör
            denna fråga oss alla.
          </note>
          <note>
            En bra äldreomsorg är en välfärdsfråga, men inte bara det. Det
            är också en viktig jämställdhetsfråga och jämlikhetsfråga. En
            utbyggd och välfungerande äldreomsorg är också en förutsättning
            för att kvinnor ska kunna delta i arbetslivet fullt ut och ha
            en inkomst, och om det vill sig väl också en pension som de kan
            överleva på.
          </note>
          <note>
            Vänsterpartiets mål är en jämlik äldreomsorg. För att nå dit
            behöver äldreomsorgen, och specifikt kommunerna, tillföras resurser,
            arbetsvillkoren för äldreomsorgens personal förbättras betydligt
            och vinstintressena i äldreomsorgen tas bort. Det handlar om välfärd,
            och det handlar om jämlikhet. Då kan man säga att skattesänkningar
            inte är någon väg framåt, i alla fall när det gäller denna fråga.
          </note>
          <note>
            Personalen är guldet. Det är personalen som bygger äldreomsorge
            n. I budgetförhandlingarna med regeringen drev vi igenom en satsning
            på 2 miljarder årligen på äldreomsorgen för att stärka bemanningen.
            Även de generella statsbidrag som så väl behövdes har ökat med
            10 vänstermiljarder för ett permanent stöd.
          </note>
          <note>
            Jag ska återgå till personalen. Nio av tio av dem som arbetar
            i vården är undersköterskor. De är alldeles för få. Antalet personer
            som årligen slutför sin undersköterskeutbildning behöver öka från
            dagens 4 000 till 16 000. Det är en mycket viktig fråga. Hur ska
            vi stärka undersköterskornas roll och stärka professionaliseringen
            av undersköterskorna? Det finns nämligen inga enkla jobb i vård
            och omsorg av äldre personer. Men i dag ser utbildningarna lite
            olika ut över landet och behöver riktas upp för att rollen ska
            tydliggöras. Detta arbetar man nu med.
          </note>
          <note>
            Det kan också behövas specialiseringar, eftersom rollen som undersköterska
            kan vara väldigt olika. Det behövs nämligen nationella riktlinjer
            för utbildning av undersköterskor.
          </note>
          <note>
            Det måste finnas olika boendealternativ för äldre. I dag är det
            svårt, framför allt på grund av bristen på hyresrätter, som är
            signifikant i alla kommuner, särskilt i storstadskommunerna och
            i Stockholm. Den marknadsvänliga bostadspolitiken har slagit hårt
            mot de äldre som behöver en modern lägenhet men inte har råd att
            köpa en mer anpassad bostadsrätt. Detta handlar också om de pensionärer
            som har det sämst ställt, varav de flesta är kvinnor – vår tids
            fattigpensionärer.
          </note>
          <note>
            Vänsterpartiet har därför medverkat till att i samarbete med
            regeringen införa investeringsstöd för bostäder särskilt riktade
            till äldre, för att kunna stimulera byggandet av hyresrätter med
            rimliga villkor. Men vi behöver göra mycket mer. Det behöver också
            utredas hur såväl befintliga bostäder som de som byggs nu kan
            möjliggöra för äldre att stanna kvar, odla sina intressen, ha
            sociala mötesplatser och så vidare.
          </note>
          <note>
            Sedan början av 2000-talet har en omfördelning skett från särskilt
            boende till insatser i det egna hemmet, och antalet personer som
            bor i särskilt boende har minskat drastiskt. Samtidigt har antalet
            äldre ökat i befolkningen. Så länge du kan bo hemma ska du självklart
            göra det, men när den dag kommer då du känner oro och ångest,
            känner dig ensam eller är väldigt sjuk ska det finnas möjlighet
            att få ett annat boende.
          </note>
          <note>
            En del säger att man då kan ta in en robot eller något annat
            digitalt system i lägenheten, men jag tror att de flesta som kommer
            upp i 90-årsåldern och inte kan bo hemma längre bäst skulle anpassa
            sig i någon typ av äldreboende.
          </note>
          <note>
            Vi tycker att detta är väldigt oroväckande. Det är också så att
            fler och fler får avslag på sina ansökningar om särskilt boende.
          </note>
          <note>
            Det är i dag stor skillnad runt om i landet när det gäller riktlinjer
            och handläggning även om man skulle kunna tycka att det borde
            finnas ett gemensamt golv att stå på. Det blir helt enkelt något
            slags boendelotto. Vi vill att regeringen genomför en kartläggning
            av skillnader mellan kommunerna när det gäller beslut om bistånd
            till särskilt boende och av orsakerna till dessa. Där kommer jag
            att lyfta reservation 6.
          </note>
          <note>
            I dag upplever många äldre att det är krångligt att vända sig
            till kommunen för att få hjälp med enkla saker i hushållet. Därför
            måste biståndsbedömningen förenklas; vi har lagt en 80-årsribba
            för detta. Det behöver också utvecklas ett stöd för kommunernas
            arbete med information till äldre personer om just detta. Det
            måste också följas upp så att det blir rättssäkert.
          </note>
          <note>
            Man ska också komma ihåg att antalet äldre över 80 år som får
            offentlig äldreomsorg har halverats sedan 1980 – det kan man fundera
            på. Kan det bero på att de är friskare? Eller kan det vara så
            att äldreomsorgen är den del av välfärdsverksamheten som rasade
            när vi hade 1990-talskrisen, som ni kommer ihåg? De har inte fått
            tillbaka sina resurser ännu.
          </note>
          <note>
            En stor del av omsorgen utförs fortfarande inte av anställd personal
            utan av anhöriga, som tar ett stort ansvar när det offentliga
            träder tillbaka och man känner att det inte funkar längre. De
            som ger anhörigomsorg har oftast gått ned i arbetstid eller slutat
            arbeta helt. Det handlar om väldigt många personer, enligt statistiken
            90 000 kvinnor och 50 000 män.
          </note>
          <note>
            De får minskade arbetsinkomster, vilket leder till en sämre pension.
            De får också se sina liv krympa. En del upplever det psykiskt
            och fysiskt ansträngande, fast de vill hjälpa till och vara där.
            Det kan också leda till sjukskrivning. Man behöver alltså utveckla
            anhörigstödet för dem som vill och kan hjälpa sina närstående
            eller sin partner.
          </note>
          <note>
            Ett samhälles äldreomsorg kommer aldrig att utvecklas av skattesänkningar
            eller fler RUT-tjänster. Ett samhälles äldreomsorg utvecklas av
            en omsorg som når alla. Guldkant på tillvaron ska inte bara ges
            till dem som golfar i Portugal i hög ålder utan även till dem
            som åker spark i Åmål.
          </note>
          <note>
            För tids vinnande yrkar jag bifall endast till reservation 6
            men ställer mig självklart bakom våra övriga reservationer.
          </note>
          <note type="speaker">
            Anf. 34 BARBRO WESTERHOLM (L):
          </note>
          <note>
            Fru talman! För Liberalerna är målsättningen i politiken att
            människor ska få leva sina liv så som de själva önskar och ha
            frihet så länge de inte inkräktar på någon annans frihet. Detta
            gäller också inom äldreområdet. Vi ska vara hinderröjare här.
          </note>
          <note>
            Men detta är ett stort område, och en av grunderna för problemen
            är ålderismen – synen på årsrika människor. Det finns en medveten
            och omedveten diskriminering på grund av kronologisk ålder inom
            samhällets alla sektorer. Inom alla sektorer finns också frågor
            som gäller årsrika personer, inte bara i socialutskottet. I socialutskottet
            behandlar vi främst det som gäller de 7 procent av de årsrika
            som är multisjuka eller sköra eller som har stora hälsoproblem
            eller problem med boende och annat.
          </note>
          <note>
            Av antalet motioner till riksdagen att döma är detta ett område
            som engagerar väldigt många av oss. I detta betänkande behandlas
            100 mo ­ tionsyrkanden, men ungefär 60 behandlas förenklat. De
            har alltså behand ­ lats tidigare och inget har hänt inom de aktuella
            områdena. Därför läggs de åt sidan tills något händer eller vi
            går in i en ny mandatperiod. Detta tycker jag är en allvarlig
            signal: att vi har en rad frågor vi har engagerat oss i men att
            det har hänt så lite att de alltså behandlas förenklat.
          </note>
          <note>
            Jag vill lyfta fram reservation 1, som baseras på en motion från
            Moderaterna och handlar om att vi ska ta fram goda exempel – beskriva
            vad man har lyckats med och kanske också vad man har misslyckats
            med ute i kommuner och landsting, för att lära av misslyckandena.
            I betänkandet redovisas jämförelser av kvalitet och så vidare,
            men det är på ett plan som man inte har nytta av i den dagliga
            vården. Där har man nytta av att höra hur man kanske i Borgholm
            löste ett visst problem.
          </note>
          <note>
            Jag har just kommit från Värmland, där jag gjorde en rundresa
            och fick utmärkta exempel av dem som arbetar ute i verkligheten,
            som jag skulle vilja få beskrivna. I går besökte jag Resurscentrum
            i Karlstad. Där har man en vårdcentral med fyra läkare och tre
            sjuksköterskor. Läkarna är anställda av landstinget och sjuksköterskorna
            av kommunen. Deras uppgift är att göra hembesök hos mycket sköra
            årsrika äldre.
          </note>
          <note>
            De beskrev att det första besöket kanske tar en timme eller drygt
            det, men sedan har man byggt upp en relation som gör att kommande
            besök går mycket fortare. Man kan också klara av en hel del på
            telefon. Tack och lov utvärderas detta nu av Karlstads universitet,
            så vi kommer att få mer detaljerad information.
          </note>
          <note>
            Jag skulle vilja, vilket står i moderatmotionen och som vi i
            Liberalerna stöder genom reservationen, att vi fick mer av detta.
            Visst är det jättebra med kvalitetsjämförelser, men ute i verkligheten
            ser man egentligen inte vad som ligger bakom dessa beskrivningar.
          </note>
          <note>
            Jag har i dag upplevt en annan sak som tydliggör hur den stora
            gruppen årsrika människor är individer med olika behov. Jag fick
            gå ifrån ett seminarium om hur det är att åldras med neurosedynskador.
            Där gavs fantastiskt bra redovisningar av vilka problem åldrande
            neurosedynskadade möter när det gäller att få bilstöd, hemtjänst
            och andra insatser.
          </note>
          <note>
            De är bara ungefär hundra, och man har på Försäkringskassan och
            alla möjliga instanser ingen kännedom om hur det är att leva ett
            liv utan armar och ben och kanske även med hjärtproblem och annat.
            Det bli r väldigt många avslag, även i k ammarrätten, vilket naturligtvis
            skapar ett väldigt svårmod. Nu har de skapat en organisation där
            deras röst hörs högre.
          </note>
          <note>
            Det vi måste göra på detta område, vare sig vi är politiker,
            tjänstemän eller jobbar i vården, är dock att i tankarna byta
            plats med den som det gäller och försöka att sätta oss in i hur
            det skulle vara om vi själva skulle ta oss till arbetet utan armar
            och ben men med en bil anpassad för just våra behov.
          </note>
          <note>
            Vi har lovat varandra i utskottet att bara tala i sex minuter.
            Därför, fru talman, tänker jag sluta precis nu!
          </note>
          <note>
            (Applåder)
          </note>
          <note type="speaker">
            Anf. 35 PENILLA GUNTHER (KD):
          </note>
          <note>
            Fru talman! Det är aldrig enkelt att komma efter Barbro Westerholm,
            som har fantastisk erfarenhet och kunskap, kanske inte minst beroende
            på just en viss årsrikedom.
          </note>
          <note>
            Jag kan konstatera, fru talman, att väldigt många av mina goda
            vänner som har kommit upp i min ålder liksom jag själv har åldrade
            föräldrar, som de värnar om och vill ta hand om på bästa sätt.
            Ofta bor de dock inte i närheten, utan de måste lita på att det
            boende som de har eller de insatser som finns fungerar på ett
            tillfredsställande sätt.
          </note>
          <note>
            Vi kristdemokrater talar gärna om äldrefrågor och vikten av värdighet
            i äldreomsorgen. En värdig vård och en värdig omsorg handlar om
            att kunna få vara den person man är även när man har blivit äldre
            och kanske kommer in på ett särskilt boende. Tyvärr får vi konstatera
            att det på många orter i Sverige inte finns något att välja på.
            Det finns ett boende – that’s it. Man får vara där oavsett vilka
            behov man har.
          </note>
          <note>
            När mina kollegor tidigare har tal at om boenden med särskild
            inriktning eller olika kompetenser kan vi konstatera att det är
            en jättestor brist i Sverige i dag. Det råder brist på specialistläkare
            – det vet vi. Men den geriatriska kompetensen har verkligen kommit
            i skymundan, och det talas väldigt lite om denna. Särskild kunskap
            om äldres sjukdomar och om hur deras åldrande ser ut på olika
            sätt samt om hur detta påverkar både fysiskt och psykiskt är någonting
            som behöver uppmärksammas ytterligare.
          </note>
          <note>
            Att behandlas värdigt trots sin ålder – vilket kanske är ett
            märkligt ordval, men det är ju äldrefrågor vi talar om – innebär
            inte minst att man kan få välja den mat som man önskar äta.
          </note>
          <note>
            Jag har kanske nämnt detta i något annat sammanhang, men jag
            tycker att det är värt att nämna igen. Min mamma, som flyttade
            in på ett äldreboende för ett par år sedan, fyller 87 nästa vecka.
            Det är egentligen inte så gammalt, men hon har sina olika funktionsnedsättningar.
            Hon har dålig syn, och efter en stroke har rörelseförmågan försämrats
            på olika sätt.
          </note>
          <note>
            En otroligt viktig sak under dagen är måltiderna och kaffet däremellan.
            Man ser fram emot att få sitta till bords och ha en trevlig stund
            tillsammans.
          </note>
          <note>
            När vi får rätter serverade, eller när vi går till en restaurang
            och läser en meny, tror jag att vi allihop känner att vi vill
            veta vad det är. Om vi inte ser eller förstår vad det står frågar
            vi vad det betyder. Men på ett äldreboende kan man servera i stort
            sett vad som helst till de äldre utan att ens förklara vad det
            är. När det står ”fluff under täcke” på menyn har jag ingen aning
            om vad det är, och min mamma har inte heller någon aning om vad
            det är. När jag sedan frågar mamma om hon vet vad det var hon
            åt svarar hon: ”Nej, men jag tror att det var något slags omelett.”
          </note>
          <note>
            Då tänker jag: Är detta värdigt? Ålderdomen ska vara en värdig
            tid, där man får behålla sina intressen och tycka att det är trevligt
            med den mat man äter, vilket kanske är ett av få glädjeämnen den
            dagen. Om det inte går att kräva sådana enkla saker, hur ska det
            då vara med ett gott ledarskap bland dem som jobbar där och med
            att personalen kan ta sina uppgifter på ett sådant allvar att
            de känner att de behandlar personen som de själva skulle vilja
            bli behandlade om de befann sig i samma situation?
          </note>
          <note>
            Den förra äldreministern, min partikollega Maria Larsson, jobbade
            inte minst med insatser rörande ledarskapet i äldrevården. Jag
            har själv varit runt i Sverige och besökt olika äldreboenden där
            de som har varit med på denna ledarskapsutbildning har talat gott
            om den. Jag tror att det behövs ännu mer sådant i äldreomsorgen
            för att bibehålla, eller över huvud taget upprätthålla, en värdig
            äldreomsorg.
          </note>
          <note>
            Vi ska heller inte glömma att nämna anhörigstödet. Många äldre
            är beroende av anhöriga innan de kommer in på ett boende eller
            får rätt insatser. Att vi sliter ut dem ger inget vidare stöd
            till de andra när de väl får hjälp – då behövs det i stället ännu
            större insatser.
          </note>
          <note>
            Fru talman! Jag ska för tids vinnande yrka bifall till reservation
            7, som handlar om särskilt boende och tillgången till det. Vi
            kristdemokrater anser att kommunen ska få böta om den inte kan
            tillhandahålla ett boende. Man ska inte behöva krångla och göra
            komplicerade ansökningar om man känner att man har behov av att
            flytta till ett boende där man känner sig tryggare.
          </note>
          <note>
            (Applåder)
          </note>
          <note type="speaker">
            Anf. 36 ANDERS W JONSSON (C):
          </note>
          <note>
            Fru talman! Det är en väldigt viktig debatt som vi har här i
            kammaren i dag om äldreomsorgen. Det finns få områden där skillnaden
            blir lika tydlig mellan å ena sidan Centerpartiets politik och
            å andra sidan Socialdemokraternas, eller mellan å ena sidan Alliansens
            politik och å andra sidan de tre vänsterpartiernas.
          </note>
          <note>
            För oss är ledorden kvalitet och att låta den äldre bestämma
            så mycket som möjligt själv. Men för vänstersidan är det andra
            saker som är viktigare: att få bort privata företag och att se
            till att politikerna får maximal makt.
          </note>
          <note>
            Jag tänkte ge fyra exempel, fru talman. Det första handlar om
            en proposition som ligger på riksdagens bord nu. Den handlar i
            princip om att få bort de privata företagen från hemtjänst och
            äldreomsorg, trots att vi vet att de privata entreprenörerna ligger
            bättre till än de kommunala på 18 av 22 kvalitetsparametrar i
            Socialstyrelsens mätningar.
          </note>
          <note>
            Men det bryr man sig inte om från vänstersidan, fru talman. Det
            viktiga är i stället att av ideologiska skäl se till att man får
            bort de privata företagen. Det kommer att få förödande konsekvenser
            för den svenska äldreomsorgen när denna hemtjänst försvinner och
            när dessa äldreboenden tvingas stänga.
          </note>
          <note>
            Det andra exemplet, fru talman, handlar om rätten att bestämma
            själv. Jag, en man som är drygt 50 år gammal, har rätt att bestämma
            det mesta själv. Men den rätten vill jag ha även när jag blir
            äldre. När jag blir 80–85 år och kanske börjar bli lätt dement
            vill jag kunna bestämma till exempel vilken hemtjänst jag ska
            ha.
          </note>
          <note>
            Denna rätt har man i dag i 200 av landets 290 kommuner. Men i
            ett stort antal kommuner, framför allt de vänsterstyrda, görs
            en princip av att de äldre inte ska ha rätt att bestämma.
          </note>
          <note>
            I Gävle kommun har äldre denna rätt, men i grannkommunen Sandviken
            säger arbetarkommunens ordförande att de äldre i kommunen bara
            skulle bli förvirrade om de skulle fatta dessa beslut själva.
            Det är också därför man dras med kvalitetsproblem.
          </note>
          <note>
            Kumla kommun har vunnit en utmärkelse, föga att vara stolt över.
            Där är det i snitt 26 personer på två veckor som besöker de äldre.
            Men i Kumla, minsann, har man sett till att man inte har ett enda
            privat företag. Där är det kommunen som sköter hela hemtjänsten.
          </note>
          <note>
            Det är en tydlig skillnad i hur vi inom Alliansen resonerar i
            förhållande till de tre vänsterpartierna.
          </note>
          <note>
            Det tredje exemplet handlar om den förenklade biståndsbedömningen.
            Det är egentligen en unik sak som vi nu kommer att få se i Sverige.
            Det handlar om att jag som äldre ska kunna få ett visst antal
            timmar hemtjänst mig tilldelade och att jag ska ha möjligheten
            att själv bestämma, så den där torsdagsförmiddagen när det står
            rakning och duschning på schemat ska jag kunna säga: Men i dag
            hör jag fåglarna sjunga och vill hellre komma ut på en promenad.
            Den möjligheten har funnits i ett antal kommuner under ett antal
            år.
          </note>
          <note>
            Så sent som 2014 såg vi från Alliansen till att det fanns en
            statlig utredning som jobbade fram ett i princip färdig förslag.
            Det skulle ha kunnat gälla från den 1 januari 2015. Men vad gjorde
            man på vänstersidan? Jo, man stoppade utredningen, kastade materialet
            i papperskorgen. Därav otåligheten, fru talman, från oss i Alliansen.
          </note>
          <note>
            Vi har sett hur angeläget det är att ge de äldre den här rätten
            i Sverige, inte bara i Linköping och några få kommuner till utan
            i hela landet. Det är därför vi har pressat fram ett så kallat
            tillkännagivande, för det här skulle ha kunnat vara på plats 2015,
            2016, 2017 och 2018. Men det här drogs minsann i långbänk beroende
            på att intresset inte var så stort från vänsterpartiernas sida.
            Nu äntligen har vi detta förslag på bordet, och det är ju tur
            det. Men det skulle ha kunnat komma betydligt tidigare.
          </note>
          <note>
            Det fjärde exemplet, fru talman, som jag också vill lyfta fram
            är rätten när man blir över 85 år att faktiskt få fatta beslutet
            om det egna boendet. I det läge där man känner att lägenheten
            på tionde våningen inte är det mest optimala, när man bor hemma
            i den egna bostaden långt ute på landet och känner sig ensam och
            orolig har vi från Alliansen ända sedan 2014 drivit kravet att
            man ska ha rätten att själv bestämma och säga: Nej, nu fungerar
            inte den egna bostaden på det bästa sättet. Nu måste jag få en
            annan form av boende. Men detta har man konsekvent sagt nej till
            från vänstersidan.
          </note>
          <note>
            Det här, fru talman, är fyra exempel på den tydliga skillnaden
            mellan Centerpartiet och Socialdemokraterna eller mellan Alliansen
            och de tre vänsterpartierna i synen på de äldre och på äldreomsorgen.
          </note>
          <note>
            Vi kommer att fortsätta kämpa för att det ska vara kvalitet som
            gäller – stenhårda kvalitetskrav. Det spelar ingen roll om katten
            är svart eller vit så länge den fångar råttor, sa Deng Xiaoping.
            Det spelar ingen roll om hemtjänsten är privat eller offentlig
            så länge den levererar hög kvalitet.
          </note>
          <note>
            Vi måste se till att den äldre, även om man är 80, 85 eller 90
            och även om man börjar bli lite dement, ska ha rätten att fatta
            de avgörande besluten om sitt liv. Däri ligger skillnaden, fru
            talman, mellan våra olika partiers syn på äldreomsorgen. Därför
            är den här debatten så viktig.
          </note>
          <note>
            Därmed vill jag yrka bifall till utskottets förslag till beslut.
          </note>
          <note>
            (Applåder)
          </note>
          <note type="speaker">
            Anf. 37 KARIN RÅGSJÖ (V) replik:
          </note>
          <note>
            Fru talman! Ni vill ju skära ned 30 miljarder i skatt, Anders.
            Hur kan man värna de äldre på det sättet? Det motsvarar 66 000
            sjuksköterskor och betydligt fler undersköterskor.
          </note>
          <note>
            Vi är inte emot de privata företagen. Vi är emot de extrema vinstuttag
            ­ ­ en. När det verkligen blir utväxling när det gäller de privata
            initiativen kan vi se hur det ser ut i Stockholm, som under åtta
            år hade en borgerlig regim. Då var det typ 250 privata utförare.
            Då var man så mån om att folk skulle välja de privata företagen,
            så alla hette någonting på A, i alla fall 60 företag. Jag vet
            inte om det här utvecklade äldreomsorgen så extremt.
          </note>
          <note>
            När det gäller boendet är vi överens. Man ska självklart få flytta
            hemifrån när man inte kan bo hemma längre. Men det var ju under
            era åtta år i Alliansen som de stora nedskärningarna gjordes i
            antalet boenden för äldre. Det kan vi se i statistiken. Varför
            kämpade inte ni under den perio ­ den för att få era kompisar
            med på banan fö r att det skulle byggas fler? I dag är det ju
            en väldig brist. Och det är inte heller så att den marknads ­
            orienterade bostadspolitiken har hjälp t till på vägen.
          </note>
          <note>
            Detta är några modesta små frågor till dig, Anders.
          </note>
          <note type="speaker">
            Anf. 38 ANDERS W JONSSON (C) replik:
          </note>
          <note>
            Fru talman! Det är tre ganska väsentliga frågor som Karin Rågsjö
            ställer och som även de visar ganska tydligt på skillnaden mellan
            våra partier.
          </note>
          <note>
            Frågan är hur vi ska få mer pengar till välfärden, och den kommer
            valet väldigt mycket att handla om. På den ena sidan har vi partier
            som säger att om vi bara höjer skatterna tillräckligt mycket strömmar
            pengarna in i den gemensamma skattkistan, och kommer vi upp mot
            60, 70 eller kanske 80 procent kommer vi att ha hur mycket pengar
            som helst.
          </note>
          <note>
            Vi visade, fru talman, under våra åtta år i regeringsställning
            att det sambandet faktiskt inte existerar. Vi sänkte skatten med
            140 miljarder, oerhört mycket pengar, framför allt för låg- och
            medelinkomsttagare, som därmed fick ytterligare en månadslön att
            leva på. Under samma tid kunde vi dessutom kraftigt öka statsbidragen
            till kommuner och landsting. Totalt sett var det oerhört mycket
            mer skattepengar som kom in 2014 jämfört med 2016. I kommunsektorn
            tror jag att det rör sig om 150–200 miljarder.
          </note>
          <note>
            Vi visade alltså att sättet att få in mer pengar till den svenska
            välfärden är att se till att få fler människor i jobb och att
            få de svenska företagen att leverera ännu mer. Det är så Sverige
            blir ett rikare land, inte genom att höja skatterna.
          </note>
          <note>
            Den andra avgörande frågan är om det centrala inom äldreomsorgen
            ska vara att jaga privata företag, entreprenörer, och se till
            att få bort dem genom att ställa helt orimliga krav på deras bokslut.
            Nej, för oss är inte detta det viktiga. För oss är det helt avgörande
            att det ska levereras hög kvalitet. Det ska vara mycket skarpa
            kvalitetskrav på äldreomsorgen och de andra områdena. Dessutom
            är det individen själv som ska bestämma. Däri ligger den stora
            skillnaden oss emellan.
          </note>
          <note type="speaker">
            Anf. 39 KARIN RÅGSJÖ (V) replik:
          </note>
          <note>
            Fru talman! Man kan fråga alla välfärdsarbetare hur de mådde
            under den period då ni satt vid makten. En utredning, gjord av
            Stockholms universitet, har tittat på äldreomsorgens arbetsvillkor
            2005–2015. En jämförelse mellan Sverige och andra nordiska länder
            visar på extrema förändringar i Sverige. Antalet hjälptagare ökade
            per hemtjänstanställd, handlingsutrymmet minskade, man fick springa
            mer och kände sig mer psykiskt och fysiskt pressad. Den här mätningen
            gjordes vid ungefär den tid då ni satt vid makten, fram till 2015.
            Jag tror att detta är ett svar på stora skattesänkningar, för
            de drabbar alltid dem som är välfärdsarbetare.
          </note>
          <note>
            När det gäller privata alternativ är vi inte emot alternativen.
            Vi är emot extrema vinstuttag. Och hur får man vinst inom hemtjänst?
            Jo, man använder personalen som verktyg, för det är stora skillnader
            i lön mellan dem som jobbar i kommunal hemtjänst och dem som jobbar
            i privat hemtjänst. Det är så man cashar hem vinsten.
          </note>
          <note>
            Jag tror att modesta 7 procent inte kommer att innebära att företagen
            flyr fältet. Det låter som att alla äldre kommer att sitta hemma
            och gråta och ingen hemtjänst kommer. Men kommunen finns ju alltid
            där som en garant.
          </note>
          <note>
            Ni ställer er alltid på näringslivets sida. Det tror jag knappast
            kommer att gynna de äldre, Anders. Men titta gärna på utredningen!
            Den visar, tycker jag, hur man får välfärdsarbetare att gå på
            knäna genom att just sänka skatten på det sätt som ni gjorde.
          </note>
          <note type="speaker">
            Anf. 40 ANDERS W JONSSON (C) replik:
          </note>
          <note>
            Fru talman! Det är en intressant tes som Karin Rågsjö driver,
            nämligen att de privata företagen bedriver rovdrift på de anställda,
            att de tjänar pengar på att nästan med piskan i hand se till att
            personalen springer fortare och gör mer. Men om det vore så skulle
            ju sjuktalen vara betydligt högre hos de privata välfärdsföretagen
            än hos kommuner och landsting, men så är det inte. Dessutom har
            de privata välfärdsföretagen betydligt lättare att rekrytera personal
            än vad man har i kommuner och landsting.
          </note>
          <note>
            Det är ju det tydligaste exemplet på att de privata välfärdsföretagen
            har förstått att det värdefullaste som man har är personalen.
            Ser man till att ha personal med hög kompetens och som dessutom
            är nöjda med jobbet och känner att de har ett stort inflytande,
            då fungerar verksamheten bättre. Kan man ha högre kvalitet ger
            det också svarta siffror i slutändan.
          </note>
          <note>
            Sedan ställde Karin Rågsjö en annan intressant fråga om vårdboendegaranti,
            att man som äldre, när man har passerat 80–85 år, ska ha rätt
            att välja ett annat boende. Vår sinnebild här är ju inte att det
            handlar om att dessa människor ska in på särskilda boenden, utan
            vår sinnebild är ju att det måste finnas andra alternativ. Jag
            tror att trygghetsboende kommer att vara det som man främst efterfrågar
            i ett läge där man är förhållandevis pigg men känner sig isolerad
            och orolig i sitt eget boende.
          </note>
          <note>
            Det kommer nu ett förslag på riksdagens bord som jag välkomnar,
            nämligen att man ska hitta en mellanform där det finns möjlighet
            att ha biståndsbedömning utan samma krav på omvårdnad. Det här
            är en avgörande fråga för oss i Centerpartiet och för oss i Alliansen.
            När man blir tillräckligt gammal ska man – om man upplever ensamhet,
            ångest och oro – ha rätten att välja om man vill bo kvar i det
            egna boendet eller om man föredrar ett annat alternativ.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18.)
          </note>
          <note>
            § 14 Finansiell stabilitet och finansmarknadsfrågor
          </note>
          <note>
            Finansutskottets betänkande 2017/18:FiU22
          </note>
          <note>
            Finansiell stabilitet och finansmarknadsfrågor (skr. 2017/18:52)
          </note>
          <note>
            föredrogs.
          </note>
          <note type="speaker">
            Anf. 41 NIKLAS WYKMAN (M):
          </note>
          <note>
            Fru talman! Finansiell stabilitet är en frågeställning som för
            många kan verka svår att genomskåda för att se vad det egentligen
            betyder, men den är grunden för att hela vår ekonomi ska fungera,
            för att hushåll ska kunna konsumera och för att företag ska kunna
            investera – detta för att jobben ska kunna blir fler och för att
            välfärden ska kunna finansieras. I den na mån är finansiell stabilitet
            en mycket central fråga för Sveriges riksdag och för hela landet.
          </note>
          <note>
            Det finns många oroande tecken här, fru talman, på att den finansiella
            stabiliteten eller motståndskraften i det finansiella systemet
            ändå i grunden kan vara hota d – även om bankerna står starka
            – av en mycket dålig politik från den sittande regeringen. Det
            finns underliggande problem i samhället och stora obalanser som
            har byggts upp. Det har varit en fördubbling av tillgångspriser
            på relativt kort tid när det gäller bostäder och aktiemarknaden.
          </note>
          <note>
            Samtidigt har vi sett en räntenivå som pressats ned till onormalt
            eller helt okänt låga nivåer. Ingen vet riktigt vad det betyder
            att ha negativ ränta i en ekonomi. I böcker om nationalekonomi
            brukar man säga att noll är räntegolvet, räntan kan inte bli lägre.
          </note>
          <note>
            Nu har vi en situation med negativa räntor samtidigt som bostadspriser
            skenar och samtidigt som aktievärlden skenar. Vad det i förlängningen
            betyder vet vi inte riktigt. På så sätt spelar man från den samlade
            politiken, kanske inte rysk roulett men åtminstone roulett, med
            stabilitet och trygghet i den svenska ekonomin.
          </note>
          <note>
            Samtidigt är det en hög byggtakt i ekonomin. Det är bra , för
            det behövs bostäder, men samtidigt driver det upp skuldnivån väldigt
            högt. Sveriges hushåll har rekordhöga skulder. För detta får vi
            välförtjänt mycket kritik från internationella bedömare, och det
            är bland annat det som betänkandet handlar om.
          </note>
          <note>
            Vi bygger också upp stor osäkerhet om hur den svenska ekonomin
            långsiktigt ska fungera. Det gör givetvis hushållen mycket känsliga
            för justeringar både i räntor och i andra typer av politikåtgärder.
            Det skapar en exponering och en otrygghet som den här regeringen
            är helt oförmögen eller ovillig att adressera.
          </note>
          <note>
            När man tittar framåt ser man också väldigt oroande tecken. Vi
            vet att vi har en regering som har ett på tok för lågt sparande
            för att den ska kunna möta de obalanser som finns. Konjunkturinstitutet,
            Finanspolitiska rådet, Ekonomistyrningsverket och varenda expertmyndighet
            säger att den här regeringen missköter offentliga finanser. Det
            är alltså ett otillräckligt sparande i ekonomin för att Sverige
            ska vara motståndskraftigt när ekonomin vänder nedåt.
          </note>
          <note>
            Tillsammans med den utveckling som vi har med mycket uppdrivna
            tillgångspriser, med onaturligt låga räntor, med hög skuldsättning,
            en finansminister som enligt samtliga expertmyndigheter gravt
            missköter de offentliga finanserna befinner vi oss helt enkelt
            i ett exponerat läge.
          </note>
          <note>
            Fru ålderspresident! Till detta har vi problem med den kommunala
            ekonomin framöver. Regeringen själv, Konjunkturinstitutet, Sveriges
            Kommuner och L andsting pekar på att intäkterna inte växer i samma
            takt som utgifterna. Även detta är ett problem för den finansiella
            stabiliteten, om vår mest grundläggande välfärdsverksamhet inte
            längre klarar av att finansiera sig på det sätt som det är tänkt.
          </note>
          <note>
            Till detta kommer underliggande stora problem i den reala ekonomin:
            hög arbetslöshet trots hög konjunktur och en stigande jämviktsarbetslöshet.
            Inte en enda reform från regeringen sänker det som kallas jämviktsarbetslöshet,
            det vill säga det som långsiktigt och varaktigt förbättrar förutsättningarna
            för jobb och sysselsättning i Sverige. Också detta är en risk
            för den finansiella stabiliteten, eller åtminstone möjligheten
            att klara av att hantera konsekvenserna av finansiella obalanser
            och finansiell instabilitet.
          </note>
          <note>
            Till detta har vi en arbetsmarknad som fungerar allt sämre med
            allt fler lediga jobb, men också med fler arbetslösa särskilt
            i svaga grupper. Det är en obalans som inte adresseras av regeringens
            politik, men som i stället riskerar att skapa osäkerhet både i
            den reala och i den finansiella ekonomin.
          </note>
          <note>
            Vi har en skola som levererar alltmer ojämnt. Snart 60 procent
            av dem som är utrikes födda, eller som har utrikes födda föräldrar,
            klarar inte godkänt i engelska, svenska eller matematik i skolan.
            Också detta är någonting som till slut behöver hanteras i den
            ekonomiska politiken och som leder fram till obalanser.
          </note>
          <note>
            Utlåningen till svenska företag har ökat med ungefär 60 procent.
            Samtidigt ser man inte någon uppgång i produktivitet eller patentansökningar.
            Man har alltså exponerat väldigt mycket skuldsättning till svenska
            företag som inte har omsatts i fler riktiga tillgångar. Vad betyder
            det för arbetslösheten i en nedgång? Vad betyder det för motståndskraften
            i svensk tillväxt och i svensk export när konjunkturen viker nedåt,
            särskilt i ett läge där regeringen är kritiserad från varenda
            expertmyndighet för att inte ta det ansvar för offentliga finanser
            som det finanspolitiska ramverket f öreskriver – mycket ansvarslöst?
          </note>
          <note>
            Fru ålderspresident! Vi har fler problem som också exponerar
            oss för finansiell instabilitet. Vi har till exempel inte samma
            bidrag till bnp-tillväxten från vår nettoexport som Sverige historiskt
            har haft. John Hassler skrev nyligen en numera mycket omdiskuterad
            debattartikel om produktivitetsutvecklingen. Sammantaget har vi
            allvarliga underliggande och långsiktiga problem i svensk ekonomi,
            som riskerar att leda fram till risker och som gör det mycket
            angeläget att nu ta tag i den finansiella stabiliteten.
          </note>
          <note>
            Vi har en svag regering utan handlingskraft. Om det beror på
            interna konflikter i regeringen eller på att man helt enkelt inte
            vill komma överens för att man bedömer det som valtaktiskt dåligt
            är svårt för en utomstående att avgöra. Men en regering som inte
            genomför en enda strukturreform som på ett enda sätt enligt någon
            enda bedömare gör svensk ekonomi mer motståndskraftig, mer konkurrenskraftig
            och mer stabil är ett problem för stabiliteten inte bara i det
            finansiella systemet utan i hela ekonomin.
          </note>
          <note>
            Fru ålderspresident! Ett ljus i detta är att man har fått mer
            motståndskraftiga banker. Det som kallas kärnprimärkapital har
            i stort sett fördubblats under en tioårsperiod som andel av de
            riskvägda tillgångarna. Svenska banker ligger ungefär 10 procentenheter
            över det europeiska genomsnittet. De stresstester som genomförs
            på svenska banker visar att bankernas del i det finansiella systemet
            efter de reformer som alliansregeringen genomförde är mer motståndskraftiga.
            Finansinspektionen, Riksgälden, Riksbanken – de som bedömer och
            utvärderar detta – visar att det svenska banksystemet efter alliansregeringens
            reformer är mer motståndskraftiga.
          </note>
          <note>
            Men det finns inga åtgärder inom det finansiella systemet som
            inte har några konsekvenser. Det är därför jag vill yrka bifall
            till Moderaternas reservation 1. Den pekar på att en bra politik
            på området måste adressera de negativa konsekvenser som också
            kommer av finansiella regleringar.
          </note>
          <note>
            Riksbanken har kommit med en helt ny rapport. Det är ett längre
            memo som de anställda på Riksbanken skriver. Där kan de lite mer
            på djupet analysera frågeställningar. De har kollat igenom den
            svenska skuldsättningen. Man kan i den se en hel del oroväckande
            tendenser som denna mycket passiva regering över huvud taget inte
            förhåller sig till.
          </note>
          <note>
            I rapporten anges att andelen bolånare i 30–40-årsåldern, då
            man bör etablera sig på bostadsmarknaden, minskar. Vi ser hur
            skuldsättningen bland dem över 65 år ökar. Vad beror detta på?
            Hur hänger detta samman? Med ett senare inträde på bostadsmarknaden
            kommer man givetvis att ha kvar skuldsättning längre upp i åldrarna.
            Men längre upp i åldrarna har man svårare att påverka sin inkomst
            genom egen ansträngning. Därmed kan detta bidra till att man får
            större risk i ekonomin i stället för mindre, eftersom mer av skulderna
            bärs av personer som har svårare att påverka sina inkomster än
            vad någon i fullt arbetsför ålder har.
          </note>
          <note>
            Detta kan också visa på en mycket oroväckande tendens. Föräldrar
            finansierar nu i större utsträckning sina barns boenden. De gör
            det antingen genom att öka sin egen belåning eller genom att gå
            in som garant för barnens skuldsättning.
          </note>
          <note>
            Detta hotar på allvar den idé vi har i Sverige, att det inte
            ska spela någon roll varifrån man kommer. Det är vart man är på
            väg som ska spela roll. I denna utveckling ser vi att det blir
            tvärtom. Föräldrarnas inkomster och deras finansiella position
            tenderar i högre grad att påverka yngre människors förutsättningar
            att etablera sig i yrkeslivet, vuxenlivet och den egna tillvaron.
            Så bör det inte vara i Sverige.
          </note>
          <note>
            Moderaterna och den samlade Alliansen har varit skeptiska till
            att gå vidare med ytterligare fler regleringar. Hur blir det egentligen
            i ett samhälle där vi beskattar arbetsinkomster med 60–65 procents
            skatt medan vi beskattar kapitalinkomster med kanske 20, 22 eller
            25 procents skatt? Sedan gör vi det omöjligt för människor som
            inte är födda med pengar att komma över pengar och kapital. Vi
            riskerar därigenom att på sikt driva fram klyftor och skillnader
            på ett sätt som inte är bra.
          </note>
          <note>
            Detta behöver givetvis adresseras med de reformer som vi föreslår.
            Vi måste värna konkurrensen, vilket vi också tar upp. Jag yrkar
            för tids vinnande dock inte bifall till detta.
          </note>
          <note>
            I detta betänkande finns en text där IMF uttrycker väldigt skarp
            kritik mot Sverige på ett antal punkter. Det gäller särskilt hur
            vår bostadsmarknad fungerar.
          </note>
          <note>
            Fru ålderspresident! Jag skulle vilja säga att regeringens svar
            på detta är näst intill raljant. Man väljer helt enkelt att inte
            ta IMF:s kritik på allvar utan säger att vår bostadsmarknad inte
            har sådana problem. Det gör man trots att nu varenda internationell
            bedömare, till exempel OECD, IMF och EU-kommissionen, pekar på
            att vi har allvarliga problem. Vi har en reformlöshet som leder
            till en hopplöshet som leder till en bostadslöshet.
          </note>
          <note>
            Regeringen vill dock inte kännas vid detta, antingen på grund
            av de mycket svåra interna konflikter som finns i regeringen eller
            på grund av att socialdemokratin, så som många antar, helt sitter
            i händerna på Hyresgästföreningen och är helt handlingsförlamad
            inför de stora utmaningar och problem som finns på svensk bostadsmarknad.
            Man köper hellre de etablerades röster – de som i dag har bostad
            – än att tag i problem. Om man löste dem skulle Sverige bli mer
            produktivt och framgångsrikt i framtiden.
          </note>
          <note>
            Den passivitet som regeringen uppvisar riskerar återigen att
            föra in Sverige i mycket svåra problem och stora utmaningar. Det
            har hänt förut. Jag tänkte avsluta med att varna regeringen för
            att fortsätta vara så passiv och reformlös som den är på detta
            område.
          </note>
          <note>
            Sverige har tidigare lidit mycket av en passiv och reformlös
            socialdemokrati som inte vågar ta tag i de problem som finns med
            utlåning och som finns i det finansiella systemet, kring den finansiella
            motståndskraften och kring finansiella obalanser. Det slutade
            med att en halv miljon människor förlorade jobbet på ett enda
            år i början av 90-talet.
          </note>
          <note>
            En enda gång har socialdemokratin, vågar jag säga, varit rejält
            självkritisk mot att man inte tog tag i problem i det finansiella
            systemet. Jag håller här upp en artikel från Aftonbladet. Där
            står det:
          </note>
          <note>
            ”S tar på sig ansvar för 90-talskrisen. – – – Socialdemokraterna
            gör avbön. I ett dokument som offentliggörs nästa vecka skriver
            finansdepartementet att 90-talets ekonomiska kris var den dåvarande
            s-regeringens fel – inte de borgerligas.
          </note>
          <note>
            Förre finansministern Kjell-Olof Feldt välkomnar rapporten.
          </note>
          <note>
            – Den är efterlängtad även om det hade varit bra om analysen
            kommit tio år tidigare, säger han till Aftonbladets nätupplaga.”
          </note>
          <note>
            Jag uppmanar denna regering att vara handlingskraftig i stället
            för att vara efterklok. Man måste sluta vara helt passiv vad gäller
            reformer på till exempel bostadsområdet, vilket även IMF uppmanar
            till i skrivelsen.
          </note>
          <note>
            (Applåder)
          </note>
          <note type="speaker">
            Anf. 42 DENNIS DIOUKAREV (SD):
          </note>
          <note>
            Fru ålderspresident! I dag debatterar vi finansutskottets betänkande
            Finansiell stabilitet och finansmarknadsfrågor. Jag ska ta upp
            två sverigedemokratiska motioner som på olika sätt berör detta
            område. Jag börjar med motion 547 Flyttavgifter för pensionsförsäkringar
            .
          </note>
          <note>
            Fri konkurrens är en förutsättning för en effektiv marknad. Om
            det finns hinder för eller begränsningar av konkurrensen, vilka
            de än må vara, är risken att marknaden inte fungerar som den ska,
            och kostnaden läggs då på konsumenten i form av högre priser.
            Det är precis vad som har hänt på pensionsförsäkringsmarknaden.
          </note>
          <note>
            Det har rapporterats i medierna att flertalet livförsäkringsföretag
            har valt att chockhöja flyttavgifterna för vissa pensionsförsäkringar
            i syfte att låsa in missnöjda kunder som annars skulle ha flyttat
            sitt pensionskapital till andra, mer förmånliga alternativ. Det
            görs i dag inga begränsningar för hur höga flyttavgifter pensionsbolagen
            kan ta ut, och den möjligheten har man givetvis kapitaliserat
            – på bekostnad av kunderna.
          </note>
          <note>
            Konkurrensverket har i rapporten Flyttavgifter på livförsäkringsmarknaden
            analyserat just det här, och deras slutsatser pekar i samma riktning.
            Verket konstaterar att flyttavgifterna innebär en kostnad för
            den kund som vill byta försäkring och flytta sitt pensionskapital
            till ett konkurrerande företag. Vidare har flyttavgifterna för
            pensionsförsäkringar dessutom höjts av flera livförsäkringsföretag
            de senaste åren i syfte att aktivt motverka att kunder flyttar.
          </note>
          <note>
            För att åtgärda problemen föreslås i rapporten ett antal förändringar
            i försäkringsrörelselagen och försäkringsavtalslagen. Bland annat
            föreslås att flyttavgiften ska täcka de nödvändigaste administrationskostnaderna,
            varken mer eller mindre. Man föreslår också en tidsbegränsning
            för hur länge efter en nyteckning som det ska vara möjligt att
            ta ut flyttavgifter.
          </note>
          <note>
            Problembilden är med andra ord tydlig, och den är unison. Det
            enda som fattas är politisk handling för att komma till rätta
            med denna anomali på försäkringsmarknaden.
          </note>
          <note>
            Vad jag förstår har arbetet med den här frågan initierats, och
            det pågår en beredning på Regeringskansliet som syftar till att
            underlätta möjligheten att flytta pensionssparande. I ett skriftligt
            svar har statsrådet Bolund också utlovat regeländringar på området
            före mandatperiodens slut. Jag väntar därför ivrigt på att riksdagen
            ska få ta del av förslaget inom en snar framtid.
          </note>
          <note>
            Fru ålderspresident! Motion 3671 adresserar bostadsproblematiken
            i glesbygden. I stora delar av glesbygden är det svårt, ibland
            omöjligt, att få låna till sin bostad på den ordinarie bolånemarknaden.
            Det kan vara svårt även om den sökande har fast inkomst, är utan
            betalningsanmärkningar och i övrigt mer än väl skulle klara av
            sina åtaganden mot banken eller bolåneinstitutet.
          </note>
          <note>
            Orsakerna kan naturligtvis variera, men risker för långivaren
            kombinerat med dålig lönsamhet på små bolån nämns ofta. Är det
            dessutom få eller inga lokala bankkontor i området försvårar det
            ytterligare, då ingen riktigt känner till den lokala marknaden
            med normalt relativt få objekt.
          </note>
          <note>
            Svårigheten att få bolån i glesbygd får en rad negativa följder.
            Ett problem är att människor med i övrigt sund ekonomi hänvisas
            till dyra blankolån med orimligt höga lånekostnader som följd.
            Men det får också negativa följder på hela den lokala bostadsmarknaden.
            De objekt som kommer ut till försäljning får färre intresserade
            spekulanter än de annars skulle ha haft, vilket i sig ger ett
            lägre försäljningspris. Lägre försäljningspris sänker värdet på
            omgivande fastigheter, vilket sänker de boendes vilja att investera
            i underhåll, renoveringar och tillbyggnader. Nybyggnationer är
            mycket ovanliga i dessa områden.
          </note>
          <note>
            Sverigedemokraterna ser en lösning på problemet. Staten äger
            ett bolåneinstitut, SBAB, som av regeringen har ålagts ett avkastningskrav
            som ligger i nivå med den övriga marknaden och som i stort sett
            uppträder på samma sätt som de privata konkurrenterna.
          </note>
          <note>
            Syftet med att staten äger ett bolåneinstitut kan ur den aspekten
            ifrågasättas. Regeringen bör i stället genom sin styrning av SBAB
            tillse att SBAB erbjuder privatpersoner bolån i hela Sverige.
            Eventuella merkostnader för administration och högre risk får
            bolåneinstitutet kalkylera med och ta betalt för genom bland annat
            uppläggningsavgifter och räntan.
          </note>
          <note>
            Regeringen bör se över avkastningskravet på SBAB för att stimulera
            en fungerande bostadsmarknad även i glesbygd. Självklart ska SBAB
            i övrigt göra en vanlig kreditvärdering och avstå när personen
            inte anses kreditvärdig.
          </note>
          <note>
            Jag yrkar bi fall till reservationerna 8 och 12.
          </note>
          <note type="speaker">
            Anf. 43 ULLA ANDERSSON (V):
          </note>
          <note>
            Fru ålderspresident! Apropå den första talarens inlägg om IMF
            och bostadsmarknaden i Sverige kanske jag skulle ta och passa
            på att tala om att IMF också vill se ökade investeringsstöd till
            nybyggnation av hyresrätter. Det är dock något som Moderaterna
            starkt har avvisat. Tydligen går det bra att hänvisa till IMF
            emellanåt, men inte andra gånger. Dessutom satt jag själv i det
            där förhandlingsrummet när det gällde bostadsfrågor, och jag kan
            väl säga att viljan att komma överens hos Moderaterna och de andra
            borgerliga partierna inte var särskilt stor. Fick man inte höja
            folks hyror var man inte heller intresserad av att komma överens.
            Det kan vara värt att påminna om det efter Niklas Wykmans inlägg.
          </note>
          <note>
            Fru ålderspresident! Man kan tycka att man ska ha rätten att
            bestämma över sina egna pengar, och det tror jag att de allra
            flesta människor instämmer i. Det märkliga är då att bankerna
            fråntagit oss den möjligheten. I dag har tre av de fyra storbankerna
            tillsammans endast 25 bankkontor i hela landet där man hanterar
            kontanter. Lägg därtill att vi också ligger i bottenligan i EU
            när det gäller tillgången till bankomater. Det är ganska självklart
            att man lätt ser vilka problem det ställer till med i samhället.
          </note>
          <note>
            Visst är det bra att kontanthanteringen minskar. Det leder till
            en lägre rånrisk och till att transporterna av sedlar och mynt
            kan minska. Men det är också så att antalet kortbedrägerier är
            väldigt stort. I alla fall misstänker vi det, men vi vet inte
            riktigt, eftersom bankerna inte tvingas redovisa antalet kortbedrägerier.
          </note>
          <note>
            Vidare får många småföretag problem med den minskade kontanthanteringen.
            Många småföretag ute på landsbygden vittnar om problem med att
            bli av med sin dagskassa. Jag har själv träffat företagare som
            vittnar om att de får ligga på dagskassan i flera dagar eftersom
            det är så dyrt att bli av med den. Men det är också väldigt dyrt
            att få tag i växel. Jag har träffat företagare som har fått åka
            över tio mil för att bli av med dagskassan. Ni kan tänka er själva
            hur det är att jobba hela långa dagen, kanske 12–14 timmar per
            dag, och sedan sätta sig i bilen och dundra iväg fem mil dit och
            fem mil hem igen bara för att bli av med den dagskassa man tjänat
            in.
          </note>
          <note>
            Dessutom vittnar pensionärsorganisationerna, som vi nog är många
            i den här kammaren som har uppvaktats av, om de problem deras
            medlemmar har när de inte kan få använda kontanter. Pensionärsföreningar
            har problem med att bli av med bingokassan när de haft bingo på
            äldreboendet. De måste åka väldigt långt för att sätta in pengarna
            på en bank. Gamla människor sitter på bussen eller i bilen med
            bingokassan eller intäkterna från lotteriet. Jag har träffat idrottsföreningar
            som vittnar om problem när de har stått och sålt bingolotter utanför
            affären. Det är väldigt dyrt att få sätta in sina egna pengar
            på banken eller få tillgång till dem när man väl ska ta ut dem.
          </note>
          <note>
            Men jag har också träffat människor som av integritetsskäl faktiskt
            inte vill använda kort, eftersom de inte vill att deras inköp
            ska registreras och kunna användas för andra ändamål, till exempel
            reklam eller annan form av påverkan. Det är trots allt våra egna
            pengar. När man har satt in sina pengar på banken borde man därmed
            också få bestämma om man själv ska kunna ta ut dem som kontanter.
          </note>
          <note>
            Vänsterpartiet har drivit frågan om tillgången till kontanter
            i många år nu. Jag tror att det är ungefär sju år. Det är väldigt
            många människor som under de här åren har vittnat om problemen
            som den minskade kontanthanteringen har lett till. Vi försökte
            påverka den borgerliga regeringen under deras tid, men det var
            väldigt svårt. Till slut gav man Länsstyrelsen i Dalarna i uppdrag
            att ta fram en årlig rapport där de skulle beskriva vad som hade
            hänt under året med tillgången till kontanthantering ute på landsbygden.
            Man avsatte också lite pengar till Post- och telestyrelsen för
            att kunna stötta lanthandlare. Den här regeringen har ökat den
            potten, efter ­ som Vänsterpartiet drev igenom det i budgetförhandlingarna,
            och det är bra.
          </note>
          <note>
            Men alla vet vi att det inte är någon lösning på problemet. Bankernas
            kontanthantering måste regleras. Det är väl där kärnan ligger.
            Man vågar inte ta striden med bankerna. Men vi i Vänsterpartiet
            tycker att det behövs en lagändring, där man med tvång ålägger
            bankerna att upprätthålla en kontanthantering.
          </note>
          <note>
            Fru ålderspresident! På landsbygden kan kapitalförsörjningen
            vara problematisk, inte minst för mindre företag. Där fyller de
            lokala sparbankerna en väldigt viktig funktion. Deras kunskaper
            om lokalsamhället gör att de kan göra andra ställningstaganden
            än de stora affärsbankerna. Sparbankernas uppdrag är ju att gynna
            det lokalsamhälle de verkar i och inte framför allt att ge utdelning
            till sina ägare, vilket är fallet med de fyra storbankerna. Därför
            borde fler lokala projekt och fler lokala företag ha fått bra
            tillgång till kapital där de lokala sparbankerna finns.
          </note>
          <note>
            Men vi menar också att det är helt orimligt att de lokala bankerna
            ska konkurrera på samma villkor med de stora jättarna. I dag har
            de samma regelbörda som de stora affärsbankerna. Detta borde ses
            över. Vi menar också att de små bankerna borde få bättre möjlighet
            att bredda sin kapitalbas. Därför borde man tillse statliga kreditgarantier
            för till exempel uppstart av nya lokala banker. Vänsterpartiet
            föreslår därför att man ska tillsätta en bankstrukturutredning
            för att stärka bankkonkurrensen och för att på olika sätt öka
            de mindre bankernas närvaro på landsbygden.
          </note>
          <note>
            Statliga SBAB har börjat avveckla sin utlåning i stora delar
            av landet med motiveringen att de hellre vill vara i storstäderna.
            Vi menar att en statlig bank bör kunna ta ansvar för hela landet.
            Annars blir pratet om att vi måste hålla ihop hela landet och
            ge goda förutsättningar för att kunna bo och leva i hela landet
            rätt ihåligt från statens sida.
          </note>
          <note>
            Till sist vill jag ta upp frågan om aggressiv skatteplanering
            och skatteflykt. Vi menar att de banker som återkommande bidrar
            till aggressiva skatteupplägg borde få sina tillstånd indragna.
            Tyvärr verkar vi vara det enda parti som tycker att banker som
            agerar på det här sättet inte borde fortsätta att ha förtroendet
            att få upprätthålla bankverksamhet. Men aggressiv skatteplanering
            är ett brott som begås mot oss alla. Det blir mindre pengar som
            går till barns cancerbehandling, och någons mormors hemtjänst
            blir inskränkt. Det minskar förmågan till utveckling i hela samhället.
            Skatteplanering, skatteflykt och skattesmitning är en brottslighet
            som drabbar oss alla. Därför måste vi från samhällets och statens
            sida agera väldigt kraftfullt när så sker; bankers tillstånd bör
            dras in när de agerar på det sättet. Jag yrkar bifall till reservation
            10.
          </note>
          <note type="speaker">
            Anf. 44 FREDRIK OLOVSSON (S):
          </note>
          <note>
            Fru ålderspresident! Att värna den finansiella stabiliteten är
            en central uppgift för det politiska systemet. Stabila statsfinanser
            och finansiell stabilitet är avgörande för jobb, trygghet och
            välfärd. Därför tar vi socialdemokrater oss an de här arbetsuppgifterna
            i djupaste allvar och med stor kraft.
          </note>
          <note>
            Under den här mandatperioden har vi återigen vänt stora ärvda
            underskott i statsfinanserna till robusta överskott. Vi har gett
            oss i kast med att stärka det finansiella systemet och vidtagit
            åtgärder som kan bidra till en mer balanserad utveckling på bostadsmarknaden.
          </note>
          <note>
            I grund och botten handlar de här frågorna om människors möjligheter
            att långsiktigt och varaktigt lita på att välfärden finns där
            och att det finns ett arbete att gå till. Om det är någonting
            vi vet är det att när det inte är ordning och reda i ekonomin
            och när finansiell stabilitet vänts till sin motsats, instabilitet,
            då är det jobb, välfärd och trygghet för människor som drabbas.
          </note>
          <note>
            Vi vet också att arbetet med att säkra finansiell stabilitet
            inte är över. Men vi har hög beredskap, flera nya verktyg och
            redskap samt rejäla ekonomiska muskler – med en mycket låg statsskuld
            som ett bra exempel – som gör att vi har resurser att göra mer
            när eller om det krävs. Det är att ta ansvar för framtiden.
          </note>
          <note>
            Fru ålderspresident! Som jag varit tydlig med blir konsekvenserna
            vid finansiella kriser ofta mycket allvarliga. I Sverige utgörs
            den kanske främsta sårbarheten i det finansiella systemet av att
            vi har en stor, koncentrerad banksektor som verkar inom ett litet
            valutaområde och har en stor andel marknadsfinansiering. När man
            på det kopplar utvecklingen i hushållens skuldsättning är det
            tydligt att det här är ett område som kräver vår uppmärksamhet.
          </note>
          <note>
            Vi har under en mycket lång tid sett bostadspriser och hushållens
            skuldsättning stiga i en hög takt, en utveckling som innebär att
            makroekonomiska risker kan byggas upp och att det finns risker
            för att det på sikt blir skadligt för Sverige. När år lagts till
            år utan att utvecklingen mattats har kravet på att hantera situationen
            blivit mer uppenbart. Insatser för ett ökat bostadsbyggande och
            högre krav på bankerna är två viktiga strukturella insatser, men
            vi har också sett ett tydligt behov av att stå upp för en robust
            amorteringskultur.
          </note>
          <note>
            För snart två år sedan införde Finansinspektionen därför det
            första amorteringskravet, och nu i mars förstärktes det ytterligare.
            Den grundläggande principen om att skulder ska betalas tillbaka
            bör upprätthållas av det regelverk som den finansiella sektorn
            lyder under. Likaledes är det rimligt att myndigheterna har möjligheter
            att ställa krav på att lån med en hög skuldsättningsgrad ska betalas
            tillbaka snabbare än lån med en låg skuldsättningsgrad. De åtgärder
            som vidtagits har brett stöd, som framgår i betänkandet, av exempelvis
            Riksbanken och IMF.
          </note>
          <note>
            Fru ålderspresident! Under den här mandatperioden har det även
            uppmärksammats hur det finansiella systemet utnyttjats för att
            runda de lagar och regler som gäller i Sverige. Det handlar om
            pengar som tvättats för att dölja kriminell verksamhet eller finansiering
            av terrorism. Det handlar också om att pengar skyfflats runt mellan
            företag och i koncerner för att inte beskattas. Så får det inte
            vara, och så ska det inte gå till. Kriminell verksamhet och terrorism
            ska bekämpas. Inkomster som är intjänade i Sverige ska beskattas
            i Sverige. Det är grundläggande för att vårt land ska hålla ihop.
          </note>
          <note>
            Regeringen har vidtagit åtgärder för att motverka ett sådant
            utnyttjande av det finansiella systemet. Vi har lagt fram en ny
            lag för att förhindra finansiering av terrorism. Vi har stärkt
            regelverken för att komma åt penningtvätt, och vi har ett omfattande
            program och arbete på plats för att förhindra skatteflykt. Tillsammans
            med andra länder både inom EU och i OECD fortsätter arbetet med
            att stärka välfärdens skattebaser och förhindra läckage, fusk
            och kriminalitet.
          </note>
          <note>
            Fru ålderspresident! Vi vet att det inte räcker att vädja till
            människors skattemoral. Det måste också finnas rejäla verktyg
            och regelverk på plats.
          </note>
          <note>
            Ett väl fungerande finansiellt system är förstås inte bara viktigt
            på någon sorts samhällsnivå. Nästan alla medborgare och småföretagare
            är dessutom konsumenter av finansiella tjänster och därmed också
            i sin vardag beroende av att det fungerar väl ur ett konsumentperspektiv.
          </note>
          <note>
            Men marknaden för finansiella tjänster och rådgivning präglas
            av informationsasymmetri. En part nämligen banken, försäkringsbolaget,
            en försäljare eller förmedlare vet vanligtvis mycket mer om tjänsten
            än den som ska köpa den och kan ha helt andra motiv än konsumentnytta
            för ögonen. För att förhindra de negativa effekterna som det kan
            medföra har regeringen prioriterat arbetet med att stärka konsumenternas
            ställning på marknaden. Bland annat har regler för investeringsrådgivning
            och information skärpts.
          </note>
          <note>
            Att konsumentskyddet är centralt för att värna konkurrensen och
            den finansiella stabiliteten är uppenbart. De initiativ som tagits
            från regeringen men också myndigheterna och Europeiska unionen
            har varit mycket välkomna.
          </note>
          <note>
            Fru ålderspresident! Frågan om kontanter har nämnts tidigare
            i debatten. Under de gångna åren har vi sett hur digitaliseringen
            farit fram allt snabbare inte minst när det handlar om betaltjänster.
            Bank- och finanssektorn har på många sätt tagit täten i det digitala
            loppet, men de lämnar också många människor bakom sig.
          </note>
          <note>
            Av de inkomna motionerna att döma är vi många i den här församlingen,
            i Sveriges riksdag, som oroar oss över att allt fler får svårt
            att sköta sin privatekonomi när de analoga alternativen, som de
            nästan beskrivs i dag, sedlar och mynt, försvinner på olika sätt.
          </note>
          <note>
            Regeringen har säkerställt att frågan om kontanthanteringen inte
            hamnar mellan stolarna genom Riksbankskommittén, där flera av
            ledamöterna i finansutskottet bidrar med arbete. Vi har i uppdrag
            att utreda frågan. Arbetet i kommittén pågår nu. Jag är övertygad
            om att vi ska kunna hitta bra lösningar som gör att kontanterna
            finns kvar och är tillgängliga även framöver.
          </note>
          <note>
            Avslutningsvis vill jag säga att under den gångna mandatperioden
            har den socialdemokratiskt ledda regeringen tagit tag i centrala
            frågor för den finansiella stabiliteten. Vid sidan om att vända
            stora underskott i statsfinanserna till rejäla överskott och en
            mycket låg statsskuld har vi vidtagit åtgärder när det gäller
            makrostabilitetsområdet och hushållens skuldsättning och inte
            minst bostadsbyggandet. Vi har fler och bättre verktyg för att
            förhindra att det finansiella systemet utnyttjas av kriminella
            och terrorister. Konsumentskyddet på marknaden för finansiella
            tjänster har stärkts. Utredningar har tillsatts för att ta ett
            helhetsgrepp om många stora och viktiga frågor som exempelvis
            EU:s bankunion och den nyss nämnda kontantfrågan.
          </note>
          <note>
            Jag yrkar därför bifall till utskottets förslag i betänkandet
            och avslag på samtliga reservationer.
          </note>
          <note>
            (Applåder)
          </note>
          <note type="speaker">
            Anf. 45 NIKLAS WYKMAN (M) replik:
          </note>
          <note>
            Fru ålderspresident! Det är givetvis väldigt bra att Fredrik
            Olovsson och hela socialdemokratin på ett tydligt och konsekvent
            sätt har tagit på sig skulden för 90-talskrisen: hur den uppkom,
            hur den drabbade Sverige och hur den politik man bedrev på 70-
            och 80-talet ledde fram till att en halv miljon människor förlorade
            jobbet. Att socialdemokratin så tydligt och noggrant har redovisat
            exakt hur man bär skulden för detta är givetvis viktigt för att
            man inte ska återfalla i samma typ av problem igen. För det förtjänar
            givetvis Fredrik Olovsson och hela socialdemokratin beröm. Misstag
            kan begås, och de ska inte upprepas.
          </note>
          <note>
            Fru ålderspresident! Det är just på temat att upprepa misstag
            som jag, många med mig och svenska samhället är oroade. Vi ser
            nu att vi har en högkonjunktur. Trots högkonjunktur har vi hög
            arbetslöshet, och trots högkonjunktur har vi låg motståndskraft
            i svensk ekonomi. Regeringen sparar ungefär bara en tredjedel
            av det som i stort sett samtliga expertmyndigheter bedömer vore
            i linje med att följa det finanspolitiska ramverket. Det är en
            grav misskötsel av svenska offentliga finanser i detta läge.
          </note>
          <note>
            Detta för mig till min fråga till dig, Fredrik Olovsson. Hur
            ser du egentligen på regeringens väldigt raljanta svar till IMF
            när den lyfter det som kanske är svensk ekonomis främsta problem,
            nämligen bostadsmarknaden? Där beskriver IMF mycket ingående och
            noggrant de problem som finns och hur det leder till ökade risker,
            ökad instabilitet och ökade obalanser i ekonomin. IMF pekar tydligt
            på att hyresmarknaden inte fungerar.
          </note>
          <note>
            Jag kan tänka mig att Fredrik Olovsson som finansutskottets ordförande
            kan ha en något oberoende roll gentemot regeringen och kanske
            kan ge en bild av varför regeringen är så passiv gentemot denna
            mycket allvarliga kritik.
          </note>
          <note type="speaker">
            Anf. 46 FREDRIK OLOVSSON (S) replik:
          </note>
          <note>
            Fru ålderspresident! Den beskrivning som Niklas Wykman gjorde
            i talarstolen förut och nu är oerhört raljant. Den ska ställas
            mot bakgrund av att Socialdemokraterna i regeringsställning vid
            inte mindre än tre tillfällen fått reda upp svåra ekonomiska problem
            efter Niklas Wykman och hans partikamrater.
          </note>
          <note>
            Nu senast var Wykman själv anställd i Finansdepartementet när
            man lämnade över underskott på i storleksordningen 60 miljarder
            kronor som vi nu har vänt till överskott i ungefär samma härad.
            Vi har minskat statsskulden med 10 procentenheter. Vi är tillbaka
            till den nivå som statsskulden hade i förhållande till bnp som
            rådde innan svenska folket började experimentera med moderata
            och borgerliga regeringar. Det är ett mycket gott betyg till oss
            och ett ganska dåligt till Niklas Wykman.
          </note>
          <note>
            Vi har dessutom under den här tiden pressat tillbaka arbetslösheten,
            investerat i välfärden, fått fart på bostadsbyggandet och klarat
            av den svåraste migrationskris som världen har skådat på decennier.
            Den har i stor utsträckning gällt det svenska samhället, som har
            fått ta hand om den. Det har vi gjort med denna styrka.
          </note>
          <note>
            Det här beskriver Niklas Wykman, som lämnade över hög arbetslöshet
            och stora underskott i statsfinanserna, som något som skulle vara
            problematiskt för den regering som jag för det mesta röstar som.
          </note>
          <note>
            När det handlar om bostadsmarknaden kan man konstatera att det
            stora problemet har varit ett lågt byggande. Under de år då vi
            hade en borgerlig regering var byggandet mycket lägre än vad det
            hade behövt vara i förhållande till den befolkningsökning som
            vi samtidigt hade. Nu har vi vänt på detta; vi har ett kraftfullt
            byggande. Vi stimulerar dessutom byggandet på det vis att det
            riktar sig till de grupper som behöver bostäder mest. Just den
            delen av politiken vill Niklas Wykman ta bort. Det är högst märkligt.
          </note>
          <note type="speaker">
            Anf. 47 NIKLAS WYKMAN (M) replik:
          </note>
          <note>
            Fru ålderspresident! Jag vill bara återigen berömma Fredrik Olovsson
            och hela socialdemokratin för att man på ett sådant tydligt sätt
            har tagit på sig hela ansvaret för 90-talskrisen och för den halva
            miljon jobb som gick förlorade på grund av misskötseln av politiken.
            Fredrik Olovsson och Socialdemokraterna har tagit detta så mycket
            till sitt hjärta att man har skrivit en hel rapport om det på
            Finansdepartementet. Man har offentliggjort rapporten, och man
            är i den mycket tydlig med den stora skada man orsakade Sverige.
          </note>
          <note>
            Fru ålderspresident! Det är dock nu, när lite tid har gått, oklart
            hur socialdemokratin förhåller sig till de lärdomar man drog när
            man tog på sig hela skulden för 90-talskrisen. Vi har ju nu högkonjunktur,
            och vi har ändå hög arbetslöshet. Vi har enligt samtliga bedömare
            inte en enda reform som sänker jämviktsarbetslösheten och höjer
            produktiviteten.
          </note>
          <note>
            Jag noterar, Fredrik Olovsson, att svar på frågan om varför regeringen
            på inget sätt bemöter IMF:s kritik på bostadsområdet uteblir.
            Inte några reformer kommer från regeringen som kan antas förbättra
            den varaktiga bostadsförsörjningen och stabiliteten på bostadsmarknaden.
            Regeringen vill inte svara på detta eftersom de inte vill göra
            någonting åt problemet, kan många tro. Fredrik Olovsson undanröjer
            inget tvivel på detta område.
          </note>
          <note>
            En annan fråga, som Fredrik Olovsson kanske kan tänka sig att
            åtminstone försöka svara på, gäller orättvisor. Nu stänger vi,
            som till exempel Riksbanken visar, genom kreditrestriktioner ute
            stora grupper från att kunna etablera sig på bostadsmarknaden.
            Detta sker samtidigt som man höjer skatten på att arbeta till
            uppemot ungefär 63 procent. Det gör att de som är födda med pengar
            nu får väldiga privilegier jämfört med dem som är tvungna att
            arbeta sig till det. Det skulle många kunna säga är orättfärdigt
            eller åtminstone problematiskt i ett sammanhållningsperspektiv.
          </note>
          <note>
            Hur ser Fredrik Olovsson generellt på att ni nu tenderar att
            övergå till en politik där det verkar spela större roll varifrån
            man kommer än vart man är på väg och där skuldsättningen skjuts
            upp högre i åldrarna?
          </note>
          <note type="speaker">
            Anf. 48 FREDRIK OLOVSSON (S) replik:
          </note>
          <note>
            Fru ålderspresident! Det bästa sättet för människor att etablera
            sig på arbetsmarknaden är att de får ett arbete. Att just unga
            människor i större utsträckning än tidigare har ett arbete att
            gå till i dag är den första förutsättningen.
          </note>
          <note>
            Den andra förutsättningen är att det finns bostäder. Och för
            att det ska finnas tillräckligt med bostäder måste det byggas
            bostäder. Den politik som Niklas Wykman står för innebär att man
            ska dra ned på, och till och med ta bort, investeringsstöden för
            just bostäder. Då blir det färre bostäder, framför allt färre
            hyresrätter, för just de grupper som skulle behöva det bäst, nämligen
            de som just kliver in på arbetsmarknaden.
          </note>
          <note>
            När man dessutom har sålt ut stora delar av allmännyttan, kanske
            framför allt i den här regionen, där bostadsbristen också är som
            svårast, ökar problemet ytterligare. Det är bra om Niklas Wykman
            i en framtida debatt kan ta på sig ansvaret för att bostadspolitiken
            ser ut på det sättet och att bostadsbristen är på det viset.
          </note>
          <note>
            Niklas Wykman påstår att det inte finns några insatser som minskar
            jämviktsarbetslösheten. Det är inte sant. I den budget som gäller
            för i år finns ett antal åtgärder som just trycker tillbaka jämviktsarbetslösheten.
            Det handlar om extratjänster, om Kunskapslyftet och om andra subven
            ­ tionerade anställningar som riktar sig till just de grupper
            som har svårast att komma i på arbetsmarknaden men som nu kommer
            in. Det har sådana effekter. Niklas Wykman vet om det, men han
            väljer att beskriva det på ett helt annat sätt.
          </note>
          <note>
            För mig är det verkligen viktigt att klyftorna i samhället minskar.
            Jag ser stora klyftor som ett problem. Jag ser också att de har
            ökat under lång tid. En av de viktigaste orsakerna är att människor
            inte har haft något jobb. Det gör vi naturligtvis allt för att
            människor ska få i större utsträckning, och arbetslösheten sjunker
            och sysselsättningen ökar. En annan viktig åtgärd är förstås att
            redan från början se till att investera i skolan. Därför väljer
            vi stora investeringar i svensk utbildning och skola före sänkta
            skatter för dem som redan har det bäst.
          </note>
          <note type="speaker">
            Anf. 49 PETER PERSSON (S):
          </note>
          <note>
            Fru ålderspresident! I förra veckan höll Nordea bolagsstämma,
            och en slaktare från Dalarna uppträdde i talarstolen. Jag skulle
            inte ha använt samma ordval som han gjorde, men inriktningen –
            en stark kritik mot bankernas bristande samhällsansvar – håller
            jag med om.
          </note>
          <note>
            Fru ålderspresident! Det ligger en djup symbolik i att det var
            en slaktare som uttalade kritik när man ser slakten på bankkontor,
            uttagsautomater och kontantmöjligheter. Bara de senaste fyra åren
            har 400 kontantautomater stängt. I dag har vi bara 1 600 kvar
            i hela landet. Privatiseringen av krediterna, överlåtandet till
            marknaden från 2004, de fyra storbankerna och Danske Bank har
            inte lett till någon lycka.
          </note>
          <note>
            Jag har tillsammans med Erik Ezelius motionerat om att bankerna
            måste ta ett ansvar. Vi är flera som har motionerat med samma
            inriktning, och bakgrunden är att vi träffar på många föreningar,
            idrottsföreningar och pensionärsföreningar, som inte kan sätta
            in pengar från sina lotterier eller kaffekassor. Vi vet att glesbygden
            får problem med att kunna hantera ekonomin. Vi hör också från
            många äldre som känner en otrygghet inte bara inför nätet – detta
            nya som man kanske inte kommer att vänja sig vid – utan också
            inför att hantera ett kontantkort.
          </note>
          <note>
            Nu senast har Försvarsberedningen på ett omfattande sätt gjort
            en analys av kontanthanteringen och talar om den fara som kan
            uppstå för det finansiella systemet om vi inte har kontanter.
            Vi råds att ha ljus, ficklampa och ett mindre matförråd hemma.
            Men vad händer om elen slås ut och du inte förfogar över kontanter
            för att kunna köpa mjölk, bröd och vad man nu behöver?
          </note>
          <note>
            Jag utgår från att man utifrån Riksbanksutredningen och Fredrik
            Olovssons tydliga deklaration kommer att ta sig an denna frågeställning
            på ett gynnsamt sätt. Vi ser att marknaden på det här området,
            liksom på andra, inte är kapabel att ta samhällsansvar utan bara
            räknar vinster. I dag ser vi i Svenska Dagbladet att en stor majoritet,
            68 procent, vill att kontanthanteringen ska fungera.
          </note>
          <note>
            Jag kommer när jag kör till Skåne nästa gång att stanna på kondiset
            i Bjärnum, som har den vackra skylten ”Tar ej kort”. Och jag ska
            njuta av den bullen, fru ålderspresident.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18.)
          </note>
          <note>
            § 15 Familjerätt
          </note>
          <note>
            Civilutskottets betänkande 2017/18:CU8
          </note>
          <note>
            Familjerätt
          </note>
          <note>
            föredrogs.
          </note>
          <note type="speaker">
            Anf. 50 CAROLINE SZYBER (KD):
          </note>
          <note>
            Fru ålderspresident! Morden på Fadime och Pela innebar ett uppvaknande
            inför ett förtryck som då var någonting som vi i Sverige hade
            liten eller ingen kunskap om alls. Det hedersrelaterade våldet,
            där kvinnor som inte underordnar sig vissa bestämmelser bestraffas,
            är en av de mest extrema former av kvinnoförtryck som finns.
          </note>
          <note>
            På senare år har det hedersrelaterade våldet uppmärksammats i
            medierna och i den dagliga debatten, men vi får inte blunda för
            att kvinnor i Sverige i dag utsätts för detta avskyvärda övergrepp.
          </note>
          <note>
            Jag ska berätta lite grann om vad som inkluderas i hedersvåldsbegreppet.
            Tre områden brukar uppmärksammas: arrangerade äktenskap, könsstympning
            och våld och trakasserier.
          </note>
          <note>
            Vad avser arrangerade äktenskap kan det i vissa fall handla om
            att underåriga flickor gifts bort utan varken samtycke eller möjlighet
            att förhindra äktenskap.
          </note>
          <note>
            Det finns inget förmildrande och definitivt inget hedervärt i
            hedersrelaterat våld. Det är ett förtryck som diskuteras även
            i andra länder.
          </note>
          <note>
            Vi kristdemokrater har länge velat kriminalisera barn- och tvångsäktenskap.
            Jag vill också lyfta vikten av en ökad kunskap. När nu sommarlovet
            närmar sig om några månader har många skolor inte tillräckliga
            kunskaper eller resurser. Det är någonting som vi politiker måste
            ta på allvar. Skolorna har en nyckelroll i att förhindra detta
            våld. Fortfarande finns det såväl socialtjänstkontor som skolor
            som ser det här som ett familjeproblem som man bäst löser genom
            att samla familjen och diskutera det. Då har man definitivt inte
            förstått problematiken.
          </note>
          <note>
            Någonting som jag gärna vill lyfta upp här i dag som vi tyvärr
            också ser är att det saknas kunskap hos många myndigheter. Jag
            kan bara hoppas att den utredning som nu pågår kommer att ligga
            till grund för såväl ny lagstiftning för bättre samordning mellan
            myndigheter, vilken många gånger är bristfällig, som att vi framgent
            sätter de här unga kvinnorna i centrum och ger dem det stöd som
            de behöver.
          </note>
          <note>
            Det bör ändå efter denna inledning sägas att vi har varit naiva
            i Sverige. Det inkluderar även politiken gällande hedersproblematiken.
            Än i dag duckar vissa politiker eller stoppar huvudet i sanden
            när det gäller de här frågorna. Vi ska göra precis tvärtom.
          </note>
          <note>
            Därför är jag i dag väldigt glad över att vi har två tydliga
            tillkännagivanden från riksdagen. Jag tänker läsa upp dem så att
            det blir tydligt vilka medskick vi här från Sveriges riksdag gör
            till vår regering.
          </note>
          <note>
            Regeringen bör återkomma till riksdagen med ett lagförslag som
            innebär att ett äktenskap som har ingåtts enligt utländsk lag
            aldrig ska erkännas i Sverige om någon av parterna var under 18
            år när någon av dem kom till Sverige.
          </note>
          <note>
            Det andra tillkännagivandet är att regeringen snarast möjligt
            bör utreda en översyn av lagstiftningen i syfte att säkerställa
            att utländska polygama äktenskap inte erkänns i Sverige.
          </note>
          <note>
            Holland har gått före. De har visat att det går att markera mot
            barnäktenskap, och jag hoppas att även Sveriges riksdag gör det
            framöver.
          </note>
          <note>
            (Applåder)
          </note>
          <note type="speaker">
            Anf. 51 HILLEVI LARSSON (S):
          </note>
          <note>
            Fru ålderspresident! Jag vill börja med att yrka bifall till
            reservationerna 1 och 4. I övrigt stöder vi förslaget i betänkandet.
          </note>
          <note>
            När det gäller barnäktenskap är det såklart otroligt viktigt
            att motverka den företeelsen. Barn ska få vara barn och inte utsättas
            för äktenskap som är någonting för vuxna.
          </note>
          <note>
            Det som gör att vi ändå har en reservation här är att det har
            kommit ett delbetänkande i utredningen som handlar just om barnäktenskap.
            Förslaget är att man kraftigt ska begränsa, ytterligare, möjligheten
            till barnäktenskap. Det enda som man flaggar för skulle kunna
            vara en liten ventil är våra internationella åtaganden, till exempel
            EU-medborgares rätt till fri rörlighet. Det kan ju vara olika
            äktenskapsregler i olika EU-länder.
          </note>
          <note>
            Men detta är alltså ett utredningsförslag. Regeringen har inte
            tagit ställning, utan vi får se vad remissinstanserna säger. Remisstiden
            gick ut den 8 mars, och regeringen får noga överväga förslag från
            utredningen men också remissinstansernas synpunkter. Sedan återkommer
            vi. Vi vill inte föregripa det här arbetet, men vi vill se väldigt
            tydligt att vi så långt som det absolut är möjligt begränsar möjligheten
            till barnäktenskap, för vi är emot den företeelsen.
          </note>
          <note>
            Nästa reservation som vi har gäller polygama äktenskap, också
            kallat månggifte. Även här vill vi tydliggöra att vi är emot månggifte.
            Grunden ska vara att äktenskap är mellan två personer. Man kan
            se att där månggifte tillämpas innebär det ofta problem ur jämställdhetssynpunkt.
            Det har hittills förekommit när det gäller män som är gifta med
            flera kvinnor, och det har blivit ett problem för kvinnorna som
            har haft en svagare ställning i de samhällena.
          </note>
          <note>
            När det gäller denna fråga har vi börjat med att fråga Skatteverket
            vad bakgrunden är till att ungefär 300 personer är registrerade
            som månggifta i Sverige. Det har visat sig att man nog kan räkna
            bort en del av de här fallen som misstag. Det har handlat om kvinnor
            som har varit registrerade som gifta med flera män, och det finns
            inget land i världen, vad jag vet, som tillåter detta. Man tror
            att det handlar om att mannen har dött och att detta inte har
            registrerats eller att kvinnan har skilt sig från mannen och att
            detta inte heller har erkänts eller registrerats. När kvinnan
            sedan har gift om sig ser det på papperet ut som att hon har flera
            män.
          </note>
          <note>
            Det finns också män som är registrerade som att de har flera
            fruar. Det finns bevisligen fall där det verkligen är så att mannen
            är gift med flera kvinnor. Det är ett problem, för det strider
            mot grunden i vårt svenska samhälle.
          </note>
          <note>
            Vi vill återkomma närmare när det gäller en utredning om det
            här. På samma sätt som vi har tillsatt en utredning om att stoppa
            barnäktenskap behöver också den här frågan utredas för att vi
            verkligen ska nå målet och göra det på rätt sätt.
          </note>
          <note>
            Heléne Fritzon som är ansvarig minister har varit väldigt tydlig
            med att hon är emot polygama äktenskap, inte minst ur jämställdhetssynpunkt,
            och att regeringen kommer att tillsätta en utredning. Regeringen
            får återkomma när det gäller de närmare formerna och tidpunkten
            för den här utredningen, men det är en prioriterad fråga för regeringen.
          </note>
          <note>
            Med anledning av det här arbetet som pågår tycker vi inte att
            det behövs ett tillkännagivande, utan regeringen är redan på spåret
            i den här frågan.
          </note>
          <note>
            När det gäller övriga frågor pågår det en hel del arbete. Jag
            kan nämna några saker.
          </note>
          <note>
            När det gäller tvångsäktenskap, som det finns både reservationer
            och motioner om här, utreds det. Utredningen ska vara färdig senast
            den 1 september 2018. Det är samma där, att vi inte vill ha tvångsäktenskap
            oavsett om det sker med anknytning till Sverige eller har ingåtts
            i något annat land. Men vi får vänta och se vad utredningen kommer
            fram till. Vi vill inte föregripa det arbetet.
          </note>
          <note>
            När det gäller faderskap för ogifta – det är ju många sambopar
            som får barn – är det ett problem att pappan registreras först
            efter barnets födelse. Det har till och med funnits exempel där
            mamman hamnat i koma och barnet stått utan sin pappa och helt
            utan föräldrakontakt. Det här är alltså ett stort problem för
            barnet.
          </note>
          <note>
            I dag finns det en liten säkerhetsventil om mamman begär det:
            att via Socialnämnden starta en utredning före barnets födelse.
            Men det borde ju inte vara ett undantag att detta sker, utan det
            borde vara huvudregel.
          </note>
          <note>
            En särskild utredare jobbar med detta utifrån ett tillkännagivande
            från riksdagen att vi ska ha den ordningen, och vi vill inte föregripa
            det arbetet. Utredningen ska vara färdig senast den 31 augusti
            2018.
          </note>
          <note>
            När det gäller föräldraskap vid assisterad befruktning har det
            nu kommit en lagrådsremiss som föreslår att det ska bli lättare
            för alla föräldrar i både samkönade och olikkönade par att erkännas
            som föräldrar till barn som fötts efter insemination på sjukhus
            i andra länder.
          </note>
          <note>
            När det gäller överförmyndare, gode män och förvaltare jobbar
            reger ­ ingen intensivt med detta och återkommer med förslag.
          </note>
          <note>
            Även när det gäller registrering av testamenten ska regeringen
            återkomma.
          </note>
          <note>
            När det gäller elektroniska dokument i familjerättsliga sammanhang
            har vi en särskild utredare som jobbar med detta. Också den utredningen
            ska vara färdig senast den 31 augusti 2018.
          </note>
          <note>
            Mot bakgrund av det arbete som pågår nöjer jag mig med att yrka
            bifall till de två reservationerna som jag nämnde i början.
          </note>
          <note>
            (Applåder)
          </note>
          <note type="speaker">
            Anf. 52 CAROLINE SZYBER (KD) replik:
          </note>
          <note>
            Fru ålderspresident! För några år sedan var jag på Fotografiska
            museet, som visade utställningen Too Young to Wed. Jag kommer
            fortfarande ihåg den, för den var otroligt stark. Man blev berörd.
          </note>
          <note>
            Jag blir verkligen bedrövad av hur det ser ut. Då menar jag inte
            bara i Sverige, där det kanske handlar om flickor i gymnasieåldern.
            Här handlar det om barn långt ned mot tioårsåldern. Det är verkligen
            avskyvärt, och jag skulle verkligen vilja att Sverige var ett
            föregångsland. Vi måste på olika sätt markera mot det här.
          </note>
          <note>
            Jag vill lyfta fram Nederländerna, som jag tycker att utredningen
            tyvärr inte lyfter fram tillräckligt. Det är också ett EU-land,
            och där har de varit otroligt tydliga med att detta inte alls
            behöver begränsa EU-medborgarnas rätt till fri rörlighet. Här
            är det något helt annat vi pratar om, och då tycker jag inte att
            vi ska ha någon ventil alls.
          </note>
          <note>
            Jag vill ta upp frågan med Hillevi Larsson. Hon var tydligare
            än reger ­ ingen har varit här tidigare, vilket är positivt. Det
            känns som om det går framåt. Men jag skulle ändå vilja lyfta fram
            det mycket stora arbete som har gjorts med barnkonventionen och
            att den ska bli svensk lag. Varför inte ta barnperspektivet på
            allvar redan nu? Varför inte ta chansen att mar ­ kera här?
          </note>
          <note type="speaker">
            Anf. 53 HILLEVI LARSSON (S) replik:
          </note>
          <note>
            Fru ålderspresident! Det är glädjande att barnkonventionen äntligen
            blir lag. Det behövs för att tydliggöra barnperspektivet. Annars
            finns det risk att det kommer i skymundan på många områden.
          </note>
          <note>
            När det gäller barnäktenskap skulle ingen bli gladare än jag
            om vi sa att vi förbjuder det rakt av – det ska inte finnas ett
            enda fall av barnäktenskap.
          </note>
          <note>
            Samtidigt måste man visa respekt mot den utredning som har tillsatts
            och låta regeringen titta på förslagen. Det gäller utredningens
            förslag men också remissinstansernas förslag, och det är mycket
            möjligt att remissinstanserna har negativa synpunkter på utredningen
            eller kanske alternativa lösningar på de problem som kan uppstå.
          </note>
          <note>
            Oavsett hur behjärtansvärd frågan är känns det som att om man
            tillsätter en utredning bör man också ta frågan på allvar och
            inte föregripa utredningens förslag. Regeringen får så snabbt
            som möjligt återkomma i denna fråga. Den är prioriterad för regeringen,
            så jag är övertygad om att man kommer att återkomma.
          </note>
          <note>
            Genom åren har vi många gånger upplevt att det har tagits ett
            stort steg framåt men sedan upptäckt att det fortfarande finns
            en alltför stor ventil kvar. Jag minns när utländska medborgare
            kunde ta hit någon från ett annat land att gifta sig med, någon
            så ung som ned mot 15 år. Det ansågs naturligt då. Jag reagerade
            starkt mot det. Vi fick tack och lov bort denna avart.
          </note>
          <note>
            Jag upplever ändå att vi tar stora kliv åt rätt håll. Det är
            jag övertygad om att vi kommer att göra den här gången också.
          </note>
          <note type="speaker">
            Anf. 54 CAROLINE SZYBER (KD) replik:
          </note>
          <note>
            Fru ålderspresident! Jag kan bara hoppas att det tydliga tillkännagivande
            som nu finns från civilutskottet tas med i det kommande beredningsarbetet
            hos regeringen och att man verkligen är lyhörd för detta. Det
            har redan kommit ett delbetänkande, där utredningen inte föreslår
            det vi vill. Jag tror som sagt att man även från politiskt håll
            måste vara mycket tydligare med de ståndpunkter man har.
          </note>
          <note>
            Ska vi tala om tydlighet vill jag säga att när det gällde de
            polygama äktenskapen kallade vi ministern till utskottet. Vi kallade
            också ett antal myndigheter, och jag har sällan hört myndighetspersoner
            vara så tydliga som de var i den föredragningen. De säger själva
            att de inte har de redskap de behöver. De säger att dagens lagstiftning
            är bristfällig.
          </note>
          <note>
            Skatteverket, den myndighet som har hand om det här, är en ren
            registreringsmyndighet. Man har fått många frågor om hur man gör
            det här, men man registrerar bara någon annans beslut. Därför
            tror jag att det är viktigt att den här utredningen tillsätts
            snarast. För mig som lagstiftare är det naturligt.
          </note>
          <note>
            Det är ingen enkel frågeställning. Jag är själv jurist och har
            tittat ganska mycket på den internationella rätten. Det är ingen
            enkel frågeställning. Därför tror jag att det viktigaste är att
            man tillsätter en utredning som får titta på frågan och inte bereder
            just nu, innan man ens har en utredning att bereda.
          </note>
          <note>
            Jag hoppas verkligen att även det tillkännagivandet tas på största
            allvar och att regeringen återkommer snarast med det här. Som
            jag sa tidigare är det en viktig markering, och jag skulle önska
            att regeringen kunde vara tydligare med att man delar den synen.
          </note>
          <note type="speaker">
            Anf. 55 HILLEVI LARSSON (S) replik:
          </note>
          <note>
            Fru ålderspresident! Vi har ju en feministisk regering, och vi
            kan se att både barnäktenskap och polygama äktenskap slår särskilt
            hårt mot flickor. Det förekommer såklart även pojkar, alltså barn,
            som är gifta. Det förekommer inte att pojkar är gifta med flera
            kvinnor, men barnäktenskap förekommer bland pojkar. Vi kan dock
            se att det är vanligare bland flickor. Det är vanligare att pojken
            är äldre eller vuxen och att flickan är yngre.
          </note>
          <note>
            Dessutom löper ju flickan risk att bli gravid väldigt tidigt.
            Pojken riskerar att bli pappa, men det blir en ännu större process
            för en ung flicka som ska föda barn. Det går ut över hennes självständighet,
            hennes skolgång, hennes möjlighet att yrkesarbeta och hennes möjlighet
            att vara barn.
          </note>
          <note>
            Det är alltså ett stort problem, men även om vi inte kan reglera
            hur andra länder gör – alltså när det gäller dem som redan är
            gifta när de kommer hit – kan vi se till att på svensk mark ska
            svensk lag råda. Vi ska se barnperspektivet men också jämställdhetsperspektivet,
            och det gäller både barnäktenskap och månggiften.
          </note>
          <note>
            När det gäller barnäktenskap förutsätter jag att regeringen snabbt
            återkommer i den frågan. Vi kommer också att ligga på. Jag uppfattar
            att frågan är prioriterad för Heléne Fritzon.
          </note>
          <note>
            När det gäller polygama äktenskap tror jag att det bara är en
            tidsfråga innan vi får höra om utredningen som ska tillsättas,
            om tidpunkten och formerna för den. Även den frågan är otroligt
            prioriterad. Det finns dess ­ utom fall där flera flickor har
            gifts bort med en man. Det är alltså både barnäktenskap och polygama
            äktenskap på en gång.
          </note>
          <note>
            I samband med tillträdandet av barnkonventionen blir de här frågorna
            ännu viktigare.
          </note>
          <note type="speaker">
            Anf. 56 THOMAS FINNBORG (M):
          </note>
          <note>
            Fru ålderspresident! I dag debatterar vi betänkandet CU8 Familjerätt
            . Det välkomnar jag eftersom dessa frågor berör många människors
            liv på ett sätt som få andra politiska frågor gör.
          </note>
          <note>
            Fungerande familjerättslagar är viktiga för vårt samhälle, särskilt
            som vi vet hur skört livet är och hur fort det kan förändras.
          </note>
          <note>
            Mängden människor som i enskilda fall berörs av familjerätten
            medför ett särskilt behov av regler som är i takt med tiden.
          </note>
          <note>
            Givetvis känner jag, som alla andra, att det finns utrymme för
            förbättringar och andra skrivningar i våra förslag. Dessutom skulle
            jag vilja näm ­ na att jag personligen tycker att vi som är engagerade
            i olika politiska sakområden ibland missar barnperspektivet. Inte
            sällan prioriteras process, policy och paragrafer framför vad
            som är bäst för det berörda barnet.
          </note>
          <note>
            Fru ålderspresident! Betänkande CU8 omfattar 140 motionsyrkanden,
            30 reservationer och 2 tillkännagivanden. Det bekräftar mitt tidigare
            konstaterande att civilutskottets sakpolitiska frågor är något
            som verkligen engagerar och berör. Därför tänker jag begränsa
            mitt anförande till områden som berör månggifte och överförmyndare,
            fru ålderspresident.
          </note>
          <note>
            En central del i varje demokrati är valfrihet. Få saker gör mig
            mer upprörd än livsavgörande beslut som är fattade under hot,
            tvång eller bedrägliga former. Det är i dagsläget förbjudet att
            vara gift med fler personer än en, både enligt brottsbalken och
            äktenskapsbalken, men trots detta går det att registrera månggifte
            hos Skatteverket. Det finns 307 personer som är folkbokförda i
            Sverige och registrerade i månggiftesrelationer. I dessa familjer
            ingår även 800 barn. Utöver detta finns det ca 500 registreringar
            av månggiften som inte bedöms vara äkta – allt enligt Skatteverket.
          </note>
          <note>
            Acceptans för månggiften riskerar att medföra en svåröverblickbar
            och radikal förändring av äktenskapet som institution. Månggifte
            är förbjudet av flera skäl, inte minst jämställdhetspolitiska.
            I synnerhet finns det risk att mycket starka kvinnofientliga krafter
            gynnas av ojämställda relationskonstellationer som vinner legitimitet
            och ökar i utbredning.
          </note>
          <note>
            Det innebär också att fruar i polygama äktenskap inte vågar protestera
            eller säga någonting, därför att de är rädda för skam och för
            att stängas ute från sina familjer och samhället. Vår utgångspunkt
            är att kvinnor inte ska riskera att mer eller mindre tvingas in
            i ett äktenskap med flera andra fruar. Och hur påverkas de 800
            barn som enligt Skatteverket ingår i dessa polygama äktenskap?
            Vilken syn kommer de att ha på framtiden? Det handlar även om
            vårdnadsansvar, underhållsskyldighet och arvsrätt.
          </note>
          <note>
            Utöver att vi behöver vara tydliga med våra moderna och jämställda
            värderingar behöver lagstiftningen vara tydlig och rimlig. Det
            är hög tid att Sverige ger även de osynliga kvinnor och barn som
            drabbas av olika former av hedersförtryck rätten att bestämma
            över sina egna liv.
          </note>
          <note>
            Sverige har en regering som stoltserar med att vara feministisk.
            Då borde man vara tydlig med vad man vill när det gäller frågor
            som berör månggifte och barn i tvångsäktenskap. Regeringen har
            fortfarande inte påbörjat någon utredning av hur vi ska få stopp
            på polygama äktenskap, trots att det finns ett tillkännagivande
            och trots att olika myndigheter vill ha tydligare regler.
          </note>
          <note>
            Fru ålderspresident! Det svenska välfärdssamhället måste fungera
            för alla. Barn eller människor som är sjuka eller funktionshindrade
            måste kunna få nödvändigt skydd och stöd. Frågor om gode män och
            förvaltare handlar i grund och botten om skyddet för de svagaste
            i samhället. Stat och kommuner har det yttersta ansvaret när man
            tar över och förvaltar den enskildes ekonomi.
          </note>
          <note>
            Överförmyndarverksamheten är en del av det mest grundläggande
            rättsskydd som staten och kommunerna tillhandahåller för de utsatta
            i samhället. Gode män och förvaltare fyller därför en viktig funktion
            som ställföreträdare för den enskilde. Det är positivt att så
            många människor gör fantastiska insatser som gode män, ofta med
            ideella förtecken, och därmed bidrar till en ökad trygghet för
            många människor som behöver stöd.
          </note>
          <note>
            Det stundar en stor utmaning i framtiden. I dag förvaltar de
            gode männen uppskattningsvis 35 miljarder, och antalet uppdrag
            ökar hela tiden. Dessvärre finns allvarliga brister i systemet,
            och de behöver åtgärdas eftersom de gör att enskilda människor
            far illa. Såväl kvalitetsbrister som missbruk finns.
          </note>
          <note>
            Alliansen har länge krävt åtgärder för att förbättra överförmyndarverksamheten,
            och det finns även ett tillkännagivande från 2017. Trots detta
            har regeringen inte agerat. Riksrevisionen presenterade den 14
            december 2017 en granskningsrapport om tillsynen över ställföreträdare
            och överförmyndare. Granskningens övergripande slutsats är att
            staten behöver ta ett mycket tydligare ansvar, och detta stämmer
            i stora delar överens med Alliansens tidigare förslag.
          </note>
          <note>
            Jag ser fram emot att regeringen nu följer riksdagens beslut
            och åtgärdar de brister som Riksrevisionen har påpekat.
          </note>
          <note type="speaker">
            Anf. 57 MIKAEL ESKILANDERSSON (SD):
          </note>
          <note>
            Fru ålderspresident! Jag tänkte börja med att berätta om Ann.
          </note>
          <note>
            Ann är en 15-årig flicka som kom till Sverige i september 2014.
            Hon kom då till ett land som just genomgick ett val – ett val
            som så småningom också gav oss den regering som fortfarande sitter
            kvar, trots att den inte har majoritet i riksdagen. Det är en
            regering som ofta framhåller att den är en feministisk regering.
            Ann vet dock inget om detta. Hon kom hit för att hennes betydligt
            äldre make bestämde att de skulle åka till Sverige.
          </note>
          <note>
            Ann vet inte heller något om de förslag som partierna förde fram
            i sina motioner under hösten 2014. Det är förslag som handlar
            om att förhindra barnäktenskap, om att se till barnets bästa och
            om att lyssna till vad barn själva vill. Ann är inte ett barn
            som brukar få bestämma. Ann bestämde inte att hon skulle gifta
            sig eller vem hon skulle gifta sig med. Det var inte heller hennes
            vilja att åka till det kalla landet i norr. Ann ville bo kvar
            hemma, men det gick ju inte.
          </note>
          <note>
            Fru ålderspresident! När vi i riksdagens civilutskott hade vår
            stora debatt om familjerätt var Ann placerad på ett boende i en
            kommun någonstans i Sverige – tillsammans med sin make, som hon
            då var gift med.
          </note>
          <note>
            Under den debatten, som ägde rum i mars 2015, ifrågasatte Ola
            Johansson från Centerpartiet varför Sverigedemokraterna har ett
            förslag om att helt ta bort möjligheten för barn att vara gifta
            i Sverige. Vi hade ju redan tagit bort den möjligheten, enligt
            honom. När vi nu står här i riksdagen igen är jag lite extra glad
            att Ola Johansson nu har förstått att barn kan vara gifta i Sverige.
            Som jag förstår det är vi även helt eniga om att detta behöver
            förändras.
          </note>
          <note>
            Fru ålderspresident! Från det att Ann kom till vårt land och
            fram till nu har den feministiska regeringen gjort mycket. Många
            papper med många fina ord har skickats runt, och ännu fler vackra
            ord har vi hört i dag. Skatter har höjts, och nya skatter har
            skapats. Statsministern har rest runt i världen och bland annat
            berättat för den amerikanska presidenten om den dåliga flyktingpolitik
            som regeringen har ärvt av tidigare regeringar. Nya regler och
            lagar har skrivits på alla möjliga områden. Regeringen har gjort
            kraftfulla uttalanden om allt möjligt, från krafttag mot brottsligheten
            till vilken båtfärg man bör använda.
          </note>
          <note>
            Hur har då detta påverkat flickan Ann, som kom hit 2014? Den
            ohållbara flyktingpolitik som Löfven påstår sig ha ärvt kan givetvis
            ha påverkat Ann utifrån var hon bor och hur många andra som bor
            på samma boende. Ann har även påverkats av beslut om regler för
            ersättningar, och Ann påverkades möjligen av reglerna för barnbidrag
            när hon kom hit. Vet fru ålderspresident om att det i Sverige
            finns särskilda regler för barnbidrag till gifta flickor? Hur
            sjukt är inte det?
          </note>
          <note>
            Jag ställde en fråga till den ansvariga ministern om just dessa
            speciella regler, och för en gångs skull fick jag ett svar som
            faktiskt var tydligt. Annika Strandhäll inledde sitt svar med
            detta: ”Låt mig börja med att vara tydlig, problemet är inte att
            vissa barn får disponera sitt barnbidrag själva medan andra inte
            får det, problemet är att barn är gifta.” Jag kunde faktiskt inte
            ha sagt det bättre själv: Problemet är att barn är gifta. Men
            varför gör då regeringen ingenting åt det?
          </note>
          <note>
            Tydligen har man kunnat ta fram särskilda regler för gifta flickors
            barnbidrag, men regeringen har inte klarat av att ta fram regler
            som för ­ hindrar att barn placeras i äktenskap. Nu har regeringspartierna
            dessutom reserverat sig mot det tillkännagivande som civilutskottet
            framför. Man framhåller att regeringen inte vill se något totalförbud
            mot barnäktenskap. Man säger i sin reservation: ”Situationer kan
            uppkomma där ett utländskt barnäktenskap bör erkännas för att
            Sverige ska leva upp till sina interna ­ tio ­ nella åtaganden”,
            och lite längre ned i texten nämns EU-medborgares rätt till fri
            rörlighet. Det är tydligt att man här sätter överenskommelser
            med EU om fri rörlighet över FN:s barnkonvention, som just pekar
            ut barn ­ äktenskap som något som ska bekämpas.
          </note>
          <note>
            Jag skulle vilja fråga regeringspartierna om de är stolta över
            hur reger ­ ingen har hanterat frågan om barnäktenskap under den
            här mandat ­ perioden. Det som den feministiska regeringen har
            lyckats med är möj ­ ligen att förhala alla åtgärder och begrava
            hela frågan i en utredning, som kommer att vara klar lagom tills
            regeringen avgår i samband med valet. Är regeringspartierna stolta
            över det?
          </note>
          <note>
            Jag kan konstatera att det nu inte längre spelar någon roll för
            Ann hur regeringen slutligen beslutar att en eventuell lag ska
            se ut. Ann fyller nämligen 19 år i år.
          </note>
          <note>
            Avslutningsvis vill jag be om ursäkt för att jag dragit över
            lite på tiden, men jag tycker att den här frågan är så viktig
            att den faktiskt är värd det. Jag vill yrka bifall till reservation
            17 om automatisk gemensam vårdnad för ogifta föräldrar och reservation
            28 om registrering av testamente. Vi står givetvis bakom alla
            våra reservationer, men för tids vinning yrkar jag bara bifall
            till dessa två.
          </note>
          <note>
            I detta anförande instämde Per Klarberg (SD).
          </note>
          <note type="speaker">
            Anf. 58 OLA JOHANSSON (C):
          </note>
          <note>
            Fru ålderspresident! Ingen har väl missat vad det är för dag
            i dag? Vi ska rocka sockorna. Det har jag gjort, och beviset har
            jag här i händerna. Jag stoppar ned sockorna igen nu.
          </note>
          <note>
            Vi rockar sockorna för att uppmärksamma personer som har Downs
            syndrom och därmed en utvecklingsstörning som kan variera och
            på ett eller annat sätt göra en beroende av någon som hjälper
            till i vardagen, fattar viktiga beslut och ser till att man klarar
            sig framöver. De personer som hjälper till är ofta nära anhöriga,
            föräldrar eller syskon. De spelar en enorm roll och hjälper till
            så att personer med funktionshinder med stöd kan fungera i samhället
            och kanske jobba, sporta och vara aktiva samhällsmedborgare.
          </note>
          <note>
            Fru ålderspresident! Det är i dag 123 000 svenska medborgare
            som företräds av en god man eller en förvaltare. Och det är 100
            barn varje år som föds med Downs syndrom – barn som kommer att
            växa upp och bli vuxna och då kommer att vilja leva så självständigt
            som möjligt.
          </note>
          <note>
            Det är alltså mycket kärlek den här dagen och alla andra dagar
            till er som är gode män åt anhöriga eller som är förordnade av
            kommunens överförmyndare och mot en mycket liten ersättning lägger
            ned mycket arbete för att hjälpa dem som behöver det allra mest.
          </note>
          <note>
            Fru ålderspresident! Centerpartiet har en reservation, nr 20,
            om en översyn av systemet med överförmyndare, gode män och förvaltare,
            som jag yrkar bifall till i dag. Vi är faktiskt trötta på att
            regeringen, trots flera tillkännagivanden från riksdagen och ständigt
            återkommande löften om att en översyn ska ske, inte har gjort
            något över huvud taget, vare sig med anledning av den kritik som
            kommit från oss i Sveriges riksdag om brister i kontroll och uppföljning
            eller ens med anledning av den kritik som Riksrevisionen gav regeringen
            den 14 december förra året.
          </note>
          <note>
            När jag tog upp denna sak i en interpellation till statsrådet
            Heléne Fritzon var hennes svar att Riksrevisionens kritik bara
            är en pusselbit och att det inte finns anledning att hasta fram
            något, inte ens en utredning. Detta ger oss i Centerpartiet anledning
            att vara tjatiga i dag, när familjerätten ska debatteras.
          </note>
          <note>
            Vi vill se en översyn av hela systemet, där det ingår att undersöka
            om delar av det kan professionaliseras. Vi har föreslagit att
            man börjar med gode män för ensamkommande barn, eftersom det är
            en grupp med särskilda behov där flera sannolikt kommer att få
            finnas kvar och bidra i vårt land sedan de blivit myndiga.
          </note>
          <note>
            Vi vill att en myndighet – inte nödvändigtvis en ny sådan – ska
            få en samordnande roll. Precis som Riksrevisionen påpekar är detta
            inget som de sju länsstyrelser som i dag har uppdraget att samordna
            klarar av att göra för de 230 kommunala överförmyndare som finns
            i landet.
          </note>
          <note>
            Fru ålderspresident! Kontrollen måste bli bättre. Gode män som
            sätter i system att lura sina huvudmän på pengar eller missköter
            sitt uppdrag och inte tar ansvar för den person som de har åtagit
            sig att sörja för förstör för alla dem som gör ett fantastiskt
            jobb till låg ersättning.
          </note>
          <note>
            Centerpartiet vill höja det så kallade fribeloppet, så att en
            större del av huvudmännens inkomster kan gå till att ersätta den
            gode mannen. Det återstår inte så många tillfällen för oss att
            påpeka detta under den här mandatperioden. Man börjar faktiskt
            bli ganska trött på att tjata om den klyvning som finns mellan
            dem som behöver hjälp med assistans eller gode män och den regering
            som snarare försämrar möjligheterna för de mest utsatta i Sverige.
          </note>
          <note>
            Fru ålderspresident! Sverige behöver ett nytt ledarskap, och
            det kommer vi att få efter den 9 september.
          </note>
          <note>
            Fru ålderspresident! Jag ställer mig också bakom betänkandet
            i den del som handlar om barnäktenskap och polygama äktenskap,
            månggifte. För Centerpartiet är det inte acceptabelt att det skulle
            finnas kvar någon form av ventil som gör det möjligt för någon
            att i Sverige vara gift med en person som är under 18 år, och
            detta oavsett omständigheterna.
          </note>
          <note>
            Detsamma gäller polygama äktenskap. Månggifte ska fortsatt vara
            kriminellt och förbjudet. Det är i dag 300 personer som av Skatteverket
            är registrerade som bigamister eller polygamister. Regeringens
            utredning, som vi har ett tillkännagivande om, har ännu inte tillsatts.
            Uppenbarligen är det med ett nytt ledarskap som också dessa frågor
            behöver hanteras efter den 9 september.
          </note>
          <note>
            Avslutningsvis yrkar jag också bifall till reservation 29 om
            ändringar i lagen om personnamn. Centerpartiet har ställt sig
            bakom samtliga förändringar i den nya namnlagen och tycker att
            det är självklart att en så grundläggande rättighet som den att
            själv få bestämma vad man ska heta ska stärkas. Desto mer förvånande
            är det då att det fortfarande inte är möjligt att efter en separation
            få ett dubbelnamn som bidrar till att stärka banden till de gemensamma
            barnen. Tvärtom finns det personer som inte får lov att ta den
            tidigare makens, makans eller det gemensamma barnets förälders
            efternamn som del av ett dubbelnamn ens med den personens samtycke.
            Det är svårt att motivera varför det ska vara så. Därför yrkar
            jag bifall till allianspartiernas reservation i den delen.
          </note>
          <note type="speaker">
            Anf. 59 HAMZA DEMIR (V):
          </note>
          <note>
            Fru ålderspresident! Systemet med överförmyndare, gode män och
            förvaltare är en del av samhällets skyddsnät för de i samhället
            mest utsatta. De personer som på grund av ålder eller sjukdom
            har behov av god man eller förvaltare måste kunna förlita sig
            på att ställföreträdaren utför ett fullgott arbete och att tillsynen
            över förvaltningen är tillräcklig.
          </note>
          <note>
            Rekryteringsproblem, brist på rättssäkerhet, otillräcklig kontroll,
            brister i central samordning och stöd, ojämn utbildning och kunskap
            i landets kommuner är en del av bristerna i det nuvarande systemet.
            Därför riktade riksdagen, på utskottets förslag, våren 2017 ett
            tillkännagivande till regeringen om att snarast ta initiativ till
            en uppföljning av hur lagstiftningen på området fungerar och att
            i det sammanhanget även överväga andra förbättringar av systemet
            med gode män och förvaltare.
          </note>
          <note>
            För att man ska komma till rätta med de brister som finns och
            säkerställa en hög kvalitet i verksamheten är det nu hög tid för
            en översyn av hela lagstiftningen när det gäller systemet med
            god man och överförmyndare. En sådan genomgripande översyn rekommenderas
            också av Riksrevisionen i dess granskningsrapport från december
            2017 om tillsynen över ställföreträdare och överförmyndare.
          </note>
          <note>
            Det bör tillsättas en utredning med uppdrag att utforma en ny
            lagstiftning som på ett rättssäkert sätt bättre svarar mot dagens
            behov och förutsättningar. Utredningen bör överväga om det ska
            införas ett rent kommunalt ansvar för gode män och förvaltare
            inom den egna organisationen.
          </note>
          <note>
            Det bör läggas fram förslag till lagändringar som innebär att
            det införs ett kommunalt solidariskt skadeståndsansvar för förmögenhetsbrott
            som en ställföreträdare begått mot huvudmannen inom ramen för
            sitt uppdrag. För Vänsterpartiet är det en grundläggande utgångspunkt
            att en enskild som av olika skäl får stöd från samhället inte
            ska lida ekonomisk skada av detta utan i detta avseende hållas
            skadefri. Vi anser därför att det rättsliga skyddet behöver förbättras
            och att det ska införas utökade möjligheter för huvudmannen att
            erhålla kompensation från kommunen för skada som vållats av ställföreträdaren.
          </note>
          <note>
            Det bör även läggas fram förslag om att alla ställföreträdare
            ska genomgå en obligatorisk basutbildning och att överförmyndaren
            ska ansvara för att de även i övrigt erbjuds den utbildning som
            behövs för att utföra uppdraget samt förslag om hur utbildning
            för överförmyndare och överförmyndarnämnder ska organiseras för
            att säkerställa en högre kompetensnivå hos dessa.
          </note>
          <note>
            Vänsterpartiet vill se bättre samordning, samarbete och information
            till ställföreträdare och till dem som kan tänka sig att ta ett
            uppdrag som ställföreträdare. Det skulle till exempel kunna finnas
            en telefontjänst eller en digital tjänst dit ställföreträdare
            skulle kunna vända sig för att få stöd, hjälp och information.
            Vidare kan ett gemensamt forum för alla lagreglerade frivilliguppdrag
            förenkla för uppdragstagarna att få stöd och svar på frågor som
            uppstår under pågående uppdrag, till exempel gällande regelverket.
          </note>
          <note>
            Fru ålderspresident! Det nuvarande systemet med gode män för
            ensamkommande barn har stora brister och behöver ses över. Den
            ibland mycket långa väntetiden innan en god man förordnas är oacceptabel.
          </note>
          <note>
            Vidare bör antalet uppdrag som en god man ska kunna ha och barnets
            möjlighet att byta god man om denne inte sköter sitt uppdrag ses
            över. Regeringen bör därför tillsätta en utredning med uppdrag
            att se över systemet med gode män för ensamkommande barn i syfte
            att införa en maxgräns i fråga om väntetid för att få en god man
            och att säkerställa en hög kvalitet i utförandet av uppdraget.
          </note>
          <note>
            Ytterligare en fråga som behöver undersökas närmare är stödet
            från gode män till barn med särskilda behov. Det kan handla om
            barn med be ­ hov som gör att specialkompetens krävs för att bistå
            på rätt sätt. Det finns generellt sett ett stort värde i att uppdraget
            som god man utförs av frivilliga och inte av anställda personer.
            För barn med särskilda behov kan det dock finnas anledning att
            utreda möjligheten att införa en modell med profes ­ sionella
            gode män. Det viktigaste är att säkerställa att dessa barn får
            det stöd de behöver och att deras gode män har den kompetens som
            krävs. Den föreslagna utredningen bör därför även se över systemet
            i syfte att säker ­ ställa att gode män som förordnas för barn
            med särskilda behov har rätt kompetens för uppdraget.
          </note>
          <note>
            Vi står bakom alla Vänsterpartiets reservationer, men jag yrkar
            endast bifall till reservation 21.
          </note>
          <note type="speaker">
            Anf. 60 ROBERT HANNAH (L):
          </note>
          <note>
            Fru ålderspresident! Sverige har kommit långt på vägen mot ett
            mer jämställt samhälle. Vi liberaler har lett kampen för kvinnors
            rättigheter ända sedan vi kämpade för kvinnors rösträtt för 100
            år sedan. Vi kommer att fortsätta att kämpa för fler liberala
            landvinningar och större frihet för fler att forma sina liv som
            de själva vill. Vi har mycket kvar att göra.
          </note>
          <note>
            Den största jämställdhetskampen i dag är kampen mot hedersrelaterat
            våld och förtryck. Redan 2006 skrev Nyamko Sabuni skriften Flickorna
            vi sviker . Den handlar om de hundratusentals flickor, men även
            pojkar, som dagligen utsätts för hedersrelaterat våld och förtryck
            i Sverige. Forskare menar i dag att det är uppemot 240 000 unga
            i Sverige som tvingas leva med dessa normer.
          </note>
          <note>
            Fru ålderspresident! Låt mig vara tydlig! I Liberalernas Sverige
            ska jämställdhet gälla alla, även flickor och kvinnor med utländsk
            bakgrund. Det ska inte finnas några A-lag och B-lag i detta avseende.
            Därför kommer jag att prata om en av Liberalernas absolut största
            hjärtefrågor: barns rätt att få vara barn.
          </note>
          <note>
            Barn ska inte vara gifta i Sverige – punkt. Vi ska inte ha några
            undantag. Sverige behöver ett heltäckande skydd mot barnäktenskap.
            Redan i skriften Flickorna vi sviker skrev Nyamko Sabuni om stopp
            för barnäktenskap. Men fortfarande 2018, tolv år senare, växer
            flickor upp som barnbrudar i Sverige. År 2018 har vi vuxna män
            som får barnbidrag för sina egna barnbrudar. År 2018 har vi barn
            som kliver på bussen och som köper barnbiljetter till sina egna
            barn. År 2018 har vi barn som har sex med vuxna män, vilket vi
            accepterar enligt svensk lag. Sveriges politiker har valt att
            blunda för barnbrudarna i stället för att kämpa för deras rättigheter.
          </note>
          <note>
            Skyddet för bortgifta barn har successivt stärkts under de senaste
            åren i Sverige. Även under alliansregeringens tid gjorde vi mycket.
            Liberalerna har varit ständigt pådrivande i frågan och välkomnar
            såklart dessa liberala landvinningar. Vi kan inte behålla undantagsbestämmelsen
            om synnerliga skäl om vi vill kunna se dessa flickor i ögonen.
            I Nederländerna införde man ett heltäckande skydd redan 2015.
            Äktenskap som har ingåtts enligt utländsk lag ska aldrig erkännas
            om flickan är ett flickebarn när hon kommer till Nederländerna.
            Samma sak måste gälla i Sverige.
          </note>
          <note>
            Dagens undantag i lagen om internationella rättsförhållanden
            har lett till att Sverige har erkänt ett stort antal barnäktenskap.
            Det rör sig om åtminstone 132 fall, men Migrationsverket säger
            att mörkertalet troligtvis är mycket stort. När Migrationsverket
            kom med sin rapport Är du gift? gjorde regeringen ingenting. Det
            tog ett år – och Liberalerna i Sveriges riksdag hotade med att
            lagstifta i riksdagen tillsammans med övriga i Alliansen – tills
            regeringen, med svansen mellan benen, tillsatte en utredning.
            Det är inte acceptabelt att det ska vara på detta sätt.
          </note>
          <note>
            Nästan alla drabbade är flickor. Det är flickor vars frihet att
            forma sin framtid kraftigt beskärs, begränsas och i vissa fall
            helt tillintetgörs. Det är flickor som tvingas ha sex med vuxna
            män och föda barn. Varje flicka som har drabbats är en skamfläck
            för alla oss som sitter i denna kammare.
          </note>
          <note>
            Barn ska få vara barn och inte utsättas för barnäktenskap – det
            sa Socialdemokraternas Hillevi Larsson i kammaren tidigare i dag.
            Men Socialdemokraterna och Hillevi Larsson vill samtidigt inte
            ta ställning för ett totalförbud mot barnäktenskap.
          </note>
          <note>
            Fru ålderspresident! Dubbelmoral är faktiskt inte dubbelt så
            bra. Det är bara dubbelmoral. Att inte ta ställning från Socialdemokraternas
            sida är också att ta ställning.
          </note>
          <note>
            Den här gången sviker Hillevi Larsson och Socialdemokraterna
            flickors rättigheter och ställer sig på männens sida, för vuxna
            mäns rätt att vara gifta med barn. Hillevi Larsson och Socialdemokraterna
            sviker flickorna.
          </note>
          <note>
            Fru ålderspresident! Den liberala tanken om varje människas frihet,
            kraft och integritet är inte historia utan levande värderingar
            att ta strid för. Det är samma idéer som kommer att bära Sverige
            in i framtiden, som gör det möjligt för människor att drömma och
            utvecklas och som gör att Sverige är ett av världens mest respekterade
            länder. Men om vi ska behålla den respekten måste vi ha ett totalförbud
            mot barnäktenskap.
          </note>
          <note>
            (Applåder)
          </note>
          <note type="speaker">
            Anf. 61 HILLEVI LARSSON (S) replik:
          </note>
          <note>
            Fru ålderspresident! Jag hade egentligen inte tänkt begära replik,
            för vi är i grunden eniga om att vi är emot barnäktenskap. Men
            jag måste ändå reagera mot talet om dubbelmoral. Det är ändå så
            att vi har en ordning, både i regeringen och i riksdagen, som
            är att om man tillsätter en utredning bör man visa respekt för
            den utredningen.
          </note>
          <note>
            Det här är en utredning som vi har tillsatt i enighet. Det började
            med att riksdagen krävde att regeringen gör någonting, och regeringen
            tillsatte i sin tur den här utredningen, som också har tagit in
            synpunkter från de politiska partierna. Man bör alltså inte bara
            visa respekt för utredningen utan också för riksdagens partier
            i den här frågan.
          </note>
          <note>
            Remisstiden för utredningen gick ut den 8 mars. Det är alltså
            väldigt nyligen. Jag tycker också att man bör visa respekt för
            remissinstanserna som har ansträngt sig för att sätta sig in i
            utredningsförslaget och komma med synpunkter som kan vara väldigt
            värdefulla för regeringens arbete.
          </note>
          <note>
            Ska man börja med den ordningen att man ignorerar vad utredningar
            kommer med och inte bereder dem i vanlig ordning tror jag att
            det kan få mycket negativa konsekvenser för riksdagens och regeringens
            arbete. Det är klart att det är viktigt med snabbhet, men det
            är också viktigt med noggrannhet och att man ordentligt sätter
            sig in i de förslag som kommer. Hade det varit så att man inte
            behövde någon utredning, ja, då kunde ju reger ­ ingen ha fattat
            beslut redan innan. Då behövde man inte tillsätta någon utredning.
          </note>
          <note>
            Därför tycker jag också att det blir extremt att tala om dubbelmoral
            när man vill ta till sig utredningens förslag just för att man
            tycker att frågan och remissinstansernas förslag är så viktiga.
            Jag lovar dock att regeringen kommer att återkomma så snabbt som
            möjligt i frågan.
          </note>
          <note type="speaker">
            Anf. 62 ROBERT HANNAH (L) replik:
          </note>
          <note>
            Fru ålderspresident! Låt oss prata om vad som är viktigt: Det
            viktiga är att vi inte har barn i Sverige som tvingas ha sex med
            vuxna män och föda deras barn. Det är viktigt.
          </note>
          <note>
            Det som också är viktigt i Sverige är att vi har politiska partier
            som vågar ha politiska åsikter. Det är politiskt babbel som Hillevi
            Larsson sysslar med här. Hon hänvisar till utredningar och olika
            system – det är politiskt babbel.
          </note>
          <note>
            Socialdemokraterna är ett politiskt parti som ställer upp i politiska
            val för att genomdriva politik. När Socialdemokraterna inte vill
            ta ställning mot barnäktenskap är det också att ta ställning,
            nämligen för de vuxna männen. Det är att ta ställning för att
            barn ska kunna ha sex med vuxna män och föda barn till vuxna män
            som de är gifta med.
          </note>
          <note>
            Det är helt uppenbart att på grund av bristen i lagstiftningen
            har till exempel gifta flickor i Malmö placerats med sina vuxna
            män och fött deras barn. Det är oacceptabelt! Det är inte värdigt
            Sverige att vi har ett system där flickor som är födda i Sverige
            har ett totalskydd mot barnäktenskap, medan flickor som är födda
            i andra länder och kommer hit och söker sig till ett liv i frihet
            sätts i barnäktenskap. Detta tolererar vi.
          </note>
          <note>
            Jag kräver inte att vi inte ska utredningar. Jag tycker att det
            är bra att vi har en utredning. Däremot borde den ha tillsatts
            direkt när Migrationsverket varnade regeringen. Här i riksdagen
            fick vi från Liberalernas sida tillsammans med Alliansen kämpa
            i över ett års tid från att ni utlovade en utredning till att
            den blev tillsatt. Är det acceptabelt? Är det att stå på flickornas
            sida?
          </note>
          <note>
            Tvärtom – jag anser att ni sviker flickorna så länge ni inte
            tar ställning. Det är inte så att regeringen måste ta ställning.
            Socialdemokraterna som politiskt parti vägrar ta ställning i den
            här frågan. Sorry – ni sviker flickorna!
          </note>
          <note type="speaker">
            Anf. 63 HILLEVI LARSSON (S) replik:
          </note>
          <note>
            Fru ålderspresident! Vi har i flera omgångar skärpt reglerna
            när det gäller barnäktenskap. Det var en borgerlig regering som
            lade fram förslag till den lagstiftning som vi har i dag. Då skulle
            man ju kunna säga att den regeringen svek flickorna, eftersom
            man lämnade en säkerhetsventil eller tillåter undantag från reglerna.
          </note>
          <note>
            Vi har ju i enighet gått fram med de här förslagen i flera omgångar.
            Det är inte så att de borgerliga partierna på något sätt protesterade,
            utan tvärt ­ om stod de bakom det här förslaget.
          </note>
          <note>
            Det uppstår nya problem och nya situationer. Utvecklingen går
            framåt, och värderingar går framåt. Det är någonting positivt,
            och då tar man ytterligare ett steg.
          </note>
          <note>
            Utredningsförslaget är inte heller regeringens politik. Regeringen
            kommer att titta på utredningens förslag och se om man väljer
            att gå vidare enligt utredningens förslag eller på något annat
            sätt. Man kanske skärper möjligheten ytterligare, alltså går ett
            steg vidare utöver vad utredningen har föreslagit men också då
            med hänsyn tagen till remissinstansernas synpunkter.
          </note>
          <note>
            Även om den här frågan är väldigt viktig, och det är viktigt
            att vi går snabbt fram, är det också väldigt viktigt att vi gör
            det så bra som möjligt. Annars kommer vi återigen att stå i den
            här kammaren och se att det inte fungerade, och så får vi göra
            om det från början. Vi måste kunna göra både och: prioritera och
            snabba upp den här processen men också göra det på ett genomgripande
            sätt.
          </note>
          <note>
            I den här frågan är det äktenskap vi vänder oss emot. Vi har
            ju flickor och pojkar i Sverige i dag, alltså svenska medborgare,
            som är sambo med varandra, som har sex med varandra, som lever
            tillsammans och som får barn tillsammans. De ska naturligtvis
            vara över 15 år, för det är den gräns vi har satt.
          </note>
          <note>
            Just den här frågan handlar om äktenskap, och vi är eniga om
            att vi måste stoppa barnäktenskap så snabbt som möjligt.
          </note>
          <note type="speaker">
            Anf. 64 ROBERT HANNAH (L) replik:
          </note>
          <note>
            Fru ålderspresident! Jag tycker att det är beklämmande att stå
            och jämföra ungdomar som frivilligt har valt att bo tillsammans
            med flickor som blivit bortgifta i sina hemländer. Det är ju det
            som har hänt: De blir bortgifta i sina hemländer. Att jämföra
            dessa situationer är nästan beklagligt, och jag hoppas verkligen
            inte att det är Socialdemokraternas linje.
          </note>
          <note>
            Låt mig vara tydlig: Liberalerna och Socialdemokraterna är inte
            överens. Vi är verkligen inte det. Så länge ni inte tar ställning
            för ett totalförbud mot barnäktenskap sviker ni flickorna och
            ställer er på de vuxna männens sida, för deras rätt att få ha
            sex med flickebarn. Sorry – så är det.
          </note>
          <note>
            Jag anser inte att regeringen behöver ta ställning i frågan;
            jag anser att Socialdemokraterna behöver ta ställning i frågan.
            Man kan inte bedriva politik utan att ha åsikter. Man kan inte
            sitta och hänvisa till utredningar, dessutom med en regering som
            definitivt inte har gjort mycket i den här frågan.
          </note>
          <note>
            Rapporten Är du gift? från Migrationsverket kom i början av 2016.
            Redan då borde ni ha tillsatt en utredning. Det var först 2017,
            efter att Liberalerna och Alliansen var beredda att lagstifta
            här i riksdagen, som ni ens gjorde någonting.
          </note>
          <note>
            Läs vilken tidningsartikel som helst om det här, så står det
            väldigt tydligt och klart! Ni svek dessa flickor redan då genom
            att inte tillsätta utredningen i tid, och ni väljer att svika
            dem nu, för ni vill inte ta ställning i frågan. Ni är dock ett
            politiskt parti. Våga ta ställning! Våga ta ställning för flickorna!
          </note>
          <note type="speaker">
            Anf. 65 MARIA STOCKHAUS (M):
          </note>
          <note>
            Fru ålderspresident! Jag skulle vilja börja med att hänvisa till
            barnkonventionen, artikel 1: Varje människa under 18 år är ett
            barn.
          </note>
          <note>
            Frågan om barnäktenskap borde vara enkel. Människor som bor i
            Sverige och är under 18 år ska inte vara gifta. Punkt. Det ska
            inte finnas någon paragraf eller någon ventil för att kunna godkänna
            barnäktenskap.
          </note>
          <note>
            Frågan om barnäktenskap, tvångsäktenskap och även polygama äktenskap
            är delar av ett mycket större problem, nämligen problemet med
            hedersförtryck. Det är ett problem som tyvärr har blivit mer omfattande
            i Sverige.
          </note>
          <note>
            När Fadime Şahindal talade i riksdagen för 16 år sedan, två månader
            innan hon blev skjuten av sin pappa, sa hon: Vänd dem inte ryggen!
            Ni får inte vända oss ryggen. Hon talade om alla invandrartjejer
            som bor i Sverige och som är utsatta för hedersförtryck.
          </note>
          <note>
            Vi har barn i Sverige i dag som är gifta. Vi har flickor och
            även pojkar som utsätts för hedersförtryck i Sverige. Vi har vänt
            dem ryggen. Men nu har vi en chans att vända oss mot dem igen
            och se problemen med barnäktenskap och göra någonting åt dem.
          </note>
          <note>
            Jag blev nästan provocerad när Vänsterpartiets riksdagsledamot
            var uppe i talarstolen och bara pratade om gode män och förmyndare.
            De t är i och för sig viktiga frågor, men betänkandet handlar
            i mångt och mycket om just hedersförtryck och hederskultur. Inte
            med ett enda ord har dessa frågor nämnts, vilket är typiskt för
            Vänsterpartiet. Partiet har duckat i frågan och förnekat att problemen
            finns, och därmed har man varit en del av den kultur som har funnits
            i politiken i Sverige där man har vänt dessa flickor ryggen.
          </note>
          <note>
            Att gifta bort barn och framför allt unga flickor innebär ofta
            att de nekas att gå i skolan. Förutom att de är gifta med män
            s om de inte vill vara gifta med – de är barn som inte borde ha
            sexuellt umgänge med vuxna män – nekas de ibland att gå i skolan.
            Det innebär att deras framtid är förstörd. De har ingen chans
            att ta sig ur den situation de befinner sig i eftersom de inte
            får den kunskap de behöver för att göra det. Många av dem får
            barn i alldeles för unga år, vilket också innebär fysiska påfrestningar
            och ger fysiska konsekvenser för dem när de blir vuxna.
          </note>
          <note>
            Vi har alla anledning att vara självkritiska. Vi borde tidigare
            ha gjort mycket mer för att komma åt frågan om hedersförtryck
            i allmänhet, barnäktenskap, tvångsäktenskap och polygama äktenskap.
            Nu äntligen börjar det hända saker, och vi tar tag i frågor som
            vi borde ha tagit tag i för länge sedan. Nu har vi en chans att
            verkligen göra något. Vi har en chans att ta tydlig ställning
            och markera att i Sverige finns ingen möjlighet till undantag.
            Barn får inte vara gifta i Sverige oavsett kultur, religion eller
            var ifrån de kommer.
          </note>
          <note>
            Fru ålderspresident! Det är en viktig del av feministisk utrikespolitik
            att markera för andra länder att vi tar ställning för dessa frågor
            i Sverige. Barnkonventionen gäller; man är barn till dess man
            är 18 – och man ska inte vara gift. Det är tyvärr fortfarande
            vanligt förekommande i många delar av världen, och det är viktigt
            att vi markerar att vi absolut inte vill vara en del av detta.
          </note>
          <note>
            I förslaget från regeringen finns fortfarande en möjlighet kvar
            att göra undantag om det finns särskilda skäl. Argumentet är just
            internationella åtaganden. Där tycker jag att vårt största internationella
            åtagande rimligen borde vara att ha fokus på barnen och deras
            rättigheter, det vill säga rätten att slippa giftas bort innan
            man är vuxen. Vi ska inte fortsätta att göra undantag i Sverige.
            Vi måste sätta stopp nu! Jag stöder därmed utskottets förslag
            till beslut under punkt 1.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18.)
          </note>
          <note>
            § 16 Ny järnvägstrafiklag
          </note>
          <note>
            Civilutskottets betänkande 2017/18:CU12
          </note>
          <note>
            Ny järnvägstrafiklag (prop. 2017/18:62)
          </note>
          <note>
            föredrogs.
          </note>
          <note type="speaker">
            Anf. 66 PER KLARBERG (SD):
          </note>
          <note>
            Fru ålderspresident! Efter vad som följer av 5 kap. 1 § i gamla
            järnvägslagen ska Trafikverket som utgångspunkt ersätta alla personers
            sakskador som orsakas av järnvägsdrift, så kallat strikt ansvar.
            Detta strikta ansvar medför att Trafikverket normalt betalar ut
            ersättning för vissa anhöriga till tredje man som avlidit i järnvägstrafik
            utan att egentligen göra skillnad på om det rör sig om en olycka
            eller ett självmord. Sådan ersättning brukar enligt uppgift från
            Trafikverket avse dels ersättning för begravningskostnader, dels
            ersättning för ideell skada till vissa anhöriga med ett schablonbelopp
            om ett prisbasbelopp. Detta är bra. Man kan säga att Trafikverket
            tar på sig ansvaret för att en obehörig befinner sig i spåret
            och blir påkörd.
          </note>
          <note>
            Den nya järnvägslagen ger däremot inte, så som den är skriven,
            någon ersättning för ideell skada för till exempel psykiskt lidande
            till lokföraren som kör på en person. Här tar plötsligt Trafikverket
            inte på sig något ansvar för att en obehörig har befunnit sig
            på spåret.
          </note>
          <note>
            Lokföraren som mot sin vilja har haft ihjäl en annan människa,
            vilket alltid är en traumatisk upplevelse som förföljer lokföraren
            under resten av lokförarens liv, får ingen ersättning alls från
            Trafikverket. För att få någon ersättning tvingas lokföraren efter
            ett par månader till en förnedrande utredning med försäkringsbolaget
            där man ska redogöra för den traumatiska upplevelsen igen.
          </note>
          <note>
            Försäkringsagenten har ingen utbildning i krishantering. Försäkringsagentens
            uppgift är att spara pengar åt sitt bolag, men agenten river enbart
            upp gamla sår hos lokföraren. Om Trafikverket efter ett par månader
            hade ringt upp en anhörig till den som har tagit livet av sig
            – en mamma, pappa, änka, änkling eller ett barn – och frågat hur
            man mår två månader efter att pappa tog livet av sig framför tåget,
            eller om man kan sova om nätterna, eller om man tänker på det
            om dagarna, hade det varit acceptabelt? Naturligtvis inte. Lokföraren
            ska naturligtvis slippa få dessa samtal, precis som anhöriga slipper.
          </note>
          <note>
            Fru ålderspresident! För många år sedan körde jag ett godståg
            en söndagsmorgon från Nässjö ned mot Malmö. Plötsligt vid en röd
            bil är det en gammal dam som ställer sig mitt framför spåret.
            Hon går mot mig. Mot allt vad jag har lärt mig, att man ska hålla
            för öronen och blunda, får jag ögonkontakt med människan. Precis
            innan jag kör på henne kastar hon sig mot loket, precis som om
            hon ska stånga det. Hon hamnar under loket. Jag kör över henne
            med hela godståget och stannar. Jag ringer till tågtrafikledningen.
            De larmar i sin tur räddningstjänsten. Räddningstjänsten kommer
            på plats och undersöker tåget och kommer fram till mig och säger:
            Vi hittar ingenting.
          </note>
          <note>
            Då börjar jag fundera på rosa elefanter. Jag beskriver att det
            är en äldre kvinna i 70–75-årsåldern, i en grå jacka, som kastade
            sig framför loket. Å katten, säger de, det är hon som sitter i
            bilen bakom tåget. Vi tyckte att det var konstigt att där sitter
            en kvinna en söndagsmorgon och bara väntar.
          </note>
          <note>
            De sprang tillbaka, men kvinnan hade kört från platsen.
          </note>
          <note>
            Jag sitter och väntar på vår kamratstödjare. Vi har en fantastisk
            kamratstödsorganisation inom järnvägen som tar hand om oss efter
            en sådan olycka. När de kommer släpps samtidigt tågtrafiken på,
            och första tåget som kör förbi är sovvagnståget som kommer från
            Stockholm. Det passerar i 40 kilometer i timmen. Efter ett par
            minuter ringer tågtrafikledningen upp mig och frågar om kamratstödjaren
            har kommit på plats. Ja, han hade kommit på plats. Då fick vi
            veta att vi kunde köra till nästa station eftersom där hade skett
            en ny olycka, sa de.
          </note>
          <note>
            Vi sätter oss i taxin och åker till nästa station. När vi kommer
            dit ser jag den röda bilen. När vi kliver ur taxin ser jag kroppen
            ligga på banvallen. Kvinnan har lagt halsen på rälsen.
          </note>
          <note>
            Efter två månader ringer försäkringsbolaget upp mig och frågar
            hur jag mår etcetera. Jag klarade den händelsen ganska bra. Jag
            övertalade mig själv att kvinnan kanske gjorde detta därför att
            hon hade cancer eller av någon annan anledning. Hon var trots
            allt gammal. Jag fick berätta hur jag sov, hur jag upplevde det
            hela, om jag tänkte på händelsen, bla bla bla och så vidare. Sedan
            fick jag en ersättning på 3 000 kronor. Det lustiga i sammanhanget,
            fru ålderspresident, är att min kollega lokföraren som de facto
            körde ihjäl kvinnan fick en tusenlapp mindre.
          </note>
          <note>
            För ett par år sedan var det dags igen. Då var det en tjej i
            18–20-årsåldern som kastade sig framför tåget när jag kom körande.
            Samma organisation drog igång igen, polisen kom, räddningstjänsten
            kom, och kamratstödjarna kom på plats. Sedan var det krishantering
            efter detta.
          </note>
          <note>
            När jag sedan begav mig hemåt efter debriefingen, samtal och
            så vidare, fru ålderspresident, ringde jag till min dotter, som
            då var 20 år gammal. Min dotter svarade: Hej, pappa! Då brast
            det fullständigt för mig. Jag tänkte att det finns två föräldrar,
            en mamma och en pappa, som i dag inte har en dotter att ringa
            till och som svarar: Hej, pappa!
          </note>
          <note>
            Denna händelse har förföljt mig i princip varje dag. Det går
            inte en dag utan att jag tänker på detta.
          </note>
          <note>
            Två månader senare ringer försäkringsbolaget till mig. En käck
            kvinna presenterar sig och börjar fråga mig: Hur mår du i dag?
            Tänker du på upplevelsen? Kan du sova om nätterna? Det var en
            jäkla utfrågning! Det slutade med, fru ålderspresident, att jag
            faktiskt bad henne att fara åt ett visst ställe nedåt.
          </note>
          <note>
            Jag menar att det hade varit någon form av erkännande från Trafikverket
            om samma regler hade gällt för oss lokförare som för de anhöriga.
          </note>
          <note>
            Fru ålderspresident! Jag pratar här för landets samtliga 3 000
            lokförare. Låt oss slippa riva upp gamla sår. Låt oss bara få
            gå vidare. Vi är lika mycket drabbade som de anhöriga, och vi
            bör ha samma rättigheter som de anhöriga har.
          </note>
          <note>
            Landets lokförare, fru ålderspresident, uppmanar samtliga partier
            här att stödja vår reservation. Jag yrkar bifall till vår reservation.
          </note>
          <note>
            (TJÄNSTGÖRANDE ÅLDERSPRESIDENTEN: Ibland kommer verkligheten
            rakt in i riksdagens plenisal. Vi får fundera mycket på detta.)
          </note>
          <note>
            I detta anförande instämde Mikael Eskilandersson och Jimmy Ståhl
            (båda SD).
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18.)
          </note>
          <note>
            § 17 Avtal om ekonomi och handel (CETA) samt strategiskt partnerskapsavtal
            mellan EU och dess medlemsstater och Kanada
          </note>
          <note>
            Utrikesutskottets betänkande 2017/18:UU19
          </note>
          <note>
            Avtal om ekonomi och handel (CETA) samt strategiskt partnerskapsavtal
            mellan EU och dess medlemsstater och Kanada (prop. 2017/18:60)
          </note>
          <note>
            föredrogs.
          </note>
          <note type="speaker">
            Anf. 67 HÅKAN SVENNELING (V):
          </note>
          <note>
            Fru ålderspresident! Förhandlingarna om ett omfattande handels-
            och investeringsavtal mellan EU och Kanada påbörjades redan 2009.
            Fem år senare presenterades CETA-avtalet. Förutom att avtalet
            måste godkännas i EU:s ministerråd och i EU-parlamentet, vilket
            redan har skett, måste det också godkännas på nationell nivå i
            alla medlemsstaternas parlament för att avtalet ska gälla i alla
            delar. I dag är det den debatten vi har i Sveriges riksdag.
          </note>
          <note>
            Sverige är ett litet exportberoende land. Vår handel med omvärlden
            är avgörande för vårt välstånd och vår utveckling. Vänsterpartiet
            har genom åren aktivt stött att Sverige har avvecklat tullar,
            kvoter och andra formella handelshinder. I dag har redan EU och
            Sverige avvecklat många av sina tullar och kvoter mot stora ekonomier
            och viktiga handelspartner.
          </note>
          <note>
            Därför handlar inte kritiken mot CETA-avtalet om tullar och kvoter
            utan om att avtalet innebär demokratiska inskränkningar, försämrade
            sociala rättigheter, svårigheter att reglera välfärden och hinder
            för åtgärder för miljö och klimat. Avtalet har också kritiserats
            hårt för bristen på demokratisk insyn i förhandlingsprocessen.
            Helt i onödan innebär avtalet tyvärr en maktförskjutning till
            storföretagen då det ger unika möjligheter för dem att stämma
            Sverige och andra EU-länder.
          </note>
          <note>
            Vänsterpartiet är varken motståndare till handel eller förespråkare
            för handelshinder. Vi vill ha en rättvis handelspolitik som inte
            innebär försämringar för medborgarna i de länder som omfattas.
            Vi vill ha en handelspolitik som sätter människor, djur och miljö
            främst och som fokuserar på ökade samhällsvinster, inte på vinster
            bara för storföretagen. Därför säger vi i dag nej till regeringens
            förslag om att godkänna CETA-avtalet.
          </note>
          <note>
            För Sveriges del är Kanada en mycket liten handelspartner. Exporten
            till Kanada står för 0,8 procent av Sveriges totala export och
            importen för 0,3 procent av den totala importen. Kanada är på
            37:e plats i rangordningen över de länder som Sverige importerar
            mest ifrån och på 23:e plats över de länder som Sverige exporterar
            mest till.
          </note>
          <note>
            Anhängarna till CETA har stora ekonomiska förväntningar på avtalet.
            Samtidigt visar studier att avtalet kommer att ge förhållandevis
            små ekonomiska vinster. Det finns även granskningar som visar
            att det kan bli negativa makroekonomiska effekter, dels på grund
            av att arbetstillfällen går förlorade, dels för att befintliga
            ekonomiska klyftor förstärks. Det råder alltså delade meningar
            om hur stora effekterna av avtalet blir. Det har också visat sig
            oklart med andra handelsavtal.
          </note>
          <note>
            Effekterna är extremt komplexa och komplicerade att förutspå,
            något som har visat sig gång på gång. Det är förvisso inte osannolikt
            att CETA medför en viss ekonomisk vinning för parterna. Frågan
            är dock hur stor den blir, vilka som får ta del av den och inte
            minst om den står i proportion till de risker som avtalet medför.
          </note>
          <note>
            CETA innehåller, liksom det kritiserade TTIP-avtalet som tidigare
            planerades mellan EU och USA, ett kapitel om så kallat regleringssamarbete.
            Syftet med regleringssamarbetet är att undvika befintliga och
            framtida onödiga hinder för handel och investeringar och undvika
            onödiga regelskillnader. Med anledning av detta ska ett forum
            för regelsamarbete upprättas inom CETA som ska utvärdera lagstiftningsinitiativ.
          </note>
          <note>
            Detta kan låta lovvärt, men i praktiken betyder det att en icke
            politiskt vald församling ska granska politiska förslag i förväg
            ur ett handelsperspektiv. Även om avtalet innehåller skyddsklausuler
            som garanterar att ländernas rätt att reglera och lagstifta inte
            ska begränsas av regleringssamarbetet finns en överhängande risk
            att det kommer att fungera som en blockerande instans för progressiv
            lagstiftning, till exempel på miljöområdet. Så har det funkat
            med amerikanska OIRA, som har stått förebild för förslaget.
          </note>
          <note>
            Det blir också relevant att fråga sig vem som tillåts definiera
            vad som utgör ett handelshinder. Ett nationellt stopp för fossila
            bränslen till förmån för förnybar energi kan antingen betraktas
            som en akut nödvändighet för planetens överlevnad eller som ett
            handelshinder, beroende på vem som tillåts bestämma.
          </note>
          <note>
            En av de mest kontroversiella delarna i CETA är investerarskyddet.
            Syftet är att garantera att investerare som upplever att en stat
            brutit mot avtalet ska kunna vända sig till en särskild domstol.
            Detta innebär att investerare ges rätt att stämma stater, det
            vill säga Sverige, andra EU-länder och Kanada, om lagstiftning
            och regleringar kan anses påverka investeringens värde negativt.
            I klartext kan företag kräva kompensation av stater för utebliven
            vinst.
          </note>
          <note>
            Inom ramen för CETA ska en domstol tillsättas bestående av 15
            domare. Stämningsförfarandet och rättsprocessen sker alltså i
            denna domstol utanför det nationella rättssystemet.
          </note>
          <note>
            ICS är en vidareutveckling av ett liknande system som återfinns
            i många andra handelsavtal och kallas ISDS. ISDS har dock rönt
            mycket kritik, och mekanismerna i CETA är därför något modifierade
            men bygger på samma principer.
          </note>
          <note>
            Genom ISDS skyddas investeraren mot direkt expropriering. I dag
            har dock ISDS alltmer kommit att utgöra ett skydd mot så kallad
            indirekt expropriering. Det handlar således inte längre om att
            skydda tillgångar som företagen äger utan om att skydda företagens
            beräknade vinster. Därmed kan företag stämma stater om de anser
            att nationell lagstiftning hindrar dem och deras möjlighet att
            göra vinst. ISDS har därigenom blivit ett effektivt sätt att förhindra
            progressiv lagstiftning och utgör i förlängningen ett direkt hot
            mot vår demokrati.
          </note>
          <note>
            Eftersom både EU:s medlemsländer och Kanada har stabila och fungerande
            rättssystem finns ingen synbar anledning att ta upp tvister i
            denna typ av nya domstolar. Handelsavtal mellan stater med fungerande
            juridiska system bör därför inte innehålla ISDS-klausuler eller
            liknande mekanismer. Dels saknas behovet, dels kringgås det vanliga
            rättssystemet. Dessutom riskerar demokratiskt fattade beslut att
            undermineras eller rent av utebli på grund av företagens vinstintressen.
          </note>
          <note>
            Det finns inte heller några tydliga bevis för att mängden investeringsflöden
            skulle gynnas tack vare ICS. Fördelarna är med andra ord mycket
            oklara, men riskerna är desto större. Att politiska beslut flyttas
            från nationella parlament till en samling jurister är allvarligt,
            inte minst ur demokratiska aspekter.
          </note>
          <note>
            En mycket oroande effekt är dessutom att stater själva tycks
            anpassa sin lagstiftning för att slippa bli stämda.
          </note>
          <note>
            Ett av de mer kända exemplen är då tobaksbolaget Philip Morris
            2011 inledde ett stämningsförfarande mot Australien utifrån investeringsavtalet
            mellan Hongkong och Australien. Anledningen var att landet ville
            införa neutrala cigarettpaket utan reklam eller bilder i syfte
            att minska rökningen.
          </note>
          <note>
            Philip Morris hävdade att lagstiftningen innebar en så kallad
            indirekt expropriation. Trots att Australien vann efter en utdragen
            rättsprocess fick stämningen ändå konsekvensen att Nya Zeeland
            bestämde sig för att avvakta med en liknande lagstiftning tills
            domen hade fallit.
          </note>
          <note>
            Även svenska Vattenfalls två stämningar av Tyskland har främst
            handlat om att stoppa och försämra ny lagstiftning snarare än
            att få monetär ersättning.
          </note>
          <note>
            Kritiken liknar på många sätt den som fanns mot TTIP-avtalet.
            Det har funnits farhågor om hur avtalet skulle kunna leda till
            att stora multinatio ­ nella amerikanska företag använder sina
            resurser för att pressa EU-länder till att motverka fackliga rättigheter
            och miljökrav och försämra välfärden.
          </note>
          <note>
            Genom CETA öppnas bakdörren så att även amerikanska dotterbolag
            med verksamhet i Kanada får möjlighet att stämma europeiska stater.
            I dag är vart tionde företag i Kanada amerikanskägt.
          </note>
          <note>
            Hur påverkas Sverige av ICS? Enligt en rapport från FN-organet
            Unctad har det skett en kraftig ökning av antalet ISDS-fall sedan
            början av 2000-talet. Nordamerikanska storföretag är överrepresenterade
            när det gäller att dra stater inför rätta för att säkra beräknade
            vinster och investeringsvärden.
          </note>
          <note>
            Ett aktuellt område är gruvsektorn. Sverige är ett relativt attraktivt
            land för mineralprospektörer, och många kanadensiska bolag bedriver
            redan verksamhet i Sverige. Gruvindustrin är en strategiskt viktig
            näring, inte minst i regioner som tidigare drabbats av hög arbetslöshet
            och utflyttning. Samtidigt har gruvbrytning stor påverkan på miljö
            och omgivning. Mot nya exploateringar står många gånger andra
            intressen.
          </note>
          <note>
            I Sverige är ersättningen till stat och fastighetsägare vid eventuell
            gruvdrift mycket liten i en internationell jämfö relse. Den uppgår
            till endast 2 promille av det beräknade värdet av de mineraler
            som har brutits. Sveriges gruvnäring har enligt statistik från
            Världsbanken lägst beskattning av samtliga gruvländer i världen.
            Den effektiva skattesatsen uppgår, enligt statistiken, till ca
            28 procent. I ytterst få län der understiger skattesatsen 40 procent.
          </note>
          <note>
            Gruvnäringen har varit ett område där många stämningar har skett.
            Kanadensiska företag är i dag inblandade i utvinningsverksamhet
            i Spanien, Irland, Finland, Rumänien, Bulgarien och Grekland,
            och där har de blivit anklagade för att inte ta miljöhänsyn. Många
            gånger har gruvprojekt genomförts i känsliga naturområden och
            förstört förutsättningarna för lokalt turistföretagande. Man har
            inte heller tagit hänsyn till lokalbefolkningen, och gruvornas
            utsläpp har påverkat det lokala jordbruket.
          </note>
          <note>
            Det kanadensiska företaget Glamis Gold stämde Kalifornien när
            staten införde restriktioner om att återställa ett område för
            deras gruva med hänsyn tagen till ursprungsbefolkningen. Som tur
            var förlorade företaget just det fallet. Ett annat exempel är
            det kanadensiska gruvbolaget Gabriel Resources, som stämt Rumänien
            på mångmiljardbelopp efter att parlamentet av miljöskäl sagt nej
            till ett kontroversiellt gruvprojekt.
          </note>
          <note>
            CETA skulle för Sverige innebära en möjlighet för kanadensisk
            gruv ­ industri att stämma staten varje gång svenska myndigheter
            inför miljörestriktioner eller vill ta hänsyn till lokalbefolkningen
            och dess näringar.
          </note>
          <note>
            Vänsterpartiet ser stora behov av en förändrad minerallagstiftning,
            där större hänsyn tas till de kommuner som berörs, till miljön
            och till klimatet. Det råder dock stor tveksamhet kring huruvida
            en sådan förändrad lagstiftning ligger i linje med åtagandena
            i CETA. Med avtalet på plats blir det inte heller de nationella
            parlamenten och domstolarna som ska tolka detta, utan det överlämnas
            till ICS-domstolen.
          </note>
          <note>
            Ett annat exempel är frågan om begränsningen av vinster i välfärden.
            Vänsterpartiet har länge drivit att privata företag inte ska kunna
            fylla skattkistan genom att utarma vår gemensamma välfärd. Stödet
            för en välfärd utan vinster är stort i Sverige, och så många som
            74 procent skulle vilja se ett stopp. Trots oklarheter om hur
            CETA kan komma att påverka svensk välfärd väljer regeringen att
            inte ta kritiken på allvar.
          </note>
          <note>
            Även åtgärder på kommunal nivå kan bli föremål för avtalets investeringsskydd.
            Om man bestämmer sig för att säkra god kvalitet i välfärden kan
            CETA utgöra en grund för stämning om detta anses påverka bolagets
            handel och investeringar negativt.
          </note>
          <note>
            I propositionen skriver regeringen att CETA-avtalet inte medför
            några negativa statsfinansiella konsekvenser. Detta är ett märkligt
            antagande med tanke på att Sverige kan bli stämt på mångmiljardbelopp.
            Den danska regeringen har erkänt att CETA-avtalet kan få statsfinansiella
            konsekvenser om man blir stämt som land. Därför borde regeringen
            utreda de statsfinansiella konsekvenserna av CETA-avtalet och
            återkomma till riksdagen med en analys.
          </note>
          <note>
            Det finns olika sätt att lägga upp handelsavtal. Vad gäller de
            avtal som EU tidigare har ingått används normalt en så kallad
            positiv förteckning över vilka tjänster som omfattas. Det innebär
            att man listar en förteckning av de tjänster som ska vara föremål
            för liberaliseringsåtaganden i enlighet med avtalen. I fallet
            med CETA ingår EU nu för första gången ett avtal med motsatt modell,
            där man använder sig av en negativ förteckning. Då omfattas i
            stället alla tjänster som inte tydligt är undantagna. Liberaliseringen
            blir därmed regel.
          </note>
          <note>
            I Sverige har avregleringen av många viktiga marknader lett till
            försämrad tillgänglighet och service. Det har gällt till exempel
            apoteksmarknaden, som har minskat tillgängligheten för läkemedel
            för flera utsatta grupper. Ett annat exempel är avregleringen
            av elmarknaden, som har lett till betydligt högre avgifter för
            kunderna.
          </note>
          <note>
            Än så länge är det svårt att utröna vilka de faktiska skillnaderna
            blir i praktiken. Men CETA utgör ändå ett trendbrott, och utan
            vidare analys godkänns denna ordning, vilket kan tyckas olyckligt.
            Det kan inte uteslutas att förändringen kan påverka det politiska
            manöverutrymmet i fråga om svenska avregleringar.
          </note>
          <note>
            CETA innebär också att en avreglering på tjänsteområdet inte
            kommer att kunna gå tillbaka. Det gäller oavsett vad den politiska
            majoriteten önskar. Om Sverige till exempel väljer att privatisera
            nya marknader, till exempel Systembolaget, aktiveras automatiskt
            en så kallad ratchetklausul, som hindrar ett återinfört monopol,
            detta oavsett om en sådan privatisering skulle kunna visa sig
            vara mycket dålig ur folkhälsosynpunkt eller vara en dålig affär.
            Frågan är alltså bestämd redan på förhand genom avtalet.
          </note>
          <note>
            Sammanfattningsvis finns det en mängd anledningar att oroas över
            CETA och vad detta avtal kan komma att få för konsekvenser. För
            Sveriges del kan det till exempel handla om vår självständighet
            när det gäller att besluta om viktiga klimatåtgärder, om vår gruvindustri
            och om privatiseringar och utförsäljningar.
          </note>
          <note>
            Sverige är beroende av en bra export. Men det får inte ske på
            bekostnad av viktiga sociala rättigheter eller möjligheter att
            stoppa klimatförändringarna.
          </note>
          <note>
            I och med Lissabonfördraget flyttades makten från medlemsstaterna
            till EU-kommissionen när det gäller att förhandla handelsavtal.
            Men handelspolitiken är fortfarande en delvis nationell angelägenhet.
            Det är tydligt att många i Europa är kritiska till CETA-avtalet.
            CETA har förhandlats utan vidare svensk diskussion eller debatt,
            detta trots att avtalet innebär omfattande konsekvenser för handel
            på områden som berör många människor. CETA har förhandlats bakom
            stängda dörrar, och möjligheterna för folkvalda politiker att
            påverka har varit små.
          </note>
          <note>
            Vänsterpartiet vill se en handelspolitik som tar vara på sociala
            och fackliga rättigheter, som värnar demokrati, jämställdhet och
            mänskliga rättigheter och som bygger på hållbarhet och långsiktighet.
            CETA-avtalet är inte ett avtal som går i linje med en sådan politik.
          </note>
          <note>
            Riksdagen bör därför avslå regeringens förslag om att godkänna
            CETA-avtalet mellan EU och Kanada.
          </note>
          <note>
            Fru ålderspresident! För två veckor sedan kom en dom i EU-domstolen
            där man har klargjort att investeringsavtal av typen BITS inom
            EU inte är förenliga med EU-lagarna.
          </note>
          <note>
            EU-domstolens klargörande handlar nu om investeringsdelen i BITS-avtalet
            mellan Nederländerna och Slovakien. I förlängningen innebär detta
            att alla 196 bilaterala investeringsavtal mellan länder inom EU
            måste avskaffas, varav Sverige i dag har åtta.
          </note>
          <note>
            På EU-domstolens bord ligger också att avgöra om investeringsdelen
            i CETA-avtalet med Kanada är förenlig med EU-rätten. En del länder
            har nu meddelat att de kommer att avvakta denna dom innan de går
            vidare med ratificeringsprocessen av CETA-avtalet. Det är viktigt
            att komma ihåg att flera av EU-domstolens domar den senaste tiden
            om handelspolitik har gett kommissionen bakläxa.
          </note>
          <note>
            Om en medlemsstat ingår ett avtal med tredjeland, trots att medlemsstaten
            rimligen kan förutse att avtalet strider mot EU-lagstiftningen,
            agerar medlemsstaten i strid med principen om lojalt samarbete
            i EU-fördraget. Sverige skulle således agera i strid med EU-fördraget
            om riksdagen i dag ratificerar CETA-avtalet innan EU-domstolen
            har gett sitt yttrande.
          </note>
          <note>
            Därför yrkar jag för Vänsterpartiets räkning att hela betänkandet
            återförvisas tillbaka till utrikesutskottet för vidare behandling
            till dess att det är klargjort huruvida CETA-avtalet strider mot
            EU-rätten. Förslaget om återförvisning ska behandlas innan riksdagen
            behandlar själva innehållet i betänkandet.
          </note>
          <note>
            (Applåder)
          </note>
          <note>
            ( TJÄNSTGÖRANDE ÅLDERSPRESIDENTEN: Frågan om återförvisning kommer
            att prövas i samband med voteringen senare.)
          </note>
          <note type="speaker">
            Anf. 68 KRISTER ÖRNFJÄDER (S):
          </note>
          <note>
            Fru ålderspresident! Jag kan bara konstatera att mitt inlägg
            kommer att låta lite annorlunda.
          </note>
          <note>
            I dag ska vi äntligen debattera avtalet om ekonomi och handel,
            CETA, och det strategiska partnerskapsavtalet mellan EU och Kanada.
            Jag säger äntligen därför att förhandlingarna om CETA-avtalet
            har pågått sedan juni 2009, och den slutgiltiga avtalstexten offentliggjordes
            i februari 2016.
          </note>
          <note>
            I oktober 2016 undertecknades avtalet, och ett gemensamt tolkningsinstrument
            antogs. När det gäller partnerskapsavtalet inleddes förhandlingarna
            i september 2011 och avslutades i september 2014.
          </note>
          <note>
            Europaparlamentet godkände avtalen i februari 2017, och om jag
            är rätt underrättad blir vi det åttonde landet av samtliga medlemsländer
            i EU som tar beslut om detta.
          </note>
          <note>
            Fru ålderspresident! Jag säger äntligen också därför att vi socialdemokrater
            är för frihandel och vill att fler länder ska ha samma möjligheter
            i framtiden.
          </note>
          <note>
            Eftersom WTO i detta sammanhang tyvärr har svårt att få enighet
            bakom en del av sina försök att få till gemensamma spelregler
            inom världshandeln blir det för många en lösning att lösa det
            mellan länder och regio ­ ner i stället. Detta är inget som WTO
            motsätter sig, men jag kan tycka att det är synd att det blir
            så, då risken finns att det i slutändan är de som mest skulle
            behöva övergripande internationella överenskommelser som blir
            de som står utan avtal. Det är det som vi nu kan se som ett delresultat
            av i och med vår debatt och senare beslut i denna fråga.
          </note>
          <note>
            Fru ålderspresident! Vad är det då som vi ska besluta om? När
            jag säger detta har jag ingen ambition att gå igenom samtliga
            1 693 sidor med bilagor som omfattas av detta betänkande. Jag
            vill dock nämna ett antal punkter i avtalet som får betydelse
            i framtiden.
          </note>
          <note>
            Till att börja med syftar avtalet till att förbättra marknadstillträdet
            och skapa regler som är tydliga, transparenta och förutsägbara,
            samtidigt som främjandet av en hållbar utveckling ges en central
            roll. Det formaliserar möjligheten till samarbete och utbyte.
          </note>
          <note>
            CETA innehåller bestämmelser om bland annat tull- och handelslättnader,
            tekniska handelshinder, tjänstehandel, offentlig upphandling,
            investeringar inklusive skydd för investeringar, handel och hållbar
            utveckling när det gäller till exempel arbetsvillkor samt handel
            och miljö.
          </note>
          <note>
            Det ska stärka den multilaterala styrningen och normerna, och
            parterna åtar sig bland annat att implementera ILO:s konventioner
            och globala miljöavtal. Det är ett avtal som ska se till att vi
            undviker konkurrens som förutsätter sämre villkor, och det ska
            stärka dialogen och samarbetet inom hållbar utveckling.
          </note>
          <note>
            Fru ålderspresident! När det gäller partnerskapsavtalet är ursprunget
            ett ramavtal mellan EG och Kanada från 1976. Därifrån har det
            utvecklats under åren. De delar av avtalet som faller inom unionens
            kompetens började tillämpas i april 2017. Avtalet syftar till
            att stärka de politiska banden avseende utrikespolitik och säkerhetsfrågor
            genom att dels föra upp samarbetet till strategisk partnerskapsnivå,
            dels uppgradera samarbetet på ett stort antal politikområden.
          </note>
          <note>
            I avtalet fastställs formerna för samarbetet och dialogen genom
            att det upprättas samrådsmekanismer, till exempel en gemensam
            ministerkommitté, samarbetskommittéer och underkommittéer.
          </note>
          <note>
            Genom avtalet upprättas samarbeten inom bland annat internationell
            fred och säkerhet, forskning och innovation, främjande av mänskliga
            rättigheter, hållbar utveckling, olaglig narkotikahantering, rättsligt
            samarbete och politisk dialog.
          </note>
          <note>
            Avslutningsvis, fru ålderspresident, innehåller det allmänna
            åtaganden om mänskliga rättigheter, demokratiska principer och
            respekt för rättsstatsprincipen, förhindrande av spridning av
            massförstörelsevapen samt bekämpning av terrorism och organiserad
            brottslighet.
          </note>
          <note>
            Fru ålderspresident! Jag inledde med att säga att vi äntligen
            har kommit till den stund då vi behandlar detta ärende. Jag hoppas
            att fru ålderspresidenten håller med om detta efter denna relativt
            korta redogörelse. Min och Socialdemokraternas åsikt är att världen
            och världshandeln skulle må bra av fler avtal liknande detta.
          </note>
          <note>
            Fru ålderspresident! Med detta yrkar jag bifall till utskottets
            förslag och avslag på reservationerna.
          </note>
          <note>
            (Applåder)
          </note>
          <note type="speaker">
            Anf. 69 HÅKAN SVENNELING (V) replik:
          </note>
          <note>
            Fru ålderspresident! Krister, en ökad handel står i grunden inte
            i motsättning till fackliga rättigheter. Ökad produktivitet och
            ökade inkomster bidrar till att stärka Sveriges ekonomi. Handelsavtalet
            CETA innebär dock stora risker och kan leda i direkt motsatt riktning.
          </note>
          <note>
            CETA-avtalet innehåller flera positiva skrivningar för att garantera
            fackliga rättigheter. Det poängteras att parterna inte får avvika
            från sina arbetsrättsliga åtaganden eller försämra fackliga rättigheter
            i syfte att uppmuntra handel och investeringar. Det stora problemet
            är att det saknas en effektiv efterlevnadsmekanism för att så
            inte ska ske.
          </note>
          <note>
            Kapitlet om arbetsrätt i CETA saknar delen om tvistlösning mellan
            länder och ger inga möjligheter till sanktioner om den ena parten
            bryter mot sina åtaganden. Tanken är att eventuella problem ska
            lösas genom dialog. Men utan fungerande sanktioner blir löften
            om att arbetsrätt och fackliga rättigheter inte ska påverkas negativt
            inte mycket värda. Så skedde till exempel när EU och Sydkorea
            slöt ett handelsavtal för några år sedan. Risken är snarare att
            företagen tar tillfället i akt och använder social dumpning som
            en strategi för att öka sina vinster.
          </note>
          <note>
            En stor del av kritiken mot CETA har kommit från just fackföreningar
            runt om i Europa och Kanada. Den tyska paraplyorganisationen DGB,
            kanadensiska CLC, europeiska ETUC och europeiska EPSU, men också
            svenska Kommunal och den fackliga sammanslutningen 6F, är bara
            några fackliga organisationer som har kritiserat bristen på effektiva
            efterlevnadsmekanismer i avtalet.
          </note>
          <note>
            Varför vill Krister Örnfjäder undergräva de fackliga rättigheterna
            och slår dövörat till mot facklig kritik?
          </note>
          <note type="speaker">
            Anf. 70 KRISTER ÖRNFJÄDER (S) replik:
          </note>
          <note>
            Herr talman! För mig låter detta väldigt konstigt. Jag har förmånen
            att vara ordförande för WTO:s parlamentarikerorganisation i världen.
            Det innebär att jag ett antal gånger per år träffar folk för att
            diskutera denna fråga. Det är inte detta man talar om där, utan
            där talar man om problemet med att man inte får övergripande avtal
            inom ramen för WTO, där man kan bevaka denna typ av frågor och
            få till system som gäller för alla länder.
          </note>
          <note>
            Min tolkning av det vi nu diskuterar är att vi löser en del av
            de problem som du beskriver. Det är nämligen i det avtalslösa
            samhället som de flesta problem uppstår. Jag påstår att detta
            avtal är ett försök att komma åt en del av de problem som du beskriver.
          </note>
          <note>
            Men det som du och jag inte har gemensamt är tolkningen. Jag
            tycker att detta ändå är bättre än det som inte finns. Om det
            nu är så att man från Vänsterpartiets sida vill ha med även detta
            tycker jag att man skulle ha jobbat för att få det som ett tillägg
            i stället för att förorda ett avslag.
          </note>
          <note type="speaker">
            Anf. 71 HÅKAN SVENNELING (V) replik:
          </note>
          <note>
            Herr talman! Krister Örnfjäder, nu står vi ju här och inte i
            WTO-förhandlingarna. Jag delar i grunden din syn att det inte
            är fel om man får fler multilaterala lösningar inom ramen för
            WTO, men vi vet båda två att det är en ganska svår väg att gå.
          </note>
          <note>
            Jag tycker inte att detta handlar om tolkning. För mig är Socialdemokraterna
            precis som Vänsterpartiet en del av den arbetarrörelse som har
            stått upp för fackliga rättigheter genom historien. Det blir då
            väldigt förvånande när socialdemokratin säger jo, vi har lyckats
            få in lite skrivningar och är lite nöjda med det här, och därför
            kan vi tänka oss att säga ja till detta – när det helt saknas
            möjligheter till efterlevnad. Man är helt beroende av en dialog
            med Kanada för att de ska följa avtalet.
          </note>
          <note>
            Detta avtal har medfört vissa positiva saker. Kanada har skrivit
            under ILO-konventioner som landet tidigare inte ställt sig bakom.
            Det är i grunden positivt. Men det finns ingenting i avtalet som
            gör att man kan följa upp och säkerställa att Kanada följer de
            konventionerna och de fackliga rättigheter som man vill uppnå.
          </note>
          <note>
            Skulle företag inom ramen för detta avtal, med Kanadas goda minne,
            inte följa den typen av lagstiftning har varken Sverige, socialdemokratin
            eller EU någon möjlighet att påtala detta. Då är man hänvisad
            till processer i ILO och sådant, och det skulle inte vara ett
            sätt att faktiskt kunna sätta press. Därför förstår inte jag hur
            man från socialdemokratiskt håll kan älska detta avtal så mycket
            som man gör, när det ändå tydligt kan slå tillbaka mot fackliga
            rättigheter.
          </note>
          <note type="speaker">
            Anf. 72 KRISTER ÖRNFJÄDER (S) replik:
          </note>
          <note>
            Herr talman! Jag tycker att vi för ett cirkelresonemang nu. Vi
            kommer tillbaka till samma ståndpunkt som vi hade när vi inledde
            det första meningsutbytet. Det går liksom inte framåt.
          </note>
          <note>
            För mig är det så här: Vi för denna diskussion framåt. Vi står
            bakom de fackliga rättigheterna, att de anställda ska ha rättigheter
            och att arbetsgivare och länder ska ha skyldigheter. Men allt
            börjar faktiskt med dialog. Det är så det fungerar både på arbetsmarknaden
            och mellan parlamentariker. Man börjar med att tala med varandra,
            och utifrån detta flyttar man sedan fram sina positioner.
          </note>
          <note>
            Här flyttar vi fram våra positioner, och jag tycker att vi gör
            det på en väldig massa områden. Du har nu snävat in dig till denna
            del, och jag förstår att du gör det. Men för mig handlar dessa
            två avtal inte bara om detta, även om det är viktigt och man ska
            ta hänsyn till det.
          </note>
          <note>
            Jag hävdar att man tar hänsyn till dem och att man har tagit
            hänsyn till dem. Men man tar hänsyn till så mycket mer som Sverige,
            Europa och egentligen världen mår bra av. Därför vill jag att
            detta avtal ska kunna bli ett föredöme för hur andra avtal kan
            bli. Vi ska tillsammans med Kanada se till att det fungerar, för
            att det ska bli verklighet i andra delar av världen.
          </note>
          <note>
            Det var detta som gjorde att jag utgick från min situation när
            det gäller WTO. Jag ser hur stora behoven är. Jag ser också riskerna
            med att utvecklade länder och regioner samarbetar mer och mer
            medan andra riskerar att hamna allt längre efter. Jag vill att
            de också ska få sådana här avtal. Det arbetar vi för, men vi gör
            det i alldeles för långsam takt. Vi förhandlar med ett land åt
            gången, och det rör sig om närmare 200 länder.
          </note>
          <note type="speaker">
            Anf. 73 SOTIRIS DELIS (M):
          </note>
          <note>
            Herr talman! Vi debatterar CETA-avtalet om ekonomi och handel
            samt ett strategiskt partnerskapsavtal mellan Europeiska unionen
            och dess medlemsstater och Kanada.
          </note>
          <note>
            Låt mig börja med att yrka bifall till förslaget i betänkandet
            på nästan 1 700 sidor samt hänvisa till Alliansens särskilda yttrande,
            där vi kritiserar regeringen för en sen hantering av detta ärende.
          </note>
          <note>
            Vi vet att de gamla grekerna, fenicierna och egyptierna använde
            sig av handel och utbyte sinsemellan. På detta sätt bevisade människan
            flera tusen år före vår tid att världen behöver frihandel och
            färre murar. Frihandeln är därför inte direkt någon nymodighet.
          </note>
          <note>
            Människor insåg redan på den tiden betydelsen av att dra nytta
            av en öppen värld, där flödet av varor, kapital och tjänster samt
            de affärsmässiga och sociala relationerna mellan folken säkerställde
            fred och stabilitet mellan dem.
          </note>
          <note>
            Herr talman! Förhandlingarna om ett frihandelsavtal mellan EU
            och Kanada tog mycket lång tid. De påbörjades 2009 och undertecknades
            i oktober 2016. EU-parlamentet ratificerade det färdiga handelsavtalet
            i februari 2017, och därefter startade ratificeringsprocessen
            för unionens medlemsstater. Avtalet ligger nu på Sveriges riksdags
            bord för beslut.
          </note>
          <note>
            Herr talman! Det tog regeringen ett år att överlämna propositionen
            till riksdagen. För mig är det anmärkningsvärt att Sverige – ett
            land som vanligen är för handel och handelsavtal, vars nytta bidrar
            starkt till vårt lands välstånd – har tagit så lång tid på sig
            att godkänna CETA.
          </note>
          <note>
            Förmodligen har regeringens agerande att göra med Vänsterns aktiva
            motstånd mot alla typer av liknande avtal och med dess politik,
            som de facto vill isolera Sverige från omvärlden. Vi hörde nyligen
            Vänsterns representant säga att CETA mer eller mindre är bilden
            av allt ont som kommer att drabba mänskligheten.
          </note>
          <note>
            Herr talman! Detta är en protektionistisk politik som om den
            verkställs kommer att medföra allvarliga konsekvenser för vårt
            lands välstånd och välfärd.
          </note>
          <note>
            Jag noterar att även Miljöpartiet är splittrat. Det är ett regeringsparti
            som internt har olika uppfattningar om avtalsinnehållet.
          </note>
          <note>
            För egen del, herr talman, kan jag konstatera att Vänsterns motstånd
            och isolationistiska politik tydligt och negativt har påverkat
            regeringens hantering av detta ärende.
          </note>
          <note>
            Avslutningsvis vill jag säga att ratificeringen av CETA är viktig
            också för att detta förhoppningsvis kan påskynda TTIP-avtalet
            mellan EU och USA, som har gått i stå.
          </note>
          <note type="speaker">
            Anf. 74 LORENTZ TOVATT (MP):
          </note>
          <note>
            Herr talman! Miljöpartiet ser i grunden positivt på att riva
            onödiga handelshinder mellan stater. Handel mellan länder och
            investeringar i länder från andra länder skapar inte bara ekonomisk
            utveckling, välstånd och specialisering utan har också potentialen
            att skapa goda relationer och, i bästa fall, upprätthålla fred.
            Därför ser vi positivt på en friare handel inom planetära och
            sociala gränser.
          </note>
          <note>
            I dag ska vi diskutera CETA. Miljöpartiet har haft ett skeptiskt
            förhållningssätt till avtalet. Vi har lyssnat på den kritik som
            har framförts gällande vissa risker som avtalet har sagts ha vad
            gäller exempelvis möjligheten för EU:s medlemsstater att skärpa
            sin miljölagstiftning.
          </note>
          <note>
            Många frågetecken har också funnits gällande skiljedomsförfarandet
            och hur det ska ske. Där har vi haft ett lyssnande öra till bland
            annat miljörörelsen, som har fört fram kritik. Vad gäller just
            skiljedomsförfarandet väntar nu intressanta tider när detta ska
            prövas i EU-rätten för att man ske se huruvida det är lagligt.
          </note>
          <note>
            Samtidigt har det funnits ett starkt stöd för CETA i denna kammare.
            Därför har Miljöpartiets strategi varit att på djupet analysera
            avtalets effekter för att få fram svar på de frågor som ställts.
            Vidare har vi sett till att formuleringarna i fråga om miljö och
            klimat i regeringens proposition är så skarpa som möjligt.
          </note>
          <note>
            Därför kommer regeringen till exempel att följa upp avtalets
            påverkan och effekter när det gäller parternas möjligheter att
            kunna ställa högre miljökrav och att kunna höja ambitionsnivån
            i klimatpolitiken även i framtiden. Om det framöver visar sig
            att avtalet får negativ effekt i dessa avseenden är vår åsikt
            att man bör omförhandla det.
          </note>
          <note>
            Den fördjupade konsekvensanalys som Miljöpartiet har fått till
            stånd är intressant och ger en del svar som kan vara värda att
            nämna. Det är Kommerskollegium som har fått detta uppdrag.
          </note>
          <note>
            Det är kanske mest intressant att titta på vad som sägs om investerarskyddet.
            Här har Kommerskollegium kommit fram till att CETA-avtalets bestämmelser
            om rätt till ersättning vid indirekt expropriation i allt väsentligt
            inte medför något skydd som går utöver det skydd som redan i dag
            garanteras investerare som investerar i Sverige.
          </note>
          <note>
            Investeringsskyddet påverkar inte Sveriges möjligheter att bevara
            monopol och allmännyttiga företag. Om Sverige har tillåtit en
            investering och sedan inför eller återinför ett monopol kan detta
            under särskilda förutsättningar ligga till grund för ersättningsskyldighet
            för staten, på samma sätt som redan i dag föreskrivs i svensk
            lagstiftning. Om monopolet kan rättfärdigas med det allmännas
            bästa är dock riskerna för att tvingas betala ersättning mindre.
          </note>
          <note>
            Kollegiet ansåg att investeringsskyddet inte hade någon effekt
            på Sveriges rätt att reglera inom de områden som har analyserats.
            Detta är viktigt att komma ihåg. Förtydligandet här är alltså
            egentligen att CETA bland annat inte kommer att innebära att några
            svenska lagar behöver ändras.
          </note>
          <note>
            Utöver detta tycker jag att det är viktigt att understryka att
            reglerna för vad som räknas som indirekt expropriering är ganska
            stränga. Det ska till väldigt mycket för att en stat ska bli ersättningsskyldig.
          </note>
          <note>
            Bland annat finns en rad kriterier som måste uppfyllas. Grundar
            sig tvisten på en befintlig investering? Var statens åtgärd beständig
            i tid? Förväntade sig investeraren åtgärden? Hade staten ett ärligt
            uppsåt? Var statens åtgärd diskriminerande? Var syftet med statens
            åtgärd ett berättigat offentligt välfärdsmål? Om syftet var ett
            berättigat offentligt välfärdsmål, var åtgärden uppenbart överdriven?
          </note>
          <note>
            Det finns alltså en rad kriterier som gör att det ska mycket
            till för att en stat ska bli ersättningsskyldig. Detta är viktigt
            att komma ihåg, och det har gett svar på en del av de invändningar
            som har kommit.
          </note>
          <note>
            Man kan förstås välja att förhålla sig skeptisk till Kommerskollegiums
            slutsatser, men man ska komma ihåg att Kommerskollegium inte är
            de enda som har landat i den här slutsatsen. Här är en av de viktigaste
            rösterna den som kommer från Justitiekanslern, som ju faktiskt
            är statens juridiska ombud: Enligt Justitiekanslerns bedömning
            motsvarar det investeringsskydd som finns i CETA i allt väsentligt
            det skydd som redan finns i andra internationella avtal och konventioner
            som Sverige har tillträtt i unionsrätten och i svensk rätt. Det
            är alltså inte bara Kommerskollegium som landar i denna slutsats.
          </note>
          <note>
            De här svaren har varit betryggande för oss i Miljöpartiet, för
            vi har inte velat ha ett avtal som äventyrar EU-rätten eller de
            demokratiskt fattade beslut som finns i Sverige och som kommer
            att finnas även i framtiden.
          </note>
          <note>
            Med detta, herr talman, yrkar jag bifall till utskottets förslag.
          </note>
          <note>
            (Applåder)
          </note>
          <note type="speaker">
            Anf. 75 HÅKAN SVENNELING (V) replik:
          </note>
          <note>
            Herr talman! Med ett avtal som har ett så tydligt ensidigt handelsperspektiv
            som CETA kommer det att bli mycket svårt för länderna att utveckla
            sin miljö- och klimatlagstiftning. Länder behöver våga gå före
            för att vi ska nå våra klimatmål, som beslutades i Parisavtalet.
            I stället riskerar CETA-avtalet att bli en stor bromskloss för
            ländernas miljö- och klimatarbete.
          </note>
          <note>
            Det finns exempel på storföretag som använt sig av investerarskydd
            i handelsavtal för att stämma stater för deras miljöpolitik. I
            november 2015 beslutade till exempel Obamaadministrationen i USA
            att stoppa en kanadensisk oljeledning genom USA eftersom den väntades
            leda till ökade utsläpp av växthusgaser. Företaget som hade planerat
            bygget, Trans Canada, svarade med att stämma Obamaadministrationen
            på miljardbelopp med Naftaavtalets investerarskydd som grund.
            Andra exempel där investerarskyddet använts för att stämma stater
            för miljölagstiftning är den kanadensiska delstaten Quebecs stopp
            för miljöskadlig frackning och Ecuadors beslut att stoppa oljeutvinning
            i mycket känsliga naturområden.
          </note>
          <note>
            ICS-mekanismen i CETA fungerar på liknande sätt, att storbolag
            ges möjligheten att överpröva demokratiskt fattade beslut om att
            skydda natur eller minska utsläppen. Dessutom tillkommer den indirekta
            påverkan av miljöregleringar och progressiv lagstiftning. Ett
            exempel är hur Kanada redan nu har tryckt på EU för att mjuka
            upp klassificeringen av bränsle från kanadensisk tjärsand. Det
            är alltså en direkt konsekvens av en önskan om ökad handel mellan
            Kanada och EU, som med stor sannolikhet kommer att leda till större
            konsumtion av smutsigt bränsle i EU.
          </note>
          <note>
            Flera aktörer har kritiserat CETA-avtalet för att gruv-, energi
            och transportsektorerna saknar skrivningar om hållbarhet. Den
            franska regeringen har begärt ett klimatveto i CETA-avtalet. Man
            vill se ett förtydligande i avtalet som slår fast att inget företag
            ska kunna stämma stater för åtgärder som syftar till att hejda
            den globala uppvärmningen. Något sådant krav har inte hörts från
            den svenska regeringen.
          </note>
          <note>
            Varför skulle CETA-avtalet vara bra för miljön, Lorentz Tovatt?
            Är du inte orolig?
          </note>
          <note type="speaker">
            Anf. 76 LORENTZ TOVATT (MP) replik:
          </note>
          <note>
            Herr talman! Tack, Håkan Svenneling, för frågan!
          </note>
          <note>
            Som jag nämnde har vi haft och har en oro över de effekter som
            CETA kommer att få på miljön. Det är just därför som vi haft strategin
            att få in skarpa skrivningar om miljö- och klimatambitioner i
            propositionen. Detta har helt enkelt varit vårt fokus liksom att
            få till en fördjupad analys av effekterna.
          </note>
          <note>
            Analysen, som jag gick igenom i mitt anförande, har en rad svar
            på de här frågorna. Det är ändå ganska betryggande vad gäller
            möjligheten att stämma stater. Det ska som sagt till ganska mycket
            för att en stat ska bli ersättningsskyldig, och jag nämnde flera
            av skälen. Men om man tydligt kan hänvisa till det allmännas bästa,
            vilket naturligtvis klimatfrågan handlar om, blir det helt enkelt
            svårare att bli stämd.
          </note>
          <note>
            Många andra handelsavtal har inte kapitel som handlar om hållbar
            utveckling och miljö, men det har faktiskt CETA. På det sättet
            kan man se det som ett steg framåt på det området.
          </note>
          <note type="speaker">
            Anf. 77 HÅKAN SVENNELING (V) replik:
          </note>
          <note>
            Herr talman! Det är bra att Lorentz Tovatt är orolig. Men samtidigt
            står han här i kammaren och talar sig varm för CETA-avtalet. Han
            nämnde också att han ansåg sig ha lyssnat på miljörörelsen och
            miljörörelsens kritik mot avtalet. Men jag kan inte förstå vilken
            miljörörelse det är han har lyssnat på och vilken organisation
            det är som skulle vara positiv till CETA-avtalet, för alla miljöorganisationer
            som jag har talat med säger att de är emot avtalet.
          </note>
          <note>
            Jag kan förstå att Lorentz är så positiv till CETA-avtalet med
            tanke på att det som miljöpartist är mycket tufft och svårt att
            vara något annat. Hans kollega Valter Mutt var först emot avtalet
            när han var utrikespolitisk talesperson, men då fick han inte
            längre vara talesperson för utrikesfrågor. Men i januari i år
            hände något speciellt. Valter Mutt fick komma tillbaka som utrikespolitisk
            talesperson om han inte var emot CETA-avtalet, och så fick det
            bli. Jag förstår att Valter Mutt inte har anmält sig till den
            här debatten i riksdagens kammare, och jag sätter en peng på att
            han kommer att ha kvittat ut sig när det är dags för riksdagens
            omröstning.
          </note>
          <note>
            Jag har tänkt mycket på det här och funderat på hur den miljöpartistiska
            partipiskan egentligen ser ut och vilket medeltida straffinstrument
            ni har som förebild. Man kan nog räkna med bestraffningar om man
            sätter sig emot. Därför tycker jag att det är extra bra gjort
            av de miljöpartister som fortfarande är kritiska till CETA-avtalet
            för dess negativa effekter på miljön och klimatet. De är värda
            en eloge, även om Miljöpartiet är långt ifrån den enighet som
            vi har i Vänsterpartiet.
          </note>
          <note>
            Jag förstår inte hur Miljöpartiet har kunnat komma till slutsatsen
            att CETA-avtalet är bra för miljön. Det är riktigt att jämfört
            med andra handelsavtal finns det i detta avtal steg som är tagna
            i rätt riktning. Men det finns inför framtiden många oroväckande
            tecken på att det kommer att bidra till att slå fast fossila bränslen
            för framtiden och inte uppnå Parisavtalets ambitioner.
          </note>
          <note type="speaker">
            Anf. 78 LORENTZ TOVATT (MP) replik:
          </note>
          <note>
            Herr talman! Tack, Håkan Svenneling, för ordväxlingen! Det är
            förstås kul att Håkan Svenneling har ett intresse för Miljöpartiets
            interna liv. Jag kan försäkra att vi inte använder några medeltida
            bestraffningsåtgärder inom vår grupp.
          </note>
          <note>
            Jag vill återknyta till själva sakfrågan, som delvis handlar
            om det här avtalet, och bredda perspektivet lite. Jag tycker också
            att man ska vara försiktig med att stirra sig alltför blind på
            just detta medel vad gäller att hantera klimatfrågorna brett.
            Som jag inledde med att säga tror jag att det är bra att världens
            länder handlar med varandra i större utsträckning än vad de gör
            i dag. Och jag tror att ett mer effektivt sätt att hantera klimat-
            och miljöutmaningar globalt är genom andra avtal, som ju naturligtvis
            ska vara bindande och påverka handelsavtalen.
          </note>
          <note>
            Självklart ska det vara skarpa formuleringar i alla handelsavtal,
            och det är det delvis också i CETA. Exempelvis har den här regeringen
            varit väldigt betydelsefull när det gäller att sluta globala avtal
            som hanterar de här globala utmaningarna. Vi har ju slutit Parisavtalet,
            som är det första globalt bindande klimatavtalet någonsin och
            som redan har en mycket stark effekt på det globala klimatarbetet.
          </note>
          <note>
            Det här avtalet hade kunnat vara bättre. Nu är vi här, och det
            finns mycket annat som man också kan göra för att påverka klimat-
            och miljö ­ frågor globalt.
          </note>
          <note type="speaker">
            Anf. 79 KERSTIN LUNDGREN (C):
          </note>
          <note>
            Herr talman! Sveriges välstånd har byggts upp av människor som
            haft idéer, skapat företag, hittat lösningar och handlat med varandra
            och andra. Det har skapat jobb i företag som växer, vilket skapar
            förutsättningar för vår svenska välfärd.
          </note>
          <note>
            Det är ingen tvekan om Centerpartiets ambition att stå upp för
            öppenhet och frihandel, att stå upp för multilaterala regelverk.
            Men när vi inte kommer fram den vägen måste vi jobba för goda
            bilaterala handelsavtal.
          </note>
          <note>
            Herr talman! På våra bord i dag har vi ett sådant framgångsrikt
            handelsavtal. Det är ett avtal som upplevs som ganska unikt och
            framåtsyftande i sitt slag, ett handelsavtal mellan Kanada och
            EU:s medlemsstater. Jag tycker att det finns skäl att gratulera
            EU till att ha nått fram till detta handelsavtal.
          </note>
          <note>
            Det sporrar också för fortsättning, för nya handelsavtal som
            vi vill se, för nya som knackar på EU:s dörr för att skapa den
            typen av ordnade relationer. Utan ordnade relationer i handelssystemen
            kommer det att vara den starkes rätt som talar. Sverige är en
            liten stat och har behov av ett fungerande regelverk. Det talar
            vi om i andra sammanhang, och det gäller också här.
          </note>
          <note>
            Det handlar också om företag, inte minst små företag, som måste
            kunna göra sig gällande på likvärdiga villkor. Då måste vi ha
            regler som fungerar och också gäller för det fall att tvister
            skulle uppkomma.
          </note>
          <note>
            Det här avtalet kommer också att betyda mycket för EU:s ekonomiska
            utveckling, för jobb på vår kontinent. Man behöver inte ange exakta
            siffror, men bedömningen är att handeln skulle öka med 24 procent,
            vilket också medför fler jobb och större möjligheter på vår kontinent.
            För Sverige bedöms detta att leda till en än mer ökad handel än
            så. Det, herr talman, är välkommet.
          </note>
          <note>
            Detta är också en viktig signal från oss och från oss i den här
            kammaren i tider när vi ser protektionismen utbreda sig. Man vill
            bygga murar. Man litar inte på den andre, utan man vill bara fatta
            egna beslut på sin egen kammare. Då måste vi ha modet att bygga
            ett fungerande regelverk såsom det som finns i CETA-avtalet.
          </note>
          <note>
            Herr talman! Det är fascinerande att lyssna till debatten så
            här långt. Jag skulle kunna tänka mig att jag var på ett valmöte
            i USA och lyssna de till Trump som drev kravet på att man skulle
            riva upp handelsavtalen: Vi ska inte ha handelsavtal med Kanada.
            Nu ser vi att man går den vägen. Vi ser också signaler om vad
            det leder till när det gäller jobb och utveckling både i USA och
            i Kanada. Det finns fler av den typen av signaler.
          </note>
          <note>
            Här är det välkommet att vi tar steg i motsatt riktning och visar
            att vi tror på handel med ordnade regler och att handel är någonting
            som gynnar Sverige, svenska arbetare, svenska företag och oss
            alla för välfärdens skull.
          </note>
          <note>
            Jag tycker också att det finns skäl att lyfta partnerskapsavtalet.
            Det är strategiskt och viktigt. Mer av sådant behövs också nu
            i tider när det är många krafter som vill riva upp den ordning
            som vi har. Jag vet att det finns krafter också i den här kammaren
            som vill riva upp den ordning som vi har och som ogillar den liberala
            demokratin och vill se en illiberal utveckling. Också här är det
            viktigt med det strategiska partnerskapsavtalet. Det visar att
            vi bygger gemenskap med andra länder som står upp för våra gemensamma
            värderingar: respekt för mänskliga rättigheter, demokratiska principer,
            rättsstaten, fred och säkerhet.
          </note>
          <note>
            Herr talman! Hade detta varit ett handelsavtal mellan EU och
            Ryssland skulle jag ha varit mer bekymrad i flera delar. Jag misstänker
            att argumentationen då inte skulle ha låtit riktigt på samma sätt
            i den här kammaren – måhända ombytta roller.
          </note>
          <note>
            Att vi nu arbetar för att nå en överenskommelse är någonting
            som vi från Centerpartiet välkomnar. Som vi i utskottet skriver
            stöttar vi signalerna också här när det gäller att följa upp avtalet,
            miljö- och klimatfrågor och andra delar. Det är ett utvecklingsarbete
            som vi behöver ta vara på också inför det fortsatta avtalsarbetet.
            Det tar ju rätt lång tid att nå fram. Det här avtalet började
            man snickra på 2009, och i dag skriver vi 2018. Det är klart att
            det tar tid.
          </note>
          <note>
            Erfarenheterna från det här avtalet är viktiga att ta med i EU:s
            fortsatta avtalsförhandlingar. Vi vet att det är många som knackar
            på, och vi välkomnar det för att det ska bli en bättre ordning
            globalt.
          </note>
          <note>
            Herr talman! Med detta yrkar jag avslag på förslaget om återförvisning
            och bifall till utskottets förslag i betänkandet. Jag yrkar alltså
            bifall till både CETA och det strategiska partnerskapsavtalet.
          </note>
          <note>
            (Applåder)
          </note>
          <note type="speaker">
            Anf. 80 HÅKAN SVENNELING (V) replik:
          </note>
          <note>
            Herr talman! Jag har aldrig varit på något valmöte i USA, men
            jag vill nog påstå att Kerstin Lundgren har fattat ganska mycket
            fel när det gäller den kritik som jag riktar mot det här handelsavtalet.
          </note>
          <note>
            Vi är inte emot ett handelsavtal med Kanada. Vi är för att man
            har ett sådant avtal, och vi är till och med för det strategiska
            partnerskapsavtalet som vi ska besluta om i dag. Men vi är väldigt
            tydliga i vår kritik och om varför vi tycker att avtalet är fel.
            Det gör att det finns väldigt stora skillnader mellan vad Donald
            Trump säger om handelspolitik och vad jag säger om det.
          </note>
          <note>
            Kerstin Lundgren å andra sidan är väldigt positiv till avtalet
            och gissar att det kan öka handeln med 24 procent. Samtidigt vet
            vi att CETA-avtalet kommer att innebära stora konsekvenser på
            jordbruksområdet. Det handlar om samarbete om sanitära och fysiosanitära
            åtgärder, så kallade SPS-åtgärder. Det handlar också om kraftigt
            höjda tullkvoter på kanadensiskt kött, alltså tillåtelse att exportera
            mer kött till EU.
          </note>
          <note>
            I och med avtalet ådrar sig EU att minska tullarna med 93,5 procent
            på alla jordbruksprodukter. På vissa varor behålls dock tullen,
            men kvoten ökar betydligt. Både Naturvårdsverket och Kemikalieinspektionen
            har uttryckt oro över hur detta kan påverka Sverige.
          </note>
          <note>
            Synen på djurskydd och antibiotikaanvändning är ju två faktorer
            som tydligt skiljer Kanada och EU. I likhet med fallet USA är
            lagstiftningen i Kanada i hög grad byggd på frivilliga initiativ
            för djurskydd. Man saknar en nationell djurskyddslagstiftning.
            Det är tillåtet att använda tillväxthormoner, och den användningen
            är väldigt utbredd. Antibiotikaanvändning ­ en är hög även för
            friska djur. Man har också en annan syn på GMO-grödor.
          </note>
          <note>
            Det kan bli så att länder med bra djurskydd och starka regelverk
            ställs mot hormonbehandlat kött, vilket skulle kunna pressa den
            svenska lagstiftningen till sämre djurskydd.
          </note>
          <note>
            Jag undrar hur Kerstin Lundgren ser på dessa faror med CETA-avtalet
            för svenskt jordbruk.
          </note>
          <note type="speaker">
            Anf. 81 KERSTIN LUNDGREN (C) replik:
          </note>
          <note>
            Herr talman! Vi ägnar oss åt en verksamhet där det finns många
            faror. Vi kan välja att se det som ett hinder för agerandet framöver.
            Vi från vår sida ser möjligheter att få med Kanada i en utveckling
            som liknar den i Europa. Det är ju en del av diskussionerna och
            en del av det som är viktigt i det breda arbetet med att jobba
            tillsammans för att skapa förutsättningar för en mer hållbar utveckling,
            här hos oss men också i Kanada.
          </note>
          <note>
            Det är en del av att sätta gemensamma normer som påverkar, och
            det är viktigt i en global miljö att vi kan bygga den här typen
            av regelverk. Det ger förutsättningar för oss och för Kanada.
            Det påverkar också andra handelsavtal.
          </note>
          <note type="speaker">
            Anf. 82 HÅKAN SVENNELING (V) replik:
          </note>
          <note>
            Herr talman! Det är bra att Kerstin Lundgren ser möjligheter
            som uppenbarligen verkar vara stora. Problemet när man tittar
            på de gemensamma normerna är att man i dag på jordbruksområdet
            står väldigt långt ifrån varandra i synen på lagstiftningen och
            på djurskydd. Då blir ändå frågan: Vad är det vi ska kompromissa
            med när vi i Sverige sedan 80-talet haft beteskrav på att djuren
            ska gå ute? I Kanada har man hög antibiotikaanvändning även för
            friska djur. Man använder tillväxthormoner under djurens uppfödning.
            Frågan för mig blir: Vad är den gemensamma normen däremellan?
            Det är ju ändå uppenbart att vi står långt ifrån varandra.
          </note>
          <note>
            När EU nu ändå öppnar för att kanadensiska livsmedelsprodukter
            kan komma till EU i större utsträckning och när man har en diskussion
            om att föra vidare GMO-produkter tillsammans med Kanada kan det
            bli så att man hamnar långt ifrån varandra. Därigenom sätter man
            press på svensk lagstiftning i en riktning som vi inte vill.
          </note>
          <note>
            Jag undrar vilken möjlighet Kerstin Lundgren ser framför sig
            när det gäller att stärka svenskt djurskydd när kanadensarna har
            en helt annan utveckling.
          </note>
          <note type="speaker">
            Anf. 83 KERSTIN LUNDGREN (C) replik:
          </note>
          <note>
            Herr talman! Jag ser stora möjligheter också för EU och för svenskt
            jordbruk när det gäller kontakterna med Kanada. En marknad öppnas,
            och det skapar möjligheter för fler att välja alternativa metoder.
            Detta är viktigt och är en av utgångspunkterna. Vi kan åstadkomma
            mer om vi gör något tillsammans och har diskussioner. Genom det
            strategiska partnerskapsavtalet och det gemensamma normpaket som
            finns i CETA har vi skapat en förutsättning för att kunna jobba
            gemensamt för att lösa frågor som denna.
          </note>
          <note>
            Jag är inte rädd för Kanada eller för att öppna EU. Jag vill
            se färre tullar, inte fler. Jag vill inte gå en väg framåt där
            man söker lösningar i högre murar, högre tullar och mindre gemensam
            handel. Vår hållning är snarare tvärtom.
          </note>
          <note type="speaker">
            Anf. 84 SOFIA DAMM (KD):
          </note>
          <note>
            Herr talman! I dag debatterar vi ett ekonomiskt partnerskapsavtal
            mellan EU och dess medlemsstater och Kanada.
          </note>
          <note>
            Europeiska rådet beslutade i april 2009 att ge kommissionen grönt
            ljus att inleda förhandlingar om ett avtal om ekonomisk integration
            mellan Kanada och EU. Förhandlingarna inleddes i juni 2009 och
            pågick i fem år. Därefter fortsatte förhandlingar om investeringskapitlet
            i avtalet. Den slutliga avtalstexten offentliggjordes den 29 februari
            2016. Ett år senare godkände Europaparlamentet CETA-avtalet. I
            dag, ytterligare ett år senare, har också den svenska regeringen
            tänkt färdigt och avtalet har landat i den här kammaren.
          </note>
          <note>
            Miljöpartiets Europaparlamentariker skriver i dag på Svenska
            Dagbladets debattsida att beslutet borde skjutas på framtiden.
            Kristdemokraterna delar inte den synen. Avtalet är noga analyserat
            , och i och med riksdagens votering sänds, precis som utskottet
            också betonar i betänkandet, en viktig signal om den stora vikt
            EU:s medlemsstater och EU fäster vid öppenhet och frihandel.
          </note>
          <note>
            Herr talman! Detta är inte minst viktigt med tanke på den tid
            vi lever i. Det är en tid då motståndet mot öppenhet och mot frihandel
            har blossat upp rejält. Enligt Världshandelsorganisationen, WTO,
            ökar protektionismen i världen och har så gjort under det senaste
            decenniet. Sverige måste, som världen har utvecklats, våga stå
            upp för och vara en garant för fri och rättvis handel.
          </note>
          <note>
            Världen tycks tyvärr ha glömt läxan från 1930-talet då tullarna
            i USA bidrog till kris i världsekonomin. Inte heller verkar erfarenheterna
            från 2002, då George W Bush införde ståltullar, ha haft någon
            inverkan på Trump och andra protektionister. Då kostade varje
            enskilt jobb som man lyckades rädda inom stålindustrin över 3
            miljoner kronor årligen.
          </note>
          <note>
            Vi ser liknande rörelser här i Europa. Stora protester i bland
            annat Tyskland och Belgien mot CETA, som vi debatterar i dag,
            och det planerade TTIP-avtalet med USA har satt fokus på ett ifrågasättande
            av frihandel även här.
          </note>
          <note>
            Kristdemokraten Angela Merkel uttryckte det på följande sätt
            i sitt tal på CDU:s Parteitag i Essen för drygt ett år sedan:
            ”Ärligt talat, om ett frihandelsavtal med USA får hundratusentals
            människor att gå ut på gatorna i Tyskland, medan de grymma bombningarna
            av Aleppo nästan inte leder till någon offentlig protest alls,
            då är det något som inte stämmer med de politiska måttstockarna.”
            Dessa ord borde leda till eftertanke även i denna kammare.
          </note>
          <note>
            Herr talman! Kristdemokraterna välkomnar att vi i dag är i färd
            med att fatta beslut om det mest omfattade frihandelsavtal som
            EU hittills har förhandlat fram. Det har tagit tid, och komplexa
            avtal måste också få ta tid. Men att ett avtal med en likasinnad
            demokrati såsom Kanada stöter på ett så starkt motstånd väcker
            ändå en viss oro över vart vi är på väg.
          </note>
          <note>
            Sverige är ett exportberoende land som gynnas av ökad handel
            med omvärlden. Frihandel är och ska fortsättningsvis vara en grundstomme
            i EU:s relation med omvärlden. Detta kan tyckas självklart, men
            utveck ­ lingen i världen pekar på motsatsen. Förhoppningen är
            att ratificeringen av CETA även ska påskynda TTIP-avtalet. Utrikeshandel,
            herr talman, ska ­ par fördjupade relationer länder emellan, vilket
            ökar förståelse och samhö ­ righet och bidrar därmed också till
            att förebygga konflikter.
          </note>
          <note>
            Jag vill yrka bifall till utskottets förslag i betänkandet. Alternativet
            att inte ratificera avtalet kommer inte att leda till ökad öppenhet.
            Det kommer heller inte leda till fler jobb utan hindrar snarare
            utveckling och riskerar att öka skillnader i regler och standarder
            mellan EU och dess omvärld. Om EU bygger barriärer mot omvärlden
            tappar vi konkurrenskraft, och detta skulle skada Sveriges utveckling.
          </note>
          <note>
            (Applåder)
          </note>
          <note type="speaker">
            Anf. 85 Statsrådet ANN LINDE (S):
          </note>
          <note>
            Herr talman! Sverige och världen behöver mer frihandel, inte
            mindre. I dessa tider när protektionismens vindar blåser hårdare
            än på länge är det därför extra roligt att stå här i dag i kammaren
            och debattera ett modernt och progressivt handelsavtal mellan
            EU och Kanada, CETA.
          </note>
          <note>
            Det blir allt viktigare för våra företag att agera med hela världen
            som marknad. Marknadens förutsättningar har förändrats för både
            konsumenter och företag, och Sveriges beroende av omvärlden ökar.
          </note>
          <note>
            Sveriges stora öppenhet mot omvärlden kräver bra handelsvillkor.
            Studier visar att 90 procent av världens tillväxt kommer att ske
            utanför Europas gränser inom de närmaste tio åren. Därför är detta
            avtal mer än välkommet, och det kommer att vara viktigt inte bara
            för Sverige utan för hela EU:s konkurrenskraft.
          </note>
          <note>
            Faktum är att detta är ett av de bästa avtal som vi i EU har
            förhandlat fram. Det handlar dessutom om våra relationer till
            ett mycket likasinnat land som Sverige redan har mycket goda förbindelser
            med, nämligen Kanada.
          </note>
          <note>
            Propositionen rör två avtal mellan EU och dess medlemsstater
            och Ka ­ nada. Det första är det övergripande avtalet om ekonomi
            och handel, CETA-avtalet. Det andra är det strategiska partnerskapsavtalet,
            som inne ­ håller allmänna åtaganden och som utvecklar samarbetet
            och den politiska dialogen med Kanada inom en rad viktiga områden,
            till exempel interna ­ tionell fred och säkerhet, främjande av
            mänskliga rättigheter, hållbar ut ­ veckling och rättsligt samarbete.
          </note>
          <note>
            Förhandlingarna om CETA inleddes i juni 2009. I oktober 2017
            under ­ tecknades avtalet. Delar av avtalet tillämpas provisoriskt
            sedan den 21 sep ­ tember 2017. Hittills har sju EU-medlemsstater
            – Lettland, Danmark, Malta, Kroatien, Tjeckien, Estland och Spanien
            – notifierat EU-kommis ­ sionen om att de har ratificerat CETA.
            Om riksdagen fattar beslut i kam ­ maren i dag eller i morgon
            kommer Sverige att vara det åttonde landet av EU:s 28 medlemsländer
            som ställer sig bakom CETA.
          </note>
          <note>
            CETA är ett modernt och progressivt handels- och investeringsavtal
            som kommer att fördjupa den ekonomiska relationen och handelsutbytet
            mellan EU och Kanada. Det är ett modernt avtal. Det tar hänsyn
            till trender i den internationella handeln, såsom den ökade betydelsen
            av globala värdekedjor och en växande tjänstehandel. Detta kan
            ske genom att avtalet är omfattande och inte bara avser tullättnader
            utan också tekniska handelshinder, tull- och handelsprocedurer,
            immaterialrätt, investeringar och investeringsskydd och frivilligt
            regleringssamarbete. Avtalet är progressivt, då det handlar om
            regler om handel och hållbar utveckling och arbete.
          </note>
          <note>
            Herr talman! För våra företag är CETA-avtalet välkommet och efterfrågat.
            Trots att Kanada är världens tionde största ekonomi är landet
            endast Sveriges 24:e största handelspartner. Här finns potential.
            CETA-avtalet kommer att öka handeln. Vi märker av ett ökat intresse
            från både små och stora företag för att handla med och investera
            i Kanada. Över 100 kanadensiska dotterbolag sysselsätter 13 000
            personer i Sverige.
          </note>
          <note>
            Det globala konkurrenstrycket ökar samtidigt som det svenska
            näringslivet blir alltmer sammanflätat i globala värdekedjor och
            kunskapsnätverk. Det gäller både stora och små företag i städerna
            såväl som på landsbygden. Detta visar över 2 300 exporterande
            företag i Sverige som exporterar till Kanada. Ungefär 21 000 jobb
            skapas i Sverige genom vår export till Kanada i dag.
          </note>
          <note>
            Sverige och svenska företag har gott anseende i Kanada, och svenska
            företag visar stort intresse för Kanada som marknad. Avtalet innebär
            en stor potential för svenska företag, och intresset för Kanada
            är stort. Antalet företag som registrerats för att kunna dra nytta
            av de lägre tullarna har mer än tredubblats – från 75 till 260
            – sedan avtalet provisoriskt trädde i kraft i september.
          </note>
          <note>
            Genom avtalet avskaffas alltså tullar på varor, och handelshinder
            minskar. Detta innebär en helt ny marknadsöppning som gynnar företag,
            särskilt små företag som inte har råd att anpassa sin produktion
            till olika marknader. Möjligheterna ökar för svenska företag att
            vara med i den kanadensiska offentliga upphandlingen.
          </note>
          <note>
            Herr talman! I min roll som handelsminister träffar jag regelbundet
            entreprenörer som ser möjligheter, vågar tänka stort och kan ta
            steget utanför våra gränser för att vara konkurrenskraftiga på
            internationella marknader. Här är det tydligt att CETA-avtalet
            kommer att ha omedelbara effekter för svenska exportföretag, stora
            som små, inom ett flertal branscher.
          </note>
          <note>
            Ett exempel är Woolpower. Det är ett familjeägt företag under
            tillväxt med ett hundratal anställda. Företagets export är en
            förutsättning för att de ska kunna ha kvar all produktion i Östersund.
            I och med avtalet slopas de 18-procentiga tullarna på deras underkläder
            och förstärkningskläder, och de blir mer konkurrenskraftiga.
          </note>
          <note>
            Ett annat exempel är företaget Babybjörn, som tillverkar bärselar
            för barn och som agerar på världsmarknaden genom att exportera
            60 procent av produktionen till över 50 länder. Detta företag
            sparar 20 procent i tull nu när de kan exportera mer till Kanada.
          </note>
          <note>
            Men CETA är minst lika viktigt för våra importerande företag
            och våra konsumenter. Även här finns många exempel. CETA innebär
            för ett större svenskt lantbrukskooperativ besparingar på 2 miljoner
            kronor i importtull varje gång de importerar den plastfilm som
            används till halmbalar. Företaget Garden &amp; Greenhouse i Östergötland
            importerar glashus och sparar upp till 10 000 kronor per leverans
            vid import av glashus.
          </note>
          <note>
            När det gäller hållbar utveckling, miljö och arbete kopplar avtalets
            bestämmelser ihop det med EU:s övergripande mål för hållbar utveckling
            och särskilda mål i fråga om arbetskraft, miljö och klimatförändringar.
          </note>
          <note>
            På det sociala området har parterna kommit överens om att avtalet
            inte ska leda till sänkta arbetsrättsliga standarder. Man ska
            i stället arbeta för höjda standarder och aktivt arbeta för att
            implementera ILO:s regelverk. Alla krav som finns i gällande lagstiftning
            avseende arbets- och socialskydd fortsätter att gälla. Detta omfattar
            också regler om strejkrätt och möjligheten att förhandla kollektivavtal.
            CETA fastställer uttryckligen att lönedumpning förkastas.
          </note>
          <note>
            När det gäller miljöfrågor i CETA betonas vikten av multilaterala
            miljöavtal och av ömsesidigt stödjande mellan handel, miljöpolitik,
            regler och åtgärder. Miljölagstiftningen ska inte åsidosättas
            för att främja handel eller investeringar. Rätten att reglera
            och även höja skyddet på dessa områden är något som Kanada och
            EU hela tiden har varit överens om. Detta finns också inskrivet
            i avtalet. CETA hindrar oss alltså inte från att bedriva en progressiv
            politik som sätter människor och miljö i första rummet.
          </note>
          <note>
            Herr talman! Regeringen analyserar om det finns behov av nationella
            bestämmelser för att genomföra CETA i Sverige. Framför allt kan
            natio ­ nella bestämmelser behöva beslutas inför att CETA-avtalet
            träder i kraft, vilket sker när Kanada, EU:s alla medlemsstater
            och EU har ratificerat avtalet. I den mån sådant behövs på låg
            nivå kommer regeringen att åter ­ komma till riksdagen om detta.
            Regeringen kommer att följa upp avtalets påverkan och effekter
            vad gäller parternas möjligheter att ställa högre miljökrav än
            i dag och höja ambitionsnivån i klimatpolitiken. Vi kommer också
            att driva på för att civilsamhället involveras, både i framtida
            för ­ handlingar och vad gäller implementeringen med mera och
            avtals ikraft ­ trädande.
          </note>
          <note>
            Det är som sagt med glädje jag ser att regeringen lägger fram
            denna proposition i riksdagen. Det har varit en lång väg och ett
            hårt arbete på vägen. Det har skapat ett mer kraftfullt EU på
            den globala arenan. CETA tillhör en ny modern generation handelsavtal
            som syftar till att förbättra marknadstillträdet och skapa regler
            som är tydliga, transparenta och förutsägbara samtidigt som de
            främjar en hållbar utveckling där miljö och arbete står i centrum.
            Detta kommer att stimulera både ny teknik och nya affärsmodeller.
            Bättre kan det inte vara.
          </note>
          <note>
            Jag är helt övertygad om att CETA-avtalet kommer att visa resultat.
            Fler företag kommer att få goda affärsmöjligheter och tillgång
            till en ny marknad på bra och rättvisa villkor. Det kommer att
            bana väg för högre tillväxt och fler jobb.
          </note>
          <note>
            Sverige har en lång tradition av frihandel och öppenhet. Vi vet
            att det bygger landet starkt. Vi visar också att frihandel, trygghet
            och hållbar utveckling går hand i hand. Det är det vi kallar den
            svenska modellen, herr talman.
          </note>
          <note>
            (Applåder)
          </note>
          <note>
            (forts. § 19)
          </note>
          <note>
            Ajournering
          </note>
          <note>
            Kammaren beslutade kl. 15.56 på förslag av talmannen att ajournera
            sammanträdet till kl. 16.00, då votering skulle äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 18 Beslut om ärenden som slutdebatterats vid dagens sammanträde
          </note>
          <note>
            JuU16 Kriminalvårdsfrågor
          </note>
          <note>
            Punkt 2 (Uppsökande verksamhet)
          </note>
          <note>
            1. utskottet
          </note>
          <note>
            2. res. 1 (M, C, L, KD)
          </note>
          <note>
            Votering:
          </note>
          <note>
            173 för utskottet
          </note>
          <note>
            118 för res. 1
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 33 SD, 21 MP, 20 V, 3 -
          </note>
          <note>
            För res. 1: 70 M, 18 C, 15 L, 15 KD
          </note>
          <note>
            Frånvarande: 17 S, 13 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            Punkt 11 (Sociala utfallskontrakt)
          </note>
          <note>
            1. utskottet
          </note>
          <note>
            2. res. 9 (KD)
          </note>
          <note>
            Votering:
          </note>
          <note>
            276 för utskottet
          </note>
          <note>
            15 för res. 9
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 70 M, 33 SD, 21 MP, 18 C, 20 V, 15 L, 3
            -
          </note>
          <note>
            För res. 9: 15 KD
          </note>
          <note>
            Frånvarande: 17 S, 13 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            Punkt 18 (Verkställighet i annat land trots förlängd faktisk
            strafftid)
          </note>
          <note>
            1. utskottet
          </note>
          <note>
            2. res. 14 (SD, -)
          </note>
          <note>
            Votering:
          </note>
          <note>
            255 för utskottet
          </note>
          <note>
            36 för res. 14
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 70 M, 21 MP, 18 C, 20 V, 15 L, 15 KD
          </note>
          <note>
            För res. 14: 33 SD, 3 -
          </note>
          <note>
            Frånvarande: 17 S, 13 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            Punkt 19 (Avtjäna fängelsestraff i hemlandet)
          </note>
          <note>
            1. utskottet
          </note>
          <note>
            2. res. 15 (M)
          </note>
          <note>
            Votering:
          </note>
          <note>
            221 för utskottet
          </note>
          <note>
            70 för res. 15
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 6 S, 33 SD, 21 MP, 18 C, 20 V, 15 L, 15 KD,
            3 -
          </note>
          <note>
            För res. 15: 70 M
          </note>
          <note>
            Frånvarande: 17 S, 13 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            Punkt 20 (Intensivövervakning med elektronisk kontroll)
          </note>
          <note>
            1. utskottet
          </note>
          <note>
            2. res. 16 (V)
          </note>
          <note>
            Votering:
          </note>
          <note>
            270 för utskottet
          </note>
          <note>
            20 för res. 16
          </note>
          <note>
            59 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 69 M, 33 SD, 21 MP, 18 C, 15 L, 15 KD, 3
            -
          </note>
          <note>
            För res. 16: 20 V
          </note>
          <note>
            Frånvarande: 17 S, 14 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            Tina Ghasemi (M) anmälde att hon avsett att rösta ja men markerats
            som frånvarande.
          </note>
          <note>
            Punkt 23 (Medverkan i behandlingsprogram)
          </note>
          <note>
            1. utskottet
          </note>
          <note>
            2. res. 18 (M, C, L, KD)
          </note>
          <note>
            Votering:
          </note>
          <note>
            173 för utskottet
          </note>
          <note>
            118 för res. 18
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 33 SD, 21 MP, 20 V, 3 -
          </note>
          <note>
            För res. 18: 70 M, 18 C, 15 L, 15 KD
          </note>
          <note>
            Frånvarande: 17 S, 13 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            Tina Ghasemi M) anmälde att hon avsett att rösta ja men markerats
            som frånvarande.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            JuU28 Ökat konsulärt skydd för unionsmedborgare och deras familjemedlemmar
          </note>
          <note>
            Kammaren biföll utskottets förslag.
          </note>
          <note>
            SoU19 Statlig ersättning till personer som har fått ändrad könstillhörighet
            fastställd i vissa fall
          </note>
          <note>
            Kammaren biföll utskottets förslag.
          </note>
          <note>
            SoU7 Riksrevisionens rapport om överutnyttjande av tandvårdsstödet
            till följd av överbehandling
          </note>
          <note>
            Punkt 1 (Avanslutning av tandvårdsgivare)
          </note>
          <note>
            1. utskottet
          </note>
          <note>
            2. res. (S, MP, V)
          </note>
          <note>
            Votering:
          </note>
          <note>
            154 för utskottet
          </note>
          <note>
            137 för res.
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 7 0 M, 33 SD, 18 C, 15 L, 15 KD, 3 -
          </note>
          <note>
            För res.: 96 S, 21 MP, 20 V
          </note>
          <note>
            Frånvarande: 17 S, 13 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            Punkt 2
          </note>
          <note>
            Kammaren biföll utskottets förslag.
          </note>
          <note>
            SoU13 Socialtjänstfrågor
          </note>
          <note>
            Punkt 1 (Utveckling och förbättring av socialtjänstens arbete)
          </note>
          <note>
            1. utskottet
          </note>
          <note>
            2. res. 1 (V)
          </note>
          <note>
            Votering:
          </note>
          <note>
            271 för utskottet
          </note>
          <note>
            20 för res. 1
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 70 M, 33 SD, 21 MP, 18 C, 15 L, 15 KD, 3
            -
          </note>
          <note>
            För res. 1: 20 V
          </note>
          <note>
            Frånvarande: 17 S , 13 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            Punkt 2 (Förbättrad tillsyn och granskning)
          </note>
          <note>
            1. utskottet
          </note>
          <note>
            2. res. 2 (M, SD, V)
          </note>
          <note>
            Votering:
          </note>
          <note>
            149 för utskottet
          </note>
          <note>
            127 för res. 2
          </note>
          <note>
            15 avstod
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 20 MP, 18 C, 15 L
          </note>
          <note>
            För res. 2: 70 M, 33 SD, 1 MP, 20 V, 3 -
          </note>
          <note>
            Avstod: 15 KD
          </note>
          <note>
            Frånvarande: 17 S , 13 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            Karin Svensson Smith (MP) anmälde att hon avsett att rösta ja
            men markerats ha röstat nej.
          </note>
          <note>
            Punkt 3 (Tilläggsdirektiv till utredningen Framtidens socialtjänst)
          </note>
          <note>
            1. utskottet
          </note>
          <note>
            2. res. 4 (SD)
          </note>
          <note>
            Votering:
          </note>
          <note>
            235 för utskottet
          </note>
          <note>
            36 för res. 4
          </note>
          <note>
            20 avstod
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 70 M, 21 MP, 18 C, 15 L, 15 KD
          </note>
          <note>
            För res. 4: 33 SD, 3 -
          </note>
          <note>
            Avstod: 20 V
          </note>
          <note>
            Frånvarande: 17 S , 13 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            Punkt 8 (Kompetens och kvalitet inom socialtjänsten)
          </note>
          <note>
            1. utskottet
          </note>
          <note>
            2. res. 11 (M)
          </note>
          <note>
            Votering:
          </note>
          <note>
            201 för utskottet
          </note>
          <note>
            70 för res. 11
          </note>
          <note>
            20 avstod
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 6 S, 33 SD, 21 MP, 18 C, 15 L, 15 KD, 3 -
          </note>
          <note>
            För res. 11: 70 M
          </note>
          <note>
            Avstod: 20 V
          </note>
          <note>
            Frånvarande: 17 S , 13 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            Punkt 10 (Begränsningar av rätten till bistånd)
          </note>
          <note>
            1. utskottet
          </note>
          <note>
            2. res. 13 (M, SD)
          </note>
          <note>
            Votering:
          </note>
          <note>
            185 för utskottet
          </note>
          <note>
            106 för res. 13
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 21 MP, 18 C, 20 V, 15 L, 15 KD
          </note>
          <note>
            För res. 13: 70 M, 33 SD, 3 -
          </note>
          <note>
            Frånvarande: 17 S , 13 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            Punkt 11 (Införande av ett bidragstak)
          </note>
          <note>
            1. utskottet
          </note>
          <note>
            2. res. 14 (M)
          </note>
          <note>
            Votering:
          </note>
          <note>
            220 för utskottet
          </note>
          <note>
            71 för res. 14
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 33 SD, 21 MP, 18 C, 20 V, 15 L, 15 KD, 2
            -
          </note>
          <note>
            För res. 14: 70 M, 1 -
          </note>
          <note>
            Frånvarande: 17 S, 13 M, 12 SD, 4 MP, 4 C , 1 V, 4 L, 1 KD, 2
            -
          </note>
          <note>
            Patrick Reslow (-) anmälde att han avsett att rösta ja men markerats
            ha röstat nej.
          </note>
          <note>
            Punkt 12 (Prestationskrav för försörjningsstöd)
          </note>
          <note>
            1. utskottet
          </note>
          <note>
            2. res. 15 (M)
          </note>
          <note>
            Votering:
          </note>
          <note>
            205 för utskottet
          </note>
          <note>
            70 för res. 15
          </note>
          <note>
            15 avstod
          </note>
          <note>
            59 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 6 S, 33 SD, 21 MP, 18 C, 20 V, 14 KD, 3 -
          </note>
          <note>
            För res. 15: 70 M
          </note>
          <note>
            Avstod: 15 L
          </note>
          <note>
            Frånvarande: 17 S , 13 M, 12 SD, 4 MP, 4 C, 1 V, 4 L, 2 KD, 2
            -
          </note>
          <note>
            Punkt 20 (Tidiga insatser)
          </note>
          <note>
            1. utskottet
          </note>
          <note>
            2. res. 30 (L)
          </note>
          <note>
            Votering:
          </note>
          <note>
            258 för utskottet
          </note>
          <note>
            15 för res. 30
          </note>
          <note>
            18 avstod
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 6 S, 70 M, 33 SD, 21 MP, 20 V, 15 KD, 3 -
          </note>
          <note>
            För res. 30: 15 L
          </note>
          <note>
            Avstod: 18 C
          </note>
          <note>
            Frånvarande: 17 S , 13 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            Punkt 21 (Barn med problematiska hemförhållanden)
          </note>
          <note>
            1. utskottet
          </note>
          <note>
            2. res. 32 (L)
          </note>
          <note>
            Votering:
          </note>
          <note>
            255 för utskottet
          </note>
          <note>
            16 för res. 32
          </note>
          <note>
            20 avstod
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 6 S, 69 M, 33 SD, 21 MP, 18 C, 15 KD, 3 -
          </note>
          <note>
            För res. 32: 1 M, 15 L
          </note>
          <note>
            Avstod: 20 V
          </note>
          <note>
            Frånvarande: 17 S , 13 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            Punkt 24 (Socialtjänstens yttrande i förundersökningar)
          </note>
          <note>
            1. utskottet
          </note>
          <note>
            2. res. 36 (S, MP, V)
          </note>
          <note>
            Votering:
          </note>
          <note>
            155 för utskottet
          </note>
          <note>
            135 för res. 36
          </note>
          <note>
            59 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 S, 70 M, 33 SD, 18 C, 15 L, 15 KD, 3 -
          </note>
          <note>
            För res. 36: 95 S, 21 MP, 19 V
          </note>
          <note>
            Frånvarande: 17 S , 13 M, 12 SD, 4 MP, 4 C, 2 V, 4 L, 1 KD, 2
            -
          </note>
          <note>
            Rossana Dinamarca (V) anmälde att hon avsett att rösta nej men
            markerats som frånvarande.
          </note>
          <note>
            Punkt 26 (Barnets bästa och ekonomiskt bistånd)
          </note>
          <note>
            1. utskottet
          </note>
          <note>
            2. res. 37 (V)
          </note>
          <note>
            Votering:
          </note>
          <note>
            270 för utskottet
          </note>
          <note>
            21 för res. 37
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 5 S, 70 M, 33 SD, 21 MP, 18 C, 15 L, 15 KD,
            3 -
          </note>
          <note>
            För res. 37: 1 S, 20 V
          </note>
          <note>
            Frånvarande: 17 S , 13 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            Jonas Gunnarsson (S) anmälde att han avsett att rösta ja men
            markerats ha röstat nej.
          </note>
          <note>
            Punkt 32 (När placerade barn far illa eller avlider)
          </note>
          <note>
            1. utskottet
          </note>
          <note>
            2. res. 50 (L)
          </note>
          <note>
            Votering:
          </note>
          <note>
            220 för utskottet
          </note>
          <note>
            17 för res. 50
          </note>
          <note>
            54 avstod
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 70 M, 21 MP, 18 C, 15 KD
          </note>
          <note>
            För res. 50: 2 SD, 15 L
          </note>
          <note>
            Avstod: 31 SD, 20 V, 3 -
          </note>
          <note>
            Frånvarande: 17 S , 13 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            Punkt 47 (Nationell samordning och samarbetet på EU-nivå)
          </note>
          <note>
            1. utskottet
          </note>
          <note>
            2. res. 73 (KD)
          </note>
          <note>
            Votering:
          </note>
          <note>
            191 för utskottet
          </note>
          <note>
            15 för res. 73
          </note>
          <note>
            85 avstod
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 33 SD, 21 MP, 18 C, 20 V, 3 -
          </note>
          <note>
            För res. 73: 15 KD
          </note>
          <note>
            Avstod: 70 M, 15 L
          </note>
          <note>
            Frånvarande: 17 S , 13 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SoU14 Äldrefrågor
          </note>
          <note>
            Punkt 1 (Äldreomsorgens organisation)
          </note>
          <note>
            1. utskottet
          </note>
          <note>
            2. res. 1 (M, SD, L)
          </note>
          <note>
            Votering:
          </note>
          <note>
            151 för utskottet
          </note>
          <note>
            120 för res. 1
          </note>
          <note>
            20 avstod
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 1 M, 21 MP, 18 C, 15 KD
          </note>
          <note>
            För res. 1: 69 M, 33 SD, 15 L, 3 -
          </note>
          <note>
            Avstod: 20 V
          </note>
          <note>
            Frånvarande: 17 S , 13 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            Punkt 4 (Särskilt boende)
          </note>
          <note>
            1. utskottet
          </note>
          <note>
            2. res. 6 (V)
          </note>
          <note>
            3. res. 7 (KD)
          </note>
          <note>
            Förberedande votering:
          </note>
          <note>
            21 för res. 6
          </note>
          <note>
            15 för res. 7
          </note>
          <note>
            255 avstod
          </note>
          <note>
            58 frånvarande
          </note>
          <note>
            Kammaren biträdde res. 6.
          </note>
          <note>
            Ellen Juntti (M) anmälde att hon avsett att avstå från att rösta
            men markerats ha röstat ja.
          </note>
          <note>
            Huvudvotering:
          </note>
          <note>
            220 för utskottet
          </note>
          <note>
            20 för res. 6
          </note>
          <note>
            50 avstod
          </note>
          <note>
            59 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 70 M, 21 MP, 18 C, 15 L
          </note>
          <note>
            För res. 6: 20 V
          </note>
          <note>
            Avstod: 33 SD, 14 KD, 3 -
          </note>
          <note>
            Frånvarande: 17 S , 13 M, 12 SD, 4 MP, 4 C, 1 V, 4 L, 2 KD, 2
            -
          </note>
          <note>
            Punkt 5 (Parboendegarantin)
          </note>
          <note>
            1. utskottet
          </note>
          <note>
            2. res. 8 (M, SD)
          </note>
          <note>
            Votering:
          </note>
          <note>
            185 för utskottet
          </note>
          <note>
            106 för res. 8
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 21 MP, 18 C, 20 V, 15 L, 15 KD
          </note>
          <note>
            För res. 8: 70 M, 33 SD, 3 -
          </note>
          <note>
            Frånvarande: 17 S , 13 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            Punkt 7 (Förenklad biståndsprövning)
          </note>
          <note>
            1. utskottet
          </note>
          <note>
            2. res. 9 (S, MP)
          </note>
          <note>
            Votering:
          </note>
          <note>
            154 för utskottet
          </note>
          <note>
            117 för res. 9
          </note>
          <note>
            20 avstod
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 70 M, 33 SD, 18 C, 15 L, 15 KD, 3 -
          </note>
          <note>
            För res. 9: 96 S, 21 MP
          </note>
          <note>
            Avstod: 20 V
          </note>
          <note>
            Frånvarande: 17 S , 13 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            Punkt 9 (Utbildning och kompetens)
          </note>
          <note>
            1. utskottet
          </note>
          <note>
            2. res. 13 (M)
          </note>
          <note>
            Votering:
          </note>
          <note>
            165 för utskottet
          </note>
          <note>
            71 för res. 13
          </note>
          <note>
            55 avstod
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 21 MP, 18 C, 15 L, 15 KD
          </note>
          <note>
            För res. 13: 70 M, 1 SD
          </note>
          <note>
            Avstod: 32 SD, 20 V, 3 -
          </note>
          <note>
            Frånvarande: 17 S , 13 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            Punkt 13 (Nutrition och måltider)
          </note>
          <note>
            1. utskottet
          </note>
          <note>
            2. res. 20 (SD)
          </note>
          <note>
            Votering:
          </note>
          <note>
            235 för utskottet
          </note>
          <note>
            36 för res. 20
          </note>
          <note>
            20 avstod
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 70 M, 21 MP, 18 C, 15 L, 15 KD
          </note>
          <note>
            För res. 20: 33 SD, 3 -
          </note>
          <note>
            Avstod: 20 V
          </note>
          <note>
            Frånvarande: 17 S , 13 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            FiU22 Finansiell stabilitet och finansmarknadsfrågor
          </note>
          <note>
            Punkt 2 (Makrotillsyn och frågor om hushållens skuldsättning)
          </note>
          <note>
            1. utskottet
          </note>
          <note>
            2. res. 1 (M)
          </note>
          <note>
            Votering:
          </note>
          <note>
            170 för utskottet
          </note>
          <note>
            70 för res. 1
          </note>
          <note>
            51 avstod
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 21 MP, 18 C, 20 V, 15 L
          </note>
          <note>
            För res. 1: 70 M
          </note>
          <note>
            Avstod: 33 SD, 15 KD, 3 -
          </note>
          <note>
            Frånvarande: 17 S , 13 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            Punkt 4 (Struktur och konkurrens på bank- och finansmarknaden)
          </note>
          <note>
            1. utskottet
          </note>
          <note>
            2. res. 8 (SD)
          </note>
          <note>
            3. res. 10 (V)
          </note>
          <note>
            Förberedande votering:
          </note>
          <note>
            35 för res. 8
          </note>
          <note>
            21 för res. 10
          </note>
          <note>
            235 avstod
          </note>
          <note>
            58 frånvarande
          </note>
          <note>
            Kammaren biträdde res. 8.
          </note>
          <note>
            Huvudvotering:
          </note>
          <note>
            147 för utskottet
          </note>
          <note>
            36 för res. 8
          </note>
          <note>
            108 avstod
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 21 MP, 15 L, 15 KD
          </note>
          <note>
            För res. 8: 33 SD, 3 -
          </note>
          <note>
            Avstod: 70 M, 18 C, 20 V
          </note>
          <note>
            Frånvarande: 17 S , 13 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            Punkt 5 (Finansiell rådgivning och flyttavgifter för pensionsförsäkringar)
          </note>
          <note>
            1. utskottet
          </note>
          <note>
            2. res. 12 (SD)
          </note>
          <note>
            Votering:
          </note>
          <note>
            185 för utskottet
          </note>
          <note>
            36 för res. 12
          </note>
          <note>
            70 avstod
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 21 MP, 18 C, 20 V, 15 L, 15 KD
          </note>
          <note>
            För res. 12: 33 SD, 3 -
          </note>
          <note>
            Avstod: 70 M
          </note>
          <note>
            Frånvarande: 17 S , 13 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            CU8 Familjerätt
          </note>
          <note>
            Punkt 1 (Barnäktenskap)
          </note>
          <note>
            1. utskottet
          </note>
          <note>
            2. res. 1 (S, MP, V)
          </note>
          <note>
            Votering:
          </note>
          <note>
            155 för utskottet
          </note>
          <note>
            136 för res. 1
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 S, 70 M, 33 SD, 18 C, 15 L, 15 KD, 3 -
          </note>
          <note>
            För res. 1: 95 S, 21 MP, 20 V
          </note>
          <note>
            Frånvarande: 17 S , 13 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            Punkt 3 (Polygama äktenskap)
          </note>
          <note>
            1. utskottet
          </note>
          <note>
            2. res. 4 (S, MP, V)
          </note>
          <note>
            Votering:
          </note>
          <note>
            156 för utskottet
          </note>
          <note>
            135 för res. 4
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 S, 70 M, 33 SD, 1 MP, 18 C, 15 L, 15 KD, 3 -
          </note>
          <note>
            För res. 4: 95 S, 20 MP, 20 V
          </note>
          <note>
            Frånvarande: 17 S , 13 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            Peter Persson (S) anmälde att han avsett att rösta nej men markerats
            ha röstat ja.
          </note>
          <note>
            Punkt 17 (Automatisk gemensam vårdnad för ogifta föräldrar)
          </note>
          <note>
            1. utskottet
          </note>
          <note>
            2. res. 17 (SD)
          </note>
          <note>
            Votering:
          </note>
          <note>
            255 för utskottet
          </note>
          <note>
            36 för res. 17
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 70 M, 21 MP, 18 C, 20 V, 15 L, 15 KD
          </note>
          <note>
            För res. 17: 33 SD, 3 -
          </note>
          <note>
            Frånvarande: 17 S , 13 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            Punkt 19 (Överförmyndare, gode män och förvaltare)
          </note>
          <note>
            1. utskottet
          </note>
          <note>
            2. res. 20 (C)
          </note>
          <note>
            3. res. 21 (V)
          </note>
          <note>
            Förberedande votering:
          </note>
          <note>
            20 för res. 20
          </note>
          <note>
            20 för res. 21
          </note>
          <note>
            251 avstod
          </note>
          <note>
            58 frånvarande
          </note>
          <note>
            Talmannen konstaterade att lika röstetal uppkommit. Utgången
            skulle avgöras genom lottning.
          </note>
          <note>
            Talmannen anmodade Tuve Skånberg (KD) och Magnus Manhammar (S)
            att fungera som kontrollanter vid lottningen samt Peter Jeppsson
            (S) att förrätta lottningen.
          </note>
          <note>
            Den upptagna lottsedeln visade ett nej och kammaren hade således
            antagit res. 21.
          </note>
          <note>
            Huvudvotering:
          </note>
          <note>
            217 för utskottet
          </note>
          <note>
            20 för res. 21
          </note>
          <note>
            54 avstod
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 70 M, 21 MP, 15 L, 15 KD
          </note>
          <note>
            För res. 21: 20 V
          </note>
          <note>
            Avstod: 33 SD, 18 C, 3 -
          </note>
          <note>
            Frånvarande: 17 S, 13 M, 12 SD, 4 MP , 4 C, 1 V, 4 L, 1 KD, 2
            -
          </note>
          <note>
            Punkt 26 (Registrering av testamenten)
          </note>
          <note>
            1. utskottet
          </note>
          <note>
            2. res. 28 (M, SD, L, KD)
          </note>
          <note>
            Votering:
          </note>
          <note>
            155 för utskottet
          </note>
          <note>
            135 för res. 28
          </note>
          <note>
            1 avstod
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 21 MP, 18 C, 20 V
          </note>
          <note>
            För res. 28: 69 M, 33 SD, 15 L, 15 KD, 3 -
          </note>
          <note>
            Avstod: 1 M
          </note>
          <note>
            Frånvarande: 17 S , 13 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            Punkt 28 (Ändringar i lagen om personnamn)
          </note>
          <note>
            1. utskottet
          </note>
          <note>
            2. res. 29 (M, C, L, KD)
          </note>
          <note>
            Votering:
          </note>
          <note>
            173 för utskottet
          </note>
          <note>
            118 för res. 29
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 33 SD, 21 MP, 20 V, 3 -
          </note>
          <note>
            För res. 29: 70 M, 18 C, 15 L, 15 KD
          </note>
          <note>
            Frånvarande: 17 S , 13 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            CU12 Ny järnvägstrafiklag
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Infrastrukturförvaltarens ansvar för skada som tillfogats
            tredje man)
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            255 för utskottet
          </note>
          <note>
            36 för res.
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 70 M, 21 MP, 18 C, 20 V, 15 L, 15 KD
          </note>
          <note>
            För res.: 33 SD, 3 -
          </note>
          <note>
            Frånvarande: 17 S , 13 M, 12 SD, 4 MP, 4 C, 1 V, 4 L, 1 KD, 2
            -
          </note>
          <note>
            § 19 (forts. från § 17) Avtal om ekonomi och handel (CETA) samt
            strategiskt partnerskapsavtal mellan EU och dess medlemsstater
            och Kanada (forts. UU19)
          </note>
          <note type="speaker">
            Anf. 86 HÅKAN SVENNELING (V) replik:
          </note>
          <note>
            Herr talman! Handelsminister Ann Linde lägger i dag fram en proposition
            om CETA-avtalet. Jag tycker att det är bra att hon är här och
            försvarar den och svarar på frågor, då det finns många frågetecken
            kring propositionen.
          </note>
          <note>
            På s. 36 i propositionen skriver regeringen: ”Avtalen bedöms
            inte medföra några negativa statsfinansiella konsekvenser.” Min
            fråga är hur det kan komma sig att regeringen kommer till denna
            slutsats när det finns en stor risk att Sverige som land blir
            stämt av ett storföretag.
          </note>
          <note>
            När tullarna sänks kommer också EU:s intäkter att minska. Min
            fundering är hur dessa intäkter ska kompenseras. Är det svenska
            skattebetalare som ska stå för dessa kostnader?
          </note>
          <note>
            Det domstolssystem som inrättas kostar också pengar. Hur ska
            det betalas? Varför finns det inga beräkningar av Sveriges kostnader
            redovisade i propositionen? Är det inte uppenbart för handelsminister
            Linde att CETA-avtalet kommer att ha negativa statsfinansiella
            effekter?
          </note>
          <note>
            Herr talman! För två veckor sedan kom EU-domstolens dom om tvistlösningsmekanismen
            i handelsavtalen mellan Slovakien och Nederländerna som EU-domstolen
            ansåg stred mot EU-rätten. Domstolen har också tidigare underkänt
            EU:s handelsavtal med Marocko, då det innefattade illegalt ockuperat
            territorium i Västsahara, och Singaporeavtalet som innehöll delar
            som var av nationell kompetens.
          </note>
          <note>
            Hur vet handelsministern att CETA-avtalet inte strider mot EU-rätten?
            Hur säker kan du vara på det? Vore det inte bättre om detta utreddes
            i stället för att avtalet klubbas igenom nu när detta är oklart?
          </note>
          <note>
            Domstolens beslut om CETA-avtalets tvistlösningsmekanism väntas
            komma senare i år, och flera länder har beslutat sig för att vänta.
            Borde inte Sverige göra samma sak?
          </note>
          <note type="speaker">
            Anf. 87 Statsrådet ANN LINDE (S) replik:
          </note>
          <note>
            Herr talman! Det första jag vill säga om frågan om statsfinansiella
            effekter är att det står om detta i det fakta-pm som regeringen
            har skickat till riksdagen men som Håkan Svenneling möjligen inte
            har läst.
          </note>
          <note>
            Jag vill understryka att det är effekterna på ekonomin i stort
            som är det viktiga. Där kan vi veta utifrån de andra frihandelsavtalen
            hur mycket extra tillväxt och hur mycket extra jobb det är. Ett
            exempel är Sydkoreaavtalet som har gett en ökning på 70 procent
            i exporten till Sydkorea. Det är alltså obestridligt att de här
            handelsavtalen ger väldigt stora positiva samhälls ­ ekonomiska
            effekter.
          </note>
          <note>
            Regeringen meddelade som sagt tidigare i sitt fakta-pm till riksdagen
            om CETA-propositionen att konsekvenser på utgiftssidan i Sveriges
            budget kommer att beräknas eftersom det blir ett intäktsbortfall
            i tullavgifter på EU-budgeten. Baserat på den nuvarande svenska
            finansieringsdelen innebär detta en beräknad årlig ökning av den
            svenska EU-avgiften med ca 90 miljoner kronor. Det kunde Håkan
            Svenneling läsa innantill.
          </note>
          <note>
            När det gäller frågan om eventuella framtida skadestånd om Sverige
            skulle bryta mot investeringsskyddsreglerna i avtalet har det
            inte tagits upp i propositionen. Anledningen till det är att regeringen
            självklart inte har för avsikt att bryta mot de grundläggande
            rättsprinciper som kommer till uttryck i avtalet. Därför finns
            det heller ingen grund för att redogöra för negativa statsfinansiella
            konsekvenser.
          </note>
          <note>
            Med detta sagt tycker jag inte att frågan om minskade tullintäkter
            eller risken för skadestånd fångar de ekonomiska aspekterna. Som
            jag sa precis i början: Det här kommer att få goda positiva effekter
            för Sveriges ekonomi som helhet.
          </note>
          <note>
            (Applåder)
          </note>
          <note type="speaker">
            Anf. 88 HÅKAN SVENNELING (V) replik:
          </note>
          <note>
            Herr talman! Jag tackar statsrådet så mycket för svaret. Det
            är helt riktigt att jag har missat detta fakta-pm. Det kommer
            många fakta-pm till riksdagen, och just detta har jag missat.
          </note>
          <note>
            Det är väl bra att man redovisar de 90 miljoner kronor som tullarna
            minskar med. Det som kvarstår är frågan om skadestånd vid eventuella
            processer.
          </note>
          <note>
            Det är en god ingång från regeringens sida att inte vilja bryta
            avtal. Det tycker jag i grunden är sunt. Problemet i det här fallet
            är att många storföretag ändå har ambitionen att stämma Sverige
            som land för att pressa vår lagstiftning i den riktning man vill.
            Man är beredd att ibland ta kostnader. Ibland finns det till och
            med tredje parter som är beredda att ta kostnader eftersom de
            ser att det finns intäkter att göra på den här typen av stämningar.
          </note>
          <note>
            Det finns vissa mekanismer i CETA-avtalet som kommer att försvåra
            den här typen av stämningar, men det är fortfarande så att vi
            genom det här avtalet på ett helt nytt sätt öppnar upp för stämningar
            från storföretag mot Sverige som land. Vi vet att Kanada är ett
            av de länder där flest stämningar sker, och det är därför oron
            är stor.
          </note>
          <note>
            I mitt anförande lyfte jag fram att gruvindustrin är ett område
            där vi troligen kommer att få se stämningar och att de svenska
            reglerna kring den svenska gruvnäringen behöver utvecklas och
            förbättras. Men med CETA-avtalet på plats kommer de förändringarna
            att bli mycket svåra att genomföra.
          </note>
          <note>
            Jag noterade också att statsrådet i sitt svar till mig inte svarade
            på frågan om EU-domstolens beslut. Jag förstår att det här är
            relativt ny materia för oss alla i och med att det har gått bara
            två veckor sedan domen kom, men det är ändå uppenbart att den
            kommer att ha inverkan på både CETA-avtalet och andra handelsavtal
            som Sverige redan har.
          </note>
          <note>
            Jag har för avsikt att återkomma till statsrådet med en skriftlig
            fråga om detta, men det vore ändå intressant att höra vad statsrådet
            har för åsikt om EU-domstolens dom och dess inverkan. Är allting
            verkligen utrett? Kan vi verkligen gå till beslut? Vore det inte
            klokare att återförvisa detta till utrikesutskottet?
          </note>
          <note>
            (Applåder)
          </note>
          <note type="speaker">
            Anf. 89 Statsrådet ANN LINDE (S) replik:
          </note>
          <note>
            Herr talman! Jag tar den sista frågan först, annars hinner jag
            inte med.
          </note>
          <note>
            Regeringen har grundligt utrett frågan om vad domstolen har sagt
            och kommit fram till att det inte finns grund för den oro som
            uttrycks i Belgiens begäran. Domen i det fallet, som kallas Achmea,
            ändrar inte den bedömningen. Det beror på situationen med investeringsskyddsavtal
            mellan EU-länderna och CETA och den nya domstolen, som kallas
            ICS. Det skiljer sig på flera sätt men framför allt på en avgörande
            punkt: I Achmeafallet fann EU-domstolen att det slovakisk-nederländska
            investeringsskyddsavtalet innebar att en skiljedomstol under avtalet
            skulle komma att tolka och tillämpa EU-rätten på ett sätt som
            inte var förenligt med unionsrätten.
          </note>
          <note>
            I CETA fastslås det att en tribunal under detta avtal inte ska
            ha behörighet att tolka EU-rätten. Det fastslås vidare att CETA-tribunalen
            ska vara skyldig att följa den rådgivande tolkningen av EU-rätten.
          </note>
          <note>
            Investerarskyddet har naturligtvis varit en kontroversiell fråga
            i debatten. Därför har vi undersökt det så här noga.
          </note>
          <note>
            Den andra frågan handlade mer om själva investeringsavtalet.
            Det är en av de frågor som regeringen har utrett allra mest. Det
            handlar om att investeringsskyddet ska ge en investerare grundläggande
            skydd mot diskriminering och expropriation.
          </note>
          <note>
            Det som står i CETA överensstämmer i stort sett med svensk rätt,
            och det går inte längre. Det är ett skydd som finns redan i dag;
            det menar både Kommerskollegium och Justitiekanslern. Tvistlösningsmekanismen
            kan alltså inte underkänna lagar eller demokratiskt fattade beslut.
          </note>
          <note>
            (Applåder)
          </note>
          <note type="speaker">
            Anf. 90 JENS HOLM (V):
          </note>
          <note>
            Herr talman! Vi debatterar Avtal om ekonomi och handel (CETA)
            samt strategiskt partnerskapsavtal mellan EU och dess medlemsstater
            och Kanada .
          </note>
          <note>
            CETA-avtalet är ju inget enkelt handelsavtal. Hade det varit
            så att CETA-avtalet hade syftat till att ta bort ett par tullar
            och tariffer till och göra det ännu lite lättare att handla över
            Atlanten hade vi i Vänsterpartiet tyckt att det var ett bra förslag.
          </note>
          <note>
            Men nu är det så att C:et i CETA står för comprehensive. Det
            är alltså ett allomfattande ekonomiskt avtal mellan EU och Kanada.
            Man kan säga att det är ett avtal som har väldigt stora anspråk.
            Det kommer att omfatta så gott som alla våra politikområden.
          </note>
          <note>
            Vi har hört i en del tidigare anföranden, till exempel från Miljöpartiets
            Lorentz Tovatt – som jag nu inte ser i kammaren; det tycker jag
            är lite konstigt – och från statsrådet Ann Linde, att det finns
            positiva skrivningar i CETA-avtalet om vikten av ökat politiskt
            samarbete på till exempel miljöområdet. Det är viktigt.
          </note>
          <note>
            Det man pratar mindre om är att CETA-avtalet föreskriver ytterligare
            avregleringar, att det har ambitionen att hela det transatlantiska
            området ska öppnas upp för offentlig upphandling, att det i kap.
            21 står att man ska ha en form av regelsamverkan mellan Kanada
            och EU och EU:s medlemsländer och inte minst det kontroversiella
            investerarskyddet som finns inskrivet i avtalet.
          </note>
          <note>
            Av den anledningen är vi i Vänsterpartiet kritiska till det här
            avtalet och yrkar avslag på CETA. Jag vill börja med att yrka
            bifall till vår reservation om det, reservation nr 1.
          </note>
          <note>
            Jag kommer inte, herr talman, att hinna gå in på all vår kritik
            mot CETA-avtalet. Mycket har föredömligt tagits upp av den föregående
            talaren från Vänsterpartiet, Håkan Svenneling, men jag skulle
            vilja säga några saker om de områden som jag tagit upp.
          </note>
          <note>
            Jag börjar med investerarskyddet, som man hittar utvecklat främst
            i kap. 8 i CETA-avtalet. Med ett investerarskydd ska man ge investerare,
            alltså bolag, garantier för att deras investeringar ska bära frukt.
            Annars kan man tycka att definitionen av en investering är att
            någon tar en viss risk för att i framtiden få valuta för den.
            Men i det investerarskydd som skrivs in det här avtalet skriver
            man till exempel in att bolagen ska skyddas mot direkt eller indirekt
            expropriation. Jag tror att det är medvetet formulerat som direkt
            eller indirekt expropriation – det blir nämligen svårt att exakt
            definiera vad det är för något.
          </note>
          <note>
            Man säger också att bolagen ska ha en rättvis och skälig behandling.
            Det finns ett antal kriterier till för hur man bygger upp investerarskyddet.
          </note>
          <note>
            Egentligen är det inget nytt med investerarskydd i internationella
            handels- och investeraravtal. Det finns redan i en mängd andra
            avtal. Jag tycker kanske att det bästa och mest jämförbara exemplet
            är Naftaavtalet mellan USA, Kanada och Mexiko, som slöts 1994.
            Efter Naftaavtalet kan vi se att Kanada har blivit världens troligen
            mest bolagsstämda land. Amerikanska bolag har tagit varenda chans
            de fått att stämma kanadensiska lagstiftare, och det gäller i
            synnerhet på miljöområdet och naturresursområdet.
          </note>
          <note>
            Håkan Svenneling nämnde tidigare Lone Pine Resources, som stämde
            Kanada när delstaten Quebec införde ett regionalt förbud mot frackning,
            det vill säga att spränga upp gas ur berggrunden. Det är en extremt
            miljö ­ skadlig verksamhet. Som nämndes tidigare har också kanadensiska
            bolag stämt USA:s statsförvaltning; till exempel har bolaget Transcanada
            stämt Obamaregeringens beslut att stoppa den stora pipelinen XL,
            som skulle gå genom USA.
          </note>
          <note>
            Vi ska också komma ihåg att kanadensiska bolag har lärt sig det
            här med investerarskydd. De har lärt sig väldigt väl hur investerartribunalerna
            fungerar, och de drar sig inte för att stämma europeiska länder
            ifall de kan göra det. Det gjorde till exempel det kanadensiska
            gruvbolaget Gabriel Resources: Man stämde Rumänien för ett antal
            år sedan när det rumänska parlamentet sa nej till att Gabriel
            Resources skulle få öppna en stor guldgruva i västra Rumänien.
            Jag tror att Rumänien nu till och med har klassat området som
            naturskyddsområde.
          </note>
          <note>
            Rumänien har stämts på motsvarande 40 miljarder svenska kronor.
            40 miljarder svenska kronor motsvarar hälften av hela Rumäniens
            budget på hälsoområdet. Det kan man tänka lite på när Rumänien
            säger sig inte ha råd att ta hand om sina fattiga människor och
            dessa människor i stället reser till andra länder för att tigga
            och utföra underbetalda arbeten.
          </note>
          <note>
            Statsrådet Ann Linde säger att vi med CETA-avtalet får ett helt
            annat upplägg och en helt annan form av investerarskydd. Jag skulle
            vilja fråga anhängarna av CETA vad som egentligen är den stora
            skillnaden med det nya investerarskyddet i det här avtalet. Man
            får en permanent domstol med 15 domare, men annars är det mesta
            faktiskt väldigt likt det nuvarande system vi kan se för investerarskydd
            i andra avtal. Det är ett system som ligger helt och hållet utanför
            det ordinarie rättssystemet, och man kan stämma på fluffiga och
            oklara grunder.
          </note>
          <note>
            Det är också, Lorentz Tovatt med flera, bara bolag som kan stämma
            stater. Staterna kan inte omvänt stämma bolagen. Jag hörde dig
            när du talade om de fina skrivningar som finns om miljö och klimat
            i CETA-avtalet och i det partnerskapsavtal som är kopplat till
            detta, Lorentz. Det är väldigt fina formuleringar, men vad har
            de för bärighet egentligen? Kan vi luta oss mot de formuleringarna
            och omvänt stämma bolag som vi anser uppför sig illa mot miljön
            med hänvisning till investerarskyddet? Nej, det går inte, utan
            det är bara bolag som kan stämma stater.
          </note>
          <note>
            Ann Linde från Socialdemokraterna och Lorentz Tovatt från Miljöpartiet
            säger att det här investerarskyddet inte går utöver det som finns
            i våra lagar i dag. Jag skulle vilja vända lite grann på frågan.
            Vad är det som är fel på våra ordinarie domstolsväsen i dag? Är
            det inte så att EU, dess medlemsstater och Kanada är rättsstater
            med fungerande domstolsväsen dit man kan vända sig ifall man som
            bolag anser sig dåligt behandlad av staten? Ni säger ju i detta
            avtal att det är otroligt viktigt att lita på kanadensiska myndigheter
            i andra sammanhang, till exempel när det gäller godkännande av
            olika saker som ska ut på marknaden. Men just när det kommer till
            domstolarna ska vi ha ett separat bolagsdomstolssystem. Varför
            det, Lorentz Tovatt?
          </note>
          <note>
            Jag skulle också vilja fråga Miljöpartiet och Socialdemokraterna:
            Tror ni verkligen på full a ste allvar att kanadensiska gruvbolag
            inte kommer att utnyttja chansen att stämma Sverige ifall vi till
            exempel förbjuder gruvdrift i vissa områden eller inför en gruvskatt
            på 10 procent – någonting som bolagen kanske bedömer som en direkt
            eller indirekt expropriering? Tror ni verkligen på fullaste allvar
            att investerarskyddet inte kan ha en avkylande effekt på progressiv
            lagstiftning?
          </note>
          <note>
            Herr talman! Jag skulle också vilja säga några ord om det så
            kallade regleringssamarbete som finns inskrivet i artikel 21 i
            CETA-avtalet. Det kan låta väldigt bra att man ska samarbeta kring
            framtida regler och lagar, men så som regleringssamarbetet är
            utformat ska det finnas kommittéer inom ramen för CETA-avtalet
            som på förhand ska granska förslag till nya lagar. De ska granska
            förslagen ur ett handelsperspektiv. Tror Miljöpartiet och Socialdemokraterna
            verkligen att det här regleringssamarbetet kommer att användas
            för att stärka till exempel arbetsrätten, miljöskyddet, välfärden
            eller andra områden?
          </note>
          <note>
            Bolagen kommer att ha en självklar plats i dessa regleringssamarbetskommittéer,
            som ska granska all framtida lagstiftning. Ni som har läst förslaget
            kan också ta del av både Kemikalieinspektionens och Naturvårdsverkets
            synpunkter på regleringssamarbetet. Man varnar tydligt för att
            detta kan försvåra en framtida progressiv lagstiftning. Eller,
            som de säger i Nordamerika: Det här kommer att handla om paralyzing
            by analyzing – genom krav på nya analyser och nya rapporter kommer
            en progressiv lagstiftning att avstanna. I den tid vi lever i
            behöver vi ju mer progressiv lagstiftning. Vi behöver göra det
            lättare att lagstifta på till exempel miljöområdet – inte svårare.
          </note>
          <note>
            Vi i Vänsterpartiet ser även många andra skäl till att säga nej
            till CETA. Håkan Svenneling från Vänsterpartiet tog tidigare upp
            det faktum att avregleringar är så att säga huvudregeln inom CETA
            och att det är extremt svårt att återförstatliga något som redan
            har privatiserats när det finns en så kallad ratchetklausul inskriven
            i avtalet.
          </note>
          <note>
            Det är också väldigt olyckligt att skrivningarna kring patent-
            och immaterialrätt – en väldigt bortglömd fråga i debatten, skulle
            jag säga – går mycket längre än dagens lagstiftning i EU och Kanada.
            EU har till exempel varit pådrivande för att man ska förlänga
            licenstiden för mediciner, vilket kommer att försvåra framtagandet
            av generiska mediciner. Det är alltså mediciner utan patent, som
            är billigare för befolkningen.
          </note>
          <note>
            Det kommer också att vara svårare att ställa progressiva krav
            i offentlig upphandling då offentlig upphandling ska bli en del
            av en transatlantisk marknad.
          </note>
          <note>
            Jag är även orolig för hur vi ska kunna bedriva ett progressivt
            djurskydd i framtiden. Tidigare i dag lyssnade jag på Djurens
            Rätts ordförande Camilla Björkbom, som varnade för CETA-avtalet.
            Det sätter konkurrensen först och förutskickar att handeln med
            nötkött över gränserna ska tiofaldigas, vilket kommer att vara
            en press nedåt på progressiv lagstiftning. Det kommer att vara
            svårt för länder som vill gå före på djurskyddsområdet. Det är
            Djurens Rätts bedömning av CETA-avtalet.
          </note>
          <note>
            Herr talman! Varför säger den europeiska och nordamerikanska
            miljörörelsen och fackföreningsrörelsen liksom djurrättsorganisationer
            i Europa och Kanada nej till CETA? Jag tror att det är så enkelt
            som att de inte vill ha en tvångströja på progressiv politik.
            De vill att vi ska kunna gå före på alla dessa viktiga politikområden.
            Det är därför vi i Vänsterpartiet säger nej till CETA.
          </note>
          <note>
            Jag vill också passa på att yrka bifall till Håkan Svennelings
            och Vänsterpartiets förslag om återförvisning av det här ärendet
            till utskottet. Den dom som kom i EU-domstolen för två veckor
            sedan är ju helt exceptionell. Den dömer ut investerarskyddet
            mellan olika EU-länder – samma slags investerarskydd som nu skrivs
            in i CETA-avtalet. Därför säger vi i Vänsterpartiet: Skicka tillbaka
            avtalet till utskottet, så att vi får analysera domen närmare!
          </note>
          <note>
            Jag ber om ursäkt för att jag dragit över tiden, herr talman,
            men detta är en väldigt viktig fråga.
          </note>
          <note>
            (Applåder)
          </note>
          <note type="speaker">
            Anf. 91 ÅSA ERIKSSON (S):
          </note>
          <note>
            Herr talman! ”Industriföretagen har länge varit motorn i det
            svenska näringslivet och en avgörande välståndsskapare för Sverige.
            Svenska fö ­ retag har framgångsrikt exporterat högkvalitativa
            och innovativa produk ­ ter över hela världen. Många svenska företag
            innehar i dag nyckelposi ­ tioner i globala värdekedjor och industriella
            ekosystem.” Så inleder chefs ­ ekonomen på Business Sweden sin
            senaste rapport Tjänsterevolutionen . Jag tycker att det är en
            träffsäker beskrivning av läget.
          </note>
          <note>
            Herr talman! Protektionismen skördar tyvärr framgångar på vissa
            håll. Ett exempel är förstås president Trumps senaste beslut om
            att införa nya tullar. OECD har med all önskvärd tydlighet konstaterat
            att länder som stänger sina marknader förlorar mer i tillväxt
            än de länder som de slutar att handla med. Då känns det klokt
            och framåtsyftande att EU i stället går vidare med nya, breda
            handelsavtal.
          </note>
          <note>
            För att våra företag ska kunna fortsätta utvecklas och öka sin
            export behöver vi progressiva och kloka frihandelsavtal. CETA
            är det bästa frihandelsavtal som EU har förhandlat fram hittills,
            och jag hoppas att det blir ett viktigt riktmärke i handelspolitiken.
            Alla framtida handelsavtal bör hålla CETA:s nivå eller vara ännu
            bättre.
          </note>
          <note>
            Herr talman! Med tanke på den skepsis som i vissa kretsar finns
            gent ­ emot frihandelsavtal, även här i riksdagen, känns det tryggt
            och bra med de utredningar som Kommerskollegium har gjort tillsammans
            med flera andra myndigheter.
          </note>
          <note>
            Breda frihandelsavtal ger tydlighet, långsiktighet och förutsägbarhet.
            Breda frihandelsavtal kräver också att granskas av mångas ögon
            och med mångas expertkunskap, inte minst från civilsamhällets
            organisationer. Den kunskapen finns med i den utredning som gjorts,
            och det är viktiga erfarenheter att ta med sig i arbetet med kommande
            handelsavtal.
          </note>
          <note>
            Allianspartiernas kritik om att det har tagit för lång tid att
            få CETA till riksdagen anser jag därför helt obefogad. Det är
            viktigt att ta oron på allvar, att låta många instanser få komma
            med synpunkter och att analysera vilka konsekvenser avtalet kan
            få. Allt annat vore ansvarslöst.
          </note>
          <note>
            Med stöd av den här rapporten, med remissvar och analyser, kan
            vi nu med fog säga att CETA inte kommer att tvinga oss att privatisera
            väl ­ färden, företag kommer inte att kunna stämma svenska staten
            för utebliven vinst och vi behöver inte försämra vår lag stiftning
            gällande djur-, miljö ‑ eller hälsoskydd. Tack, Kommerskollegium,
            för det!
          </note>
          <note>
            Men det är viktigt att följa upp att CETA inte får sådana effekter
            att det hindrar parterna från att i framtiden verka för ännu högre
            miljökrav eller ännu högre ambitionsnivå i klimatpolitiken. Därför
            kommer avtalets effekter att analyseras, och det är bra.
          </note>
          <note>
            Vi har redan 60 investeringsskyddsavtal. De har inte gjort att
            vi inte har kunnat skärpa miljölagstiftningen. Det är den svenska
            riksdagen som bestämmer vilka regler och lagar som ska gälla i
            Sverige.
          </note>
          <note>
            Däremot kan CETA, liksom andra progressiva frihandelsavtal, bidra
            till att Sverige i högre utsträckning når målen i Agenda 2030.
            Vi kommer aldrig att klara hållbarhetsmålen där om vi inte hjälper
            den privata sektorn på traven med att göra sin del. Därför är
            de golv som finns i CETA-avtalet av största vikt för att åstadkomma
            en bättre utveckling inom alla hållbarhetsdimensioner.
          </note>
          <note>
            Jag vill ge Håkan Svenneling rätt på en punkt, nämligen att det
            inte med säkerhet går att säga hur många nya jobb som kommer att
            skapas när CETA har trätt i kraft i alla delar. Men precis som
            statsrådet Linde sa vet vi att handeln alltid ökar efter ett nytt
            frihandelsavtal. Vi vet att detta redan har skett med exporten
            till Kanada, och vi vet att ökad export leder till fler jobb.
            Vi behöver fler jobb och ökad sysselsättning i Sverige för att
            kunna trygga välfärden ännu mer.
          </note>
          <note>
            Herr talman! Tidigare i veckan besökte jag ett stålföretag i
            Fagersta. Där var vd:n väldigt orolig över de nya amerikanska
            ståltullarna och vad de skulle komma att innebära för deras försäljning
            i USA. Men när han fick höra om CETA, som ska beslutas här i morgon,
            såg han genast en möjlighet att utöka sin marknad i Kanada i stället.
            Jag tror att det finns många exempel på verksamheter runt om i
            Sverige som kommer att gynnas av CETA.
          </note>
          <note>
            Att hävda att CETA skulle inskränka demokratiska beslut eller
            att det nu kommer att vara storföretag som styr är helt felaktigt.
            Kommerskollegium har analyserat detta mycket ingående, i enlighet
            med regeringsuppdraget, och bedömer att CETA i allt väsentligt
            inte medför något utökat investeringsskydd utöver det som redan
            i dag ges till investerare, precis som statsrådet Linde tidigare
            har sagt. Denna slutsats delas av Justitiekanslern, som ju är
            Sveriges expertmyndighet när det gäller skadestånd mot staten.
          </note>
          <note>
            Herr talman! Vi har säkert läst och hört inlägg av kritiker som
            påstår att den begränsning av vinster i välfärden som vi socialdemokrater
            föreslår skulle bryta mot CETA-avtalets artiklar om rättvis och
            skälig behandling. Låt mig vara tydlig: Det finns inget i avtalet
            som ger företag rätt att stämma stater för utebliven vinst. Hotet
            mot vinstbegränsning är allianspartiernas och Sverigedemokraternas
            politik, inte CETA.
          </note>
          <note>
            Kommerskollegium bedömde att CETA:s bestämmelser inte påverkar
            Sveriges möjlighet att bevara monopol eller allmännyttiga företag.
          </note>
          <note>
            Herr talman! Handel bidrar till tillväxt, ökat välstånd och fattigdomsbekämpning.
            Handel bidrar till mer samarbete och fred. Handel bidrar till
            kompetenshöjning, specialisering och stolthet.
          </note>
          <note>
            Jag tycker att det är synd att människor som i vanliga fall vurmar
            för dessa goda värden talar och skriver onyanserat och i vissa
            fall helt osant om vad CETA innebär och kommer att få för konsekvenser.
            Vi har, som tur är, superprofessionella myndigheter som på alla
            upptänkliga sätt har analyserat, diskuterat och utrett vilka konsekvenser
            det här avtalet kommer att få. Det är för mig obegripligt att
            man inte har tilltro till våra främsta experter på området och
            inte lyssnar på det som Justitiekanslern anför.
          </note>
          <note>
            Visst kan vi önska ännu mer av framtida frihandelsavtal. Det
            gör jag. Men låt mig återknyta till min inledning: Företag som
            växer och utvecklas är en förutsättning för att vi ska kunna öka
            sysselsättningen ytterligare och kunna gå vidare och stärka vår
            gemensamma välfärd. Företagen är också en viktig sektor för att
            öka hållbarheten i samhället, ur alla dimensioner. Båda dessa
            delar kommer att underlättas av CETA-avtalet. Därför yrkar jag
            bifall till utrikesutskottets förslag och avslag på alla reservationer.
          </note>
          <note>
            (Applåder)
          </note>
          <note type="speaker">
            Anf. 92 JENS HOLM (V) replik:
          </note>
          <note>
            Herr talman! Jag skulle främst vilja ställa två frågor till Åsa
            Eriksson, Socialdemokraterna.
          </note>
          <note>
            Åsa Eriksson säger att det investerarskydd som finns i dag inom
            CETA inte går utöver svensk lagstiftning i dag. Men vi kan titta
            på exempel från omvärlden. Då ser vi att när man skriver in investerarskydd
            kommer det också att användas. Poängen är att vi i dag inte har
            något investerarskydd i fråga om Kanada. Men Kanada fick det i
            fråga om USA 1994 och har sedan dess blivit stämt 35 gånger. Man
            har blivit världens mest stämda industristat. Jag måste fråga
            Åsa Eriksson och Socialdemokraterna: Vad är det för fel på det
            ordinarie rättsväsendet? Varför ska ni bygga upp ett parallellrättsväsen
            för bolagen? Varför får inte arbetare, miljöorganisa ­ tioner
            och andra stämma bolagen? Varför är det bara bolagen som ska få
            stämma?
          </note>
          <note>
            Min andra fråga rör de förlängda licenstiderna för läkemedel,
            som enligt kanadensiska forskare kommer att leda till att läkemedel
            kommer att vara inlåsta i patent i ytterligare 383 dagar och kosta
            många hundra miljoner dollar extra för kanadensiska skattebetalare.
            Problemet kommer att vara precis detsamma för oss i Europa. Varför
            är ni för att det ska vara förlängda licenstider för läkemedel?
          </note>
          <note>
            Jag noterar, fru talman, att Åsa Eriksson får sträcka sig till
            Business Sweden för att hitta stöd för CETA, men det kanske är
            det som Socialdemokraterna vill. Ni kanske inte vill att vi ska
            kunna gå före på miljöområdet eller skapa ordning och reda inom
            välfärden med återreglering på vissa områden. Vad vill Socialdemokraterna
            egentligen?
          </note>
          <note type="speaker">
            Anf. 93 ÅSA ERIKSSON (S) replik:
          </note>
          <note>
            Fru talman! Tack, Jens Holm, för att jag får fortsätta att prata
            om detta, som ligger mig så varmt om hjärtat! Nej, jag behöver
            inte vända mig till Business Sweden för att få stöd för CETA.
            Det handlar om att ge en bild av hur viktigt svenskt företagande
            är för Sveriges utveckling, svensk välfärd och svenskt välstånd.
            Det är jätteviktigt.
          </note>
          <note>
            När det gäller investeringsskyddet är det precis som jag sa tidigare,
            och som statsrådet sa: att det i allt väsentligt är precis som
            det investerarskydd som vi redan har i dag. Jag ser ingen som
            helst anledning till att vi inte skulle ha det. Vi ska ge samma
            villkor till kanadensiska företag som till svenska företag eller
            andra företag som investerar i Sverige. Jag kan inte se att vi
            ska göra någon skillnad. Det är det som detta handlar om.
          </note>
          <note>
            Sedan gällde det varför stater inte får stämma företag. Jag tror
            att det var det Jens Holm sa, fru talman.
          </note>
          <note type="speaker">
            (JENS HOLM (V):
          </note>
          <u who="unknown" xml:id="i-cafcd9e0d451755d-0">
            <seg>
              Organisationer.)
            </seg>
          </u>
          <note>
            Det handlar om att ge företagen förutsägbarhet i vad som kommer
            att gälla om man ska göra en stor investering. Det tycker jag
            är fullt rimligt.
          </note>
          <note>
            Vi andra får följa den vanliga lagstiftningen. Vi har lagar och
            regler. Vi har en massa lagar som vi bestämmer här i Sveriges
            riksdag. De gäller för samtliga. Bryter man mot dem blir det på
            det vanliga sättet. Om ett brott begås får man hantera det därefter.
          </note>
          <note>
            När det gäller patentskyddet och den förlängda licenstiden kan
            jag inte svara. Detta vet jag inte.
          </note>
          <note type="speaker">
            Anf. 94 JENS HOLM (V) replik:
          </note>
          <note>
            Fru talman! Jag tycker att Åsa Eriksson sa någonting väldigt
            intressant: För oss andra gäller den vanliga lagstiftningen.
          </note>
          <note>
            För oss andra, för vanligt folk, för fackföreningar, för miljöorganisa
            ­ tioner och för regeringar gäller den vanliga lagstiftningen.
            Men för bolag ­ en ska man införa specialtribunaler, där de kan
            stämma stater som går före på miljöområdet och som går före på
            välfärdsområdet. Varför, Åsa Eriks ­ son, vill Socialdemokraterna
            ha speciella bolagsdomstolar? Varför funge ­ rar inte det ordinarie
            rättsväsendet? Är inte Sverige, EU:s medlemsländer och Kanada
            rättsstater?
          </note>
          <note>
            Jag noterar hur det är i flera andra handelsavtal som EU förhandlar
            om just nu, till exempel Mercosuravtalet med Mercosurländerna
            Brasilien, Uruguay, Argentina och så vidare. Jag tror även att
            det är fallet när det gäller Australien och Nya Zeeland och de
            avtal man förhandlar med dem. Där finns det inget investerarskydd
            inskrivet, för de länderna vill inte ha något investerarskydd.
            Och vet du vad, Åsa Eriksson, det går alldeles utmärkt att skapa
            handelsavtal med de länderna utan investerarskydd. Därför måste
            jag fråga igen: Varför ska bolagen ha speciella investerartribunaler
            som bara de får använda sig av? Svara på det!
          </note>
          <note type="speaker">
            Anf. 95 ÅSA ERIKSSON (S) replik:
          </note>
          <note>
            Fru talman! Det gör jag mer än gärna. Det handlar om att företag
            ska våga investera i vårt land och att svenska företag ska våga
            investera i Kanada. Om vi dramatiskt skulle ändra vår lagstiftning
            så att vi totalt utraderar värdet av en gjord investering med
            mer än 90 procent och det inte är för allmänhetens bästa tycker
            jag att företag ska få stämma staten – ja. Det är precis det som
            detta investerarskydd handlar om. Men så länge vi kan visa att
            de regelförändringar som vi vill göra är för allmänhetens bästa
            och att de inte är så omfattande att man utraderar mer än 90 procent
            av värdet finns det inget som gör att företaget kan stämma staten.
            Men det handlar om att ge företagen förutsägbarhet. Ska de göra
            stora investeringar, vilket vi vill att företag ska göra med tanke
            på vår tillväxt, måste vi också ge förutsägbarhet och en transparens
            om vad som gäller.
          </note>
          <note>
            Ja, Sverige är en rättsstat. Här kan man lita på de lagar och
            regler som vi stiftar och det rättsväsen som vi har. Men det måste
            ändå finnas en förutsägbarhet för företagen. Man måste veta vad
            som händer om lagstiftaren skulle vara en annan i morgon.
          </note>
          <note>
            (Applåder)
          </note>
          <note type="speaker">
            Anf. 96 HANS ROTHENBERG (M):
          </note>
          <note>
            Fru talman! Hösten för fem år sedan skulle Sveriges riksdag godkänna
            frihandelsavtalet mellan EU och Sydkorea. Det var ett avtal som
            i efterhand visat sig öppna upp handel och nya möjligheter för
            de 29 berörda länderna. Det var ett avtal som när det skulle sanktioneras
            inte väckte nämnvärd uppmärksamhet. När det var dags för debatt
            här i kammaren var talarlistan kort. I denna talarstol stod jag
            ensam i debatten med endast talmannen som åhörare. Om det berodde
            på ointresse eller på att frågan var så självklar att den inte
            behövde diskuteras får andra svara på. Tiderna förändras dock.
          </note>
          <note>
            I dag diskuterar vi handelsavtalet mellan EU och Kanada. Kanada
            är en av de fredligaste och vänligaste nationerna på denna jord.
            Men helt plötsligt har det här med handelsavtal blivit väldigt
            intressant. Talarlistan är välfylld. Låt oss därför sätta in detta
            handel savtal i ett bredare sammanhang. Låt os s blicka några
            år bakåt i tiden.
          </note>
          <note>
            Fru talman! Inför slutfasen av president Obamas sista ämbetstid
            gjorde såväl EU som USA stora ansträngningar att försöka hinna
            slutföra förhandlingarna om frihandelsavtalet TTIP mellan EU och
            USA. Men det var inte helt problemfritt på någondera sidan. Vid
            horisonten såg man risken att en protektionistisk president skulle
            komma att styra USA. Det var en profetia som visade sig bli sann.
            På den europeiska kontinenten var hindren av en helt annan karaktär.
            Den samlade europeiska vänstern, väl påhejad av doktrinära gröna
            krafter, såg allt annat än möjligheter i att handeln skulle öppna
            upp sig utmed Nordatlantens båda kuster. Det mesta kring TTIP
            som gick att svartmåla beströks av denna vänster med yvigt breda
            penseldrag.
          </note>
          <note>
            Skrämseltaktiken plockades fram, där företag som stämmer stater,
            djurskydd som tillintetgörs och antibiotikaspäckat kött var några
            dramaturgiskt välarrangerade hotbilder som målades upp. Allt det
            goda som handel och marknadsekonomi byggt västvärldens välfärd
            med skulle svartmålas och tillintetgöras. Vänstertaktiken lyckades
            när frihandelsavtalet aldrig kunde skrivas under i tid.
          </note>
          <note>
            När det nu är dags för Sverige att sanktionera CETA-avtalet mellan
            Kanada och EU ylar återigen de vänstergröna krafterna om all världens
            fasor som ska drabba oss ifall avtalet träder i kraft. Återigen
            målar man upp att det för mindre företag så nödvändiga investeringsskyddet
            skulle vara ett hot mot demokratin, och antibiotikakortet ligger
            alltid redo att plockas fram.
          </note>
          <note>
            Det enda vänsterkrafterna inte bryr sig om är att ta ansvar för
            konsekvenserna av sin skrämselpropaganda. Konsekvenserna drabbar
            nämligen i slutändan vanliga medborgare i alla berörda länder
            – medborgare som går miste om nya arbetstillfällen och varor som
            blir billigare.
          </note>
          <note>
            Skrämselpropagandan mot TTIP lyckades inte fullt ut övertyga
            Europas folk men gjorde väl så stor skada. Fö rhandlingarna mellan
            EU och USA drog ut på tiden allteftersom nya påstådda hotbilder
            skulle utredas, eller som någon sa här tidigare i debatten: paralyzing
            by analyzing.
          </note>
          <note>
            Om och om igen, gång efter annan, skulle det utredas och fördröjas.
            Till slut rann tiden ut, och in i Vita huset flyttade en protektionist
            som verkligen inte gillar frihandel, en protektionist som nu är
            i full färd med att driva ett handelskrig mellan de parter som,
            om allt gått väl, skulle ha slutit det frihandelsavtal som gett
            900 miljoner människor ökad handel, lägre priser och fler jobb.
            Tack för det, vänstern! Det hade även resten av världen mått bra
            av, men i stället fick världen ett potentiellt handelskrig som
            hade kunnat undvikas.
          </note>
          <note>
            Fru talman! Ansvaret vilar tungt på denna vänsters och de doktrinära
            gröna krafternas axlar. Må därför inte denna historia upprepas
            när det gäller CETA-avtalet mellan EU och Kanada! Nu mer än någonsin
            behöver världen öppenhet, förståelse och tolerans. Då måste världens
            goda krafter kunna ta ytterligare steg framåt i fredligt och utvecklande
            samarbete.
          </note>
          <note>
            Handelsavtalet CETA mellan EU och Kanada undertecknades i oktober
            2016. I februari 2017 godkände Europaparlamentet avtalet. Det
            här avtalet är viktigt för Sverige och för svenska företag, och
            det ligger därför i svenskt intresse att avtalet genomförs så
            snabbt som möjligt.
          </note>
          <note>
            Vi moderater menar att Sverige som en stark förespråkare för
            frihandel och handelsavtal redan borde ha godkänt avtalet. Då
            hade den viktiga politiska signalen om öppenhet och frihandel
            och att Sverige skulle ta täten i denna process som avtalet innebär
            blivit ännu kraftfullare, något som behövs i tider av tilltagande
            protektionism.
          </note>
          <note>
            Vänstern och även delar av Miljöpartiet har av blandade skäl
            velat dra ut på denna process. Med nya uppdrag till Kommerskollegium
            har man lyckats fördröja möjligheterna för Sveriges riksdag att
            i tid godkänna det övergripande avtalet om ekonomi och handel
            mellan Kanada och EU. När argumenten inte biter blir förhalning
            och fördröjning arbetsmetoder.
          </note>
          <note>
            Fru talman! Vi moderater anser att regeringen borde ha stått
            emot denna agenda och kunnat lämna en proposition om CETA till
            riksdagen mycket tidigare. Men nu står vi här, och det är gott
            så. Tack för att ni inte har fördröjt detta ännu längre!
          </note>
          <note>
            Detta frihandelsavtal behövs nämligen så väl när det råder brist
            på tillit i världen. Den bristen på tillit har format en skepsis
            mot de värden som bygger och har byggt vår välfärd. Det är därför
            vi ser brexit, och det är därför vi ser tveksamheter mellan USA
            och Stillahavsområdet när det gäller deras handelsavtal.
          </note>
          <note>
            CETA-avtalet är i grunden ett av de mest moderna och framåtsträvande
            frihandelsavtal som har förhandlats fram. Det stärker banden över
            Atlanten än mer. Därför, fru talman, yrkar jag bifall till förslaget
            att riksdagen ska godkänna det övergripande avtalet om ekonomi
            och handel, CETA, mellan Kanada å ena sidan och Europeiska unionen
            och dess medlemsstater å andra sidan.
          </note>
          <note>
            (Applåder)
          </note>
          <note type="speaker">
            Anf. 97 JENS HOLM (V) replik:
          </note>
          <note>
            Fru talman! Jag debatterade för några veckor sedan med en sann
            liberal. Han har arbetat på Timbro, och han har såvitt jag vet
            också arbetat på Moderaternas riksdagskansli. Han heter Mattias
            Svensson och har skrivit flera böcker. Vi kom in just på de här
            internationella avtalen som Hans Rothenberg insisterar på att
            kalla för handelsavtal, fast han vet att de är mycket mer omfattande
            än avtal som bara syftar till att ta bort lite tullar och tariffer.
          </note>
          <note>
            Mattias Svensson sa något intressant. Han sa att det här investerarskyddet
            slår ut marknadskrafterna och snarare monopoliserar marknader
            till ett fåtal storföretag när de får möjlighet att stämma stater.
          </note>
          <note>
            Jag tycker att han har helt rätt i det: Man skapar ett parallellt
            rättssystem som är helt designat för företag som har mångmiljonbudgetar
            för advokatkostnader.
          </note>
          <note>
            Hans Rothenberg pratar om förståelse och tolerans, något som
            vi i Vänsterpartiet också tycker är viktigt: Är det inte så att
            vad detta bygger på är förståelse och tolerans, helt enkelt förtroende
            och tillit? Då borde vi väl kunna ha rätt mycket tillit till våra
            nuvarande rättssystem. Vad är det för fel på domstolarna i Kanada,
            i Bryssel och i Stockholm, Hans Rothenberg?
          </note>
          <note>
            Jag skulle också vilja fråga Hans Rothenberg om de förlängda
            licenstiderna för läkemedel, som är någonting som EU unikt har
            förhandlat fram. Kanada var in i det sista motståndare till det.
            Det kommer att kosta européer många hundra miljoner kronor extra
            när vi inte kan använda generiska läkemedel så som vi har kunnat
            göra tidigare. Varför är Moderaterna för det här?
          </note>
          <note type="speaker">
            Anf. 98 HANS ROTHENBERG (M) replik:
          </note>
          <note>
            Fru talman! Svenska och kanadensiska företag ska vara väldigt
            glada att investerarskydd finns med i det här avtalet. Jens Holm
            säger, precis som så många andra vänsterpartister, att storföretagen
            är hotet. Men det är inte bara storföretag som investerar. Notera
            att det finns både små och medelstora företag som inte har de
            musklerna, som inte har arméer av egna advokater och jurister
            att sätta in! De måste självklart känna trygghet när de investerar
            i ett annat land.
          </note>
          <note>
            Investerarskydd är ingenting som är nytt för detta avtal. Det
            finns hundratals handelsavtal där investerarskyddet finns. Det
            hette ISDS tidigare. Nu är det en ny variant som heter ICS. Jag
            kan väl säga att vi moderater har varit fundersamma över om den
            nya varianten är någonting som är bättre. Men om vi hade hållit
            fast vid ISDS och sagt nej till CETA på grund av att det har kommit
            en annan tvistlösningsmekanism vore det att göra det bästa till
            det godas fiende. Därför ställer vi absolut upp på det här.
          </note>
          <note>
            Det handlar inte om parallella rättssystem utan om kompletterande
            rättssystem. Svensk lag och kanadensisk lag gäller likväl. Investerarskyddet
            är ingenting som slår ut nationell lagstiftning. Om ett företag
            likt BT Kemi i Teckomatorp på 70-talet skulle förstöra marken
            på grund av sin egen produktion är det andra nationella lagar
            som träder i kraft. Jens Holm och andra behöver nog inte vara
            rädda för att så icke skulle ske om olyckan är framme.
          </note>
          <note type="speaker">
            Anf. 99 JENS HOLM (V) replik:
          </note>
          <note>
            Fru talman! Nu är det så att man har utvärderat vilka som i störst
            utsträckning använder investerarskyddet i olika avtal. Det är
            storbolagen. Kommerskollegium gjorde en rapport för ett tag sedan
            där man frågade svenska bolag om investerarskydd var viktigt för
            deras verksamhet. Nej, det var det inte, var svaret. Inte alls
            viktigt. Det är helt andra saker som är viktiga när man gör investeringar,
            till exempel utbildningsnivån på befolkningen i det land där man
            investerar, att det råder lag och ordning, att det finns en lokal
            marknad som kan köpa ens produkter och så vidare.
          </note>
          <note>
            Det är sådana saker som är viktiga, inte att man ska bygga upp
            direktörsdomstolar där tvister kanske kommer att avgöras i Washington.
            Vilka har råd att resa dit och vara där i flera veckor med advokater?
          </note>
          <note>
            Det är ju så, Hans Rothenberg, att när EU förhandlar om andra
            frihandelsavtal som nu ligger på bordet, till exempel Mercosuravtalet,
            Australienavtalet och Nya Zeeland-avtalet, finns det inga investerarskydd
            där, utan det går alldeles utmärkt att sluta mer klassiska frihandelsavtal
            med dessa länder. Varför ska bolagen ha ett separat skydd just
            i det här avtalet, Hans Rothenberg?
          </note>
          <note>
            Hans Rothenberg svarade inte på frågan om förlängda licenstider.
            Det är alltså så att läkemedel väldigt ofta är belagda med patent,
            men när patenten löper ut kan man göra kopior av dessa läkemedel.
            Man kan göra generiska mediciner som sänker priset kanske med
            faktor 100, och då blir det tillgängligt för folket på ett annat
            sätt.
          </note>
          <note>
            Nu har EU i CETA förhandlat fram ännu längre licenstider. De
            stora läkemedelsbolagen kommer att tjäna ännu mer pengar, men
            det är vi som kommer att betala priset. Varför, Hans Rothenberg?
          </note>
          <note type="speaker">
            Anf. 100 HANS ROTHENBERG (M) replik:
          </note>
          <note>
            Fru talman! Där kom det igen: storbolagen. Det är alltid storbolagen
            som är de farliga och onda krafterna. Jag trodde att det var arbetslöshet,
            miljöförstöring, naturkatastrofer, brottslighet, kriminalitet,
            sjukdomar och epidemier som var hotet mot mänskligheten – inte
            storbolagen.
          </note>
          <note>
            Jag ber att få säga som min kollega Åsa Eriksson i fråga om licenstider:
            Jag kan inte svara på det fullt ut. Men någonstans kan man konstatera
            att om det är något som regeringen ska analysera efteråt och utvärdera
            är det en sådan fråga. Jag tycker fortfarande inte att det finns
            detaljer som gör det värt att slå sönder ett frihandelsavtal mellan
            EU och Kanada.
          </note>
          <note>
            Jag skulle vilja ge ett exempel på hur det kan fungera när man
            tvistlöser. Det finns en ö mellan Kanada och Grönland. Den heter
            passande nog Hans Island. Danmark och Kanada har i ett antal decennier
            tvistat om ön. När patrullbåtar åker dit sätter de upp en flagga
            på ön. Danskarna ställer dit en flaska akvavit och sätter dit
            en flagga och markerar att det är deras ö. Efter ett tag kommer
            den kanadensiska patrullbåten och sätter dit en flagga och en
            flaska kanadensisk whisky. Det är ett handelskrig som fungerar
            mellan civiliserade länder.
          </note>
          <note>
            Det här är något som borde fungera som en symbol för tvistlösningsmekanismen
            för Jens Holm och Håkan Svenneling, för den samlade avgrundsvänstern
            som hela tiden ser mörkrets krafter i handelsavtalen. Jag kan
            bara säga, Jens Holm : L åt oss utvärdera avtalet om tio år. Jag
            är säker på att du inte kommer att ha så rätt som du tror.
          </note>
          <note type="speaker">
            Anf. 101 CARL SCHLYTER (MP):
          </note>
          <note>
            Fru talman! Det här är ett komplicerat ärende, men mitt inlägg
            kan också bli lite komplicerat. Det är mycket vi behöver ta upp.
          </note>
          <note>
            Det finns ett par saker som alla är överens om som ärendet egentligen
            inte handlar om, nämligen att Sverige är en nation som har byggt
            mycket av sitt välstånd på handel, att kvoterna mellan Sverige
            och Kanada till stora delar har spelat ut sin funktion och att
            ingen av oss vill ta bort statens möjligheter att reglera för
            miljö, folkhälsa och så vidare.
          </note>
          <note>
            Men sedan läser man avtalet. Det är då saker börjar bli komplicerade.
            Varför sluter vi avtal med andra länder? Vi behöver handel, men
            vi behöver inte satsa all vår kraft på att öka handeln på bekostnad
            av att underlätta för myndigheter att hjälpa till i arbetet mot
            klimatförändringar eller sociala klyftor eller att tillhandahålla
            vård, skola och omsorg. Det är här konflikterna börjar.
          </note>
          <note>
            Innan man köper något ska man kanske kolla vad man får. Vad får
            vi? I bästa fall, i det mest optimistiska scenariot, kan det bli
            en permanent engångseffekt på bnp på 0,03 procent. Vädret spelar
            en större roll. I bästa fall försvåras inte miljöbeslut och skydd
            av hälsa och folkhälsa och så vidare, men mest sannolikt blir
            det så.
          </note>
          <note>
            Sedan undrar man vilken handel vi kan främja. Jo, det är tjänsterna.
            Tullarna är inte en så stor del av avtalet. Det är inte de som
            har de ekonomiska effekterna, utan det är tjänsterna. Det är där
            detaljerna ligger.
          </note>
          <note>
            Men sedan finns även frågan om vissa produkter. Vill vi verkligen
            öka exporten till Kanada av maskiner för att utvinna tjärsand
            eller effektivare skogsmaskiner som kan hugga ned ännu mer urskog?
            Vill vi verkligen sälja pepparkakor och köpa brownies i stället
            för att byta recept? Är det logiskt? Är det viktigt när vi nu
            försöker bekämpa klimatförändringarna?
          </note>
          <note>
            Vi är glada över att vi minskar utsläppen, men orsaken är att
            vi inte räknar in transporternas utsläpp. Vill vi verkligen öka
            transporterna och öka utsläppen? Men båda länderna kan säga att
            utsläppen sjunker i den nationella statistiken.
          </note>
          <note>
            Att jaga tillväxt och ökad handel av likvärdiga produkter – halva
            jordens handel sker med likvärdiga produkter – är relativt meningslöst.
            Den halva som handlar om olika produkter kan vara meningsfull.
            Det här avtalet innebär för dem som vill ha tillväxt i bästa fall
            0,03 procent i engångseffekt.
          </note>
          <note>
            Men vad kostar avtalet? Jo, det kostar så här många sidor, som
            den proposition jag håller i mina händer, i detaljreglering. Det
            är en detaljre ­ glering som inte reglerar hur företag ska sköta
            sig utan hur stater, regioner, kommuner ska sköta sig. Det är
            en enorm detaljreglering. Det är inte fri ­ handel, utan det är
            omreglerad handel. Regelbördan läggs på våra kom ­ munanställda
            i stället för på de företag som vill handla, som ibland måste
            anpassa sig efter nationella regler utformade efter nationella
            demokratiska procedurer.
          </note>
          <note>
            Om man ska köpa avtalet, få så lite fördelar men så mycket nackdelar,
            blir det som att köpa en bil för att få rattmuffen gratis. Det
            är inte värt priset.
          </note>
          <note>
            Folk säger att det kommer att bli lägre priser. Men hur? Om 4
            miljarder total export ökar en aning, kommer det att påverka priserna
            i hela EU? Hur blir det med de saker vi faktiskt handlar? Det
            enda vi säkert kan säga är, som statsrådet sa – hon har nu gått
            från kammaren – att det kommer att bli 90 miljoner kronor i höjd
            EU-avgift på grund av minskade tullinkomster. Det kan vi säkert
            säga. Vi kan säkert säga att det kommer att kosta en halv miljon
            euro att betala Sveriges del i nya domstolen. Det kan vi säkert
            säga. Resten är spekulationer.
          </note>
          <note>
            Vad ska vi göra? Jo, vi ska underlätta varandras handel genom
            att öppna tjänstesektorn. Det är tråkigt att det inte framgår
            i propositionen vad som faktiskt händer. För dem som är ambitiösa
            nog att faktiskt läsa avtalet är det inte alltid så lätt att se
            vad som händer.
          </note>
          <note>
            Låt oss läsa artikel 9.7. Tidigare artiklar handlar om marknadstillträde
            och marknadsöppning. Sedan finns möjlighet att göra förbehåll.
            I artikel 9.7, 1 c, framgår att dessa artiklar inte är tillämpliga
            på : ”En ändring av en oförenlig åtgärd som avses i led a i den
            mån som ändringen inte minskar åtgärdens förenlighet, så som den
            var omedelbart före ändringen, med artiklarna 9.3, 9.5 och 9.6.”
            Det är det som är standstill and ratchet clauses. Men det står
            inte i avtalet. Det får man tänka ut själv med sin kunskap om
            hur andra handelsavtal fungerar och hur marknadstillträde fungerar.
          </note>
          <note>
            Men den lilla meningen i det tjocka avtalet är den stora skillnaden
            mot tidigare avtal. Det är första gången som vi utgår från en
            annan logik, också i artikel 9, nämligen att vi öppnar alla tjänstesektorer,
            och sedan kan vi göra undantag. Det är nytt, och det borde vi
            ha diskuterat och utrett tydligare. I alla andra tidigare avtal
            har man med flit öppnat vissa sektorer.
          </note>
          <note>
            Sedan kan man göra undantag i två olika bilagor. Det har vi gjort
            på en del områden. Men undantagen är inte heltäckande. Till exempel
            har EU gjort ett undantag för hälsa som inte är heltäckande.
          </note>
          <note>
            Låt oss titta på Kommerskollegiums analys av denna fråga. Jag
            tycker egentligen att de på det hela taget har gjort en bra analys.
            Det finns mycket bra och läsvärd information, men man ska inte
            glömma Kommerskollegiums huvuduppdrag.
          </note>
          <note>
            Enligt 1 § i instruktionen ska Kommerskollegium verka för följande:
            ”Kommerskollegium ska verka för frihandel, fri rörlighet på EU:s
            inre marknad samt utgå ifrån det samlade svenska ekonomiska intresset
            mot bakgrund av regeringens övergripande mål för tillväxt och
            sysselsättning. Myndigheten ska även beakta näringslivets och
            konsumenternas intressen. Därtill ska myndigheten beakta utvecklingsländernas
            perspektiv och integrering i handelssystemet.”
          </note>
          <note>
            Frihandel, tillväxt, sysselsättning – det är där som fokuset
            ligger. Hållbarhet och miljö finns med på deras uppdrag, men det
            är inte huvudfokus.
          </note>
          <note>
            Det hade varit önskvärt att myndigheter med dessa fokus hade
            fått göra egna oberoende utredningar. Kemikalieinspektionen och
            Naturvårdsverket svarar att det finns problem när man tittar närmare
            på avtalet. Det hade varit önskvärt att de hade fått tid på sig
            att göra en mer ordentlig analys.
          </note>
          <note>
            Det är rimligt att riksdagen får information om kostnaderna för
            att genomföra beslut. Kommerskollegium har inte utrett kostnaden
            för alla kommuner, landsting och stat och myndigheter att analysera
            om varje beslut som de genomför är i enlighet med regelverket
            om legitima krav.
          </note>
          <note>
            Det är sant som många säger här, att vi får lagstifta för en
            bättre miljö och för arbetsrätt, men bara om det sker med hjälp
            av legitima krav och om det är förenligt med regelverket internationellt.
            Ska vi göra det måste vi ha kunnigt folk överallt. Jag vet inte
            om Sorsele kommun har en handelsexpert som kan jämföra alla deras
            kommunala beslut mot internationell handelsrätt och dess jurisprudens.
            Jag tror inte det. Jag tror knappt att någon svensk kommun har
            det. Det blir många dyra konsulttimmar. Varför räknas inte de
            in i analysen?
          </note>
          <note>
            Sedan säger man att det enligt Kommerskollegium inte är några
            problem. Men är det så? I rapporten på s. 2 står det att i vissa
            delar finns det behov av fördjupad analys. Ja, det är sant. Varför
            gör ni inte det innan ni fattar beslut?
          </note>
          <note>
            Dessutom är det här med investeringsskyddet en intressant punkt.
            Jag läser vidare i Kommerskollegiums rapport:
          </note>
          <note>
            ”Det är vidare oklart var sätet kan placeras och vilka konsekvenser
            detta kan få för processen. Genom att den gemensamma investeringskommittén
            bland annat ges rätt att utse skiljemän, tolka avtalet och göra
            tillägg till artikel 8.10 har Sverige de facto överlämnat viss
            beslutandemakt jämfört med Sveriges övriga investeringsskyddsavtal.”
            Nej, det stämmer inte heller som en del påstår, att det här är
            likadant som de andra.
          </note>
          <note>
            Är de undantag som vi försöker göra vattentäta, som det har påståtts
            här i debatten? Så här skriver Kommerskollegium:
          </note>
          <note>
            ”Ett exempel är Systembolaget som i dag har monopol för detaljhandel
            av alkoholhaltiga drycker. Skulle Sverige avveckla det statliga
            monopolet och öppna marknaden för utländska aktörer kan Sverige
            enligt nuvarande åtaganden i ett senare skede inte återinföra
            det statliga monopolet.”
          </note>
          <note>
            Det har sagts att det har funnits avtal av den här typen många
            gånger tidigare. Men det är första gången någonsin som man har
            en omvänd logik. Logiken är att allt ska öppnas upp. Om man nu
            inte såg några hot har jag svårt att förstå varför ministern gör
            en deklaration.
          </note>
          <note>
            Avtalet säger att vi har en negativlista, det vill säga att man
            har marknadstillträde i normen. Vi har standstill- och ratchetklausuler
            som gör att det blir mycket svårt att ta tillbaka verksamheter.
            Varför gör man då en deklaration som säger att man vill ha kvar
            den rätten? Det uppstår en direkt konflikt med texten i avtalet.
            Och vem tolkar den? Jo, det gör skiljedomarna i den tvistlösning
            som finns.
          </note>
          <note>
            Även om Sverige har kommit ihåg att göra ett undantag och därmed
            har möjlighet att återreglera en sektor – om vi har kommit ihåg
            att göra ett undantag – är det undantaget inte skyddat från tvistlösningen.
            Även om vi skulle till exempel begränsa vinster i välfärden finns
            det en risk för att det kan hamna inför en stämning. Så det stämmer
            inte. Till och med Kommerskollegium skriver i sin rapport att
            det finns en sådan möjlighet, att det inte finns något garanterat
            skydd mot en sådan stämning.
          </note>
          <note>
            Om man läser det som står om tjänsterna har Kommerskollegium
            bekräftat det som tidigare finns med i studier. Avtalets investeringsskydd
            är fullt tillämpbart oavsett undantag. Sverige kan således stämmas
            vid en återreglering av till exempel välfärd hos befintliga undantag
            för sektorn gällande öppenhet. Det betyder att såväl förbud mot
            vinster i välfärden som avskaffande av privata investerare inom
            skolsektorn kan leda till stämningar från företag som definieras
            som kanadensiska investerare.
          </note>
          <note>
            En svaghet i Kommerskollegiums analys är att de inte utförligare
            analyserar EU:s undantag på hälsoområdet i bilaga 2 – bilaga 2
            är den bilaga som det normalt sett finns bättre täckning på. Därmed
            tillskrivs hälso- och sjukvårdssektorn undantag som den inte nödvändigtvis
            åtnjuter.
          </note>
          <note>
            Kommerskollegium hävdar även att tillräckliga undantag finns
            för att återreglera järnvägssektorn, vilket är högst oklart, och
            det strider mot det faktum att Sverige till exempel har lagt in
            ett explicit undantag för Arlanda Express i avtalet. Samma resonemang
            gäller för kollektivtrafiken. Därmed är Kommerskollegiums analys
            på dessa punkter motsägelsefull.
          </note>
          <note>
            Jordbruksverkets och Kommerskollegiums bedömning är att de tullkvoter
            för nöt- och fläskkött som ges via CETA inte kommer att påverka
            svenskt djurskydd eller jordbruk. Analysen kan kritiseras på två
            grunder, dels i antagandet om att svenska konsumenter premierat
            svenskt kött på bekostnad av billigare utländskt kött inte är
            testat i en lågkonjunktur, dels behandlas CETA som ett isolerat
            avtal i stället för att vägas samman med kommande avtal, till
            exempel Mercosur och USA, om det blir av, där billigt kött under
            liknande produktionsformer ges tullkvoter på EU:s marknad.
          </note>
          <note>
            Det finns en berättigad farhåga att detta billiga kött riskerar
            att snedvrida konkurrensen och därmed leda till ett internt tryck
            på svenska standarder. Vi har redan det trycket jämfört med EU.
            Ska vi förvärra det trycket genom avtalet med Kanada? Nej, säger
            jag.
          </note>
          <note>
            Dessutom finns det ett annat problem här. Våra avtal med Kanada
            och de tullfria kvoterna bygger på att de uppfyller våra minimikrav.
            Men avtalet träffas ju med den federala myndigheten, men i Kanada
            är kontrollen decentraliserad till den regionala nivån. Det betyder
            att vi inte kommer att ha särskilt stora möjligheter att säkerställa
            att det kött som kommer är i enlighet med avtalet.
          </note>
          <note>
            Nu vill jag ta upp investeringsskyddet. Varför ha ett investeringsskydd?
            Det kan man verkligen fråga sig. USA:s handelsdepartement har
            topprankat Sverige globalt när det gäller ett tryggt och bra klimat
            för investeringar. Vi har ingenting att tjäna på att stärka investeringsskyddet
            för kanadensiska bolag. De har redan en konkurrensfrihet att förlägga
            verksamheten i Sverige. Om de väljer Europa är det smart att förlägga
            den i Sverige. Vi tjänar ingenting på det här.
          </note>
          <note>
            Dessutom finns det en ologisk koppling här. Om vi säger att vi
            med det här avtalet ska lita på varandras myndigheter och kontroller,
            varför inte lita på varandras domstolar? Det är fullkomligt ologiskt.
            Alla investerare har ett skydd i Sverige i dag i svenska domstolar.
            Riksdag och regering fattar beslut om lagarna. Svenska domstolar
            tolkar dem, och vi kan lita på att de är neutrala.
          </note>
          <note>
            Hans Rothenberg! Ja g förstår inte riktigt varför du inte kan
            vara äkta marknadsliberal här. Varför ska du bli statskapitalist?
            Varför kan du inte lita på att marknaden sköter det här? Varför
            kan inte företag som är oroliga för regulativa risker när de investerar
            köpa en försäkring mot regulativa risker och lita på att marknaden
            värderar det här? Varför ska stater införa domstolar med skiljemän
            som ska tolka detta åt oss? Varför inte lita på marknaden som
            en äkta moderat? Det hade jag önskat se från Moderaterna. Moderaternas
            partipolitik är här fullkomligt ologisk. Om man tror på marknaden
            ska marknaden lösa detta. Det ska inte stater göra med statskapitalism.
          </note>
          <note>
            När vi då har dessa domstolar, varför ska de täcka alla sektorer,
            även dem där vi har skaffat oss undantag? Det är också ologiskt.
            Om staterna är överens med Kanada om att man ska skydda vissa
            områden, varför täcks dessa områden av tvistlösningsmekanismen?
            Varför täcks vård, skola, omsorg, järnvägar och systembolag av
            tvistlösningsmekanismen? Varför går vi med på att det ska finnas
            domare utanför vår kontroll, som enligt Kommerskollegium är en
            utökning av jurisdiktionen och minskad kompetens för Sverige?
            Varför går vi med på det? Det undrar jag.
          </note>
          <note>
            Sedan säger man att det är jättebra, att det är nya texter och
            svårare att stämma. Kraven på att kunna vinna är högre. Bevisbördan
            är omvänd. Den nya tvistlösningsmekanismen är modern och progressiv.
            Det är sant att öppenheten har ökat något. Det är sant att det
            finns lite möjligheter för tredjepartsinlagor, och det är en förbättring.
            Men det är inte särskilt progressivt.
          </note>
          <note>
            Det finns två olika sätt att se logiken i hur man får ersättning
            för indirekt expropriering, det vill säga att företag stämmer
            stater för att få pengar. Den traditionella effekten är sole effect.
            Jag vet inte ens vad det heter på svenska; jag har aldrig läst
            någon svensk avhandling på det här området. Med sole effect tittar
            man på vad som har hänt med företaget. Har det gjort några förluster
            ska staten betala.
          </note>
          <note>
            Det finns också det modernare konceptet police powers. Då tar
            man hänsyn, vilket avtalet med Kanada gör, till om man har haft
            ett vällovligt syfte att reglera någonting. I sådana fall kan
            man göra regleringar och slippa undan skadestånd, om man har tur.
          </note>
          <note>
            Detta ska dock ingen svensk domstol tolka, utan det gör skiljedomstolen.
            Hur skiljedomstolen ska tolka detta vet ingen. Om detta råder
            en osäkerhet som till och med Kommerskollegium erkänner i sin
            rapport. Ingen vet alltså i dag om eller kan säkert säga att vi
            inte kommer att bli stämda eller förlora. Vad vi vet säkert från
            tidigare handelsavtal är att det får en regulativ avkylningseffekt.
          </note>
          <note>
            Jag ser att fru talmannen tycker att jag talar länge. Jag begärde
            40 minuters talartid, men då sas att traditionen är 12, så jag
            förvarnade fru talmannen om att det kanske kommer att bli uppemot
            40 minuter ändå. Vi får se om jag kan vara lite snabbare.
          </note>
          <note>
            Låt mig återgå till ämnet. Det finns alltså en möjlighet att
            företagen kan förlora. Men vad vi har sett är att syftet med stämningar
            i allt högre grad är att uppnå det som vi har sett från tidigare
            handelsavtal och erfarenheter därifrån: Man vill få till en regulativ
            avkylningseffekt. Den innebär att länder skulle vilja göra saker
            men vågar inte av rädsla för att bli stämda.
          </note>
          <note>
            Vi kan se det i exemplet med Philip Morris, som stämde Australien
            när landet ville ha neutrala cigarettpaket utan varumärken och
            reklam. Företaget visste nog från början att det skulle förlora,
            men syftet var inte att vinna. Syftet var att skrämma Nya Zeeland,
            Irland och England, som ville införa liknande lagstiftning. Denna
            lagstiftning blev dock försenad på grund av den pågående rättsprocessen.
          </note>
          <note>
            Det hjälper alltså inte att texter säger att det finns en minskad
            risk att förlora rättsprocesser. Syftet har i allt högre grad
            övergått till att skrämma stater och få en regulativ avkylningseffekt.
          </note>
          <note>
            Det finns forskning som visar vilka effekterna skulle bli om
            syftet inte längre är att vinna utan att skrämma stater. Det kan
            bland annat göra att företagen vinner en lägre andel av processerna,
            att de i högre grad offentliggör sina skadeståndskrav och att
            det blir en lägre grad förlikningar. Alla dessa tre indikatorer
            skulle tala för att företagen okynnesstämmer oss länder.
          </note>
          <note>
            Detta är precis vad vi har sett. Antalet förlikningar minskar,
            antalet vinster för företagen minskar och antalet publicerade
            höga skadestånd ökar. Syftet är skrämseltaktik. Varför ska vi
            öppna upp för skrämseltaktik när de har fullgoda svenska och kanadensiska
            domstolar att gå till?
          </note>
          <note>
            Låt mig läsa direkt från Kommerskollegiums rapport: ”Eftersom
            social välfärd och hälsosektorn inte är undantagna från kapitel
            8” – alltså investeringsskyddskapitlet – ”finns det ingen garanti
            för att Sverige inte kan hamna i en tvist på dessa områden.” De
            som säger något annat har fel.
          </note>
          <note>
            Jag vill även säga något om miljö och folkhälsa och investeringsskyddet.
            Det är ingen slump att de kapitel som handlar om arbetarskydd,
            folkhälsa och miljö är undantagna från tvistlösningsmekanismerna.
            Det betyder att om stater vill stämma stater – den möjligheten
            finns nämligen också – finns ett undantag för dessa tre områden.
          </note>
          <note>
            Om avtalet hade haft som syfte att nå målen om högt miljöskydd,
            högt hälsoskydd och högt arbetarskydd skulle dessa områden omfattas
            av möjligheten att stämma varandra. Det skulle ha funnits en efterlevnadsmekanism
            för att skydda miljön och folkhälsan, men det gör det inte. Detta
            visar att avtalets fokus är att gynna företagens intressen på
            bekostnad av staternas.
          </note>
          <note>
            Det är inte så konstigt. När EU-kommissionen skulle utarbeta
            CETA- och TTIP-avtalen var 93 procent av de inbjudna representanter
            för större och medelstora företag och 3 procent var representanter
            för folkrörelser. Därför har avtalen utformats så här.
          </note>
          <note>
            Jag håller med Jens Holm om att det också finns problem med upphovsrättskapitlet.
            Det gäller exempelvis hur man bedömer och beräknar skadestånd.
            Det kan få orimliga konsekvenser för en stackars förälder som
            har laddat upp en populär Youtubevideo där barnen dansar till
            en känd artist. Föräldern kan behöva betala enorma skadestånd
            för detta. Vi hinner dock inte riktigt gå in på dessa detaljer.
          </note>
          <note>
            Jag blir förvånad när folk påstår att det här ger fler jobb.
            Varifrån kommer det? Vilket vetenskapligt underlag finns för det?
            Jag har inte sett en enda rapport som vetenskapligt visar hur
            det skulle kunna ge fler jobb. Varifrån kommer egentligen det?
            Jag vill gärna att någon hänvisar till en källa, för jag har aldrig
            sett en sådan.
          </note>
          <note>
            Tillsammans med några andra har jag skrivit en motion i frågan.
            I mo ­ tionen krävde vi att det här skulle utredas vidare för
            att avtalet innehåller så pass nya mekanismer. Det gäller till
            exempel den negativa listan med marknadstillträde liksom ratchet
            clause och standstill clause, som hindrar oss från att återreglera
            verksamheter som vi vill återreglera utan att behöva betala skadestånd.
          </note>
          <note>
            Det regulativa samarbetet, som tidigare har tagits upp här i
            kammaren, är också ett problem. Syftet med det regulativa samarbetet
            är att främja handel och att undanröja handelshinder. Vi här säger
            att vi har likvärdiga standarder med Kanada och att vi ska lita
            på varandras lagstiftningar och regler.
          </note>
          <note>
            När avtalet skrevs med USA var det även tillämpbart för Kanada.
            Det är dock i USA som bilindustrin finns. Man tog då krocktester
            som exempel. Man tyckte att det var onödigt att krocktesta i både
            USA och EU.
          </note>
          <note>
            Ett universitet undersökte emellertid vad som skulle hända om
            vi tillämpar amerikanska krocktester i Europa och europeiska i
            USA. Det visade sig då att på grund av vägkonstruktion, hastighetsbegränsningar,
            hur man utformar rondeller och så vidare krockar man på olika
            sätt. Föga förvånande var de amerikanska krocktesterna bättre
            på att förutsäga krockar i USA och de europeiska var bättre på
            krockar i EU. Om vi skulle lita på varandras tester skulle flera
            hundra fler dö i trafiken varje år och flera tusentals skulle
            skadas. Till och med det paradexempel man hade för att vi ska
            regelsamverka visade sig alltså vara ett mycket dåligt exempel.
          </note>
          <note>
            För att se vad dessa regelförenklingar redan har lett till kan
            vi titta på bränslekvalitetsdirektivet. Där har vi redan sett
            effekter i och med att USA och Kanada hotade oss ifall vi ville
            gå vidare med det. Samma sak gäller regelverk om kloning. Där
            har redan hotet om avtalen hindrat EU från att gå vidare med den
            lagstiftning som vi hade velat ha.
          </note>
          <note>
            Ett annat bra exempel är gruvnäringen. Sverige har väldigt förmånliga
            gruvregler, men det skyddar oss inte från hot om vi skulle göra
            något åt dessa regler. Även om vi bara skulle försöka anpassa
            oss efter andra länders standarder finns det en risk att värdet
            på investeringar försvagas eller helt elimineras.
          </note>
          <note>
            Om vi exempelvis skulle införa en rejäl gruvskatt, som kan vara
            nödvändig för att bevara resurser till framtida generationer,
            eller bevara Vätterns vatten eller andra intressen i samhället,
            såsom samernas rätt till mark, finns det ständigt en risk för
            stämningar. Vi måste utforma det exakt enligt regelverket för
            hur man ska göra legitima krav för att skydda folkhälsa och miljö.
            Och hur många kommunala eller statliga tjänstemän är experter
            på handelsrätt och kan all jurisprudens från de senaste 20 åren
            för hur man exakt ska utforma detta?
          </note>
          <note>
            Detta leder till regelavkylning, vilket är precis vad dessa avtal
            hotar att medföra.
          </note>
          <note>
            Vi har haft väldigt få debatter i Sverige om handelsavtal. Jag
            var med vid en demonstration mot CETA i dag. Eftersom det är så
            få som har fått sina röster hörda i processen vill jag läsa upp
            delar av de tal som människor från folkrörelser höll under manifestationen.
          </note>
          <note>
            Jag börjar med Andrea Söderblom-Tay, ordförande i Jordens Vänner.
            Så här sa hon:
          </note>
          <note>
            Jag hade skrivit ett tal som jag skulle ha hållit här i dag,
            men i morse när jag var på väg till jobbet läste jag en artikel
            som fick mig att känna att jag inte orkar hålla det där talet.
            Det var ännu en artikel som berättade om att klimatmålen antagligen
            inte går att nå. Det var ingenting nytt för mig. Jag har läst
            det hundra gånger förut. Men varje gång känner jag samma sak.
            Jag blir ledsen och arg, för det skulle inte behöva vara så här.
            Vi skulle kunna fatta beslut redan i dag om att stänga alla oljefält
            och kolgruvor och förbjuda fossila bränslen. Varför görs inte
            det? Vi väljer politiker för att de ska ta ansvar för samhället
            och våra gemensamma intressen. Vilket intresse kan vara större
            än intresset av en framtid med goda levnadsförhållanden? Om klimatförändringarna
            inte hejdas kommer vi inte att få den framtiden, utan en framtid
            vi knappt kan eller vill föreställa oss.
          </note>
          <note>
            Problemet är att även om det är vi som väljer politikerna som
            sitter i riksdagen arbetar de flesta av dem inte för oss medborgare.
            Det blir smärtsamt tydligt när det gäller CETA. CETA är ett avtal
            designat för stora företag, inte för oss. Jag orkar inte stå här
            en gång till och räkna upp alla problem med CETA. Kort sagt finns
            det väldigt många. CETA är ett avtal som kommer att både försämra
            våra möjligheter att säkra folkets tillgång till välfärden i framtiden
            och äventyra våra möjligheter att nå klimatmålen.
          </note>
          <note>
            Men vad som kanske är det värsta av allt är att avtalet visar
            att vi har politiker som prioriterar helt fel saker. Ett handelsavtal
            räddar inte livet på någon. Det eliminerar inga utsläpp. Det enda
            syftet är att handeln och den ekonomiska tillväxten ska öka. Med
            CETA är det egentligen ännu värre. Beräkningar visar att det kanske
            inte ens kommer att öka tillväxten. CETA är ett avtal som egentligen
            mest handlar om att ge stora företag makt över oss, vilket exempelvis
            yttrar sig i de investeringsdomstolar som ingår i avtalet. Där
            ska företag få möjlighet att stämma stater för demokratiskt fattade
            beslut.
          </note>
          <note>
            Mitt under brinnande klimatkris har vi alltså styrande politiker
            som ser som sin främsta uppgift att stoppa mer pengar i bolagsägarnas
            fickor. Vissa av dem gör det nog för att de inte vet bättre, men
            vi vet också att många gör det för att nya uppdrag väntar i dessa
            bolag när mandatperioden är slut.
          </note>
          <note>
            Vi står inför ett val i höst där regeringsduglighet anses vara
            ett viktigt argument för att rösta på det ena eller andra partiet.
            Jag tycker att omröstningen om CETA är ett ypperligt tillfälle
            att se hur regeringsdugliga partierna och politikerna är. Regeringsduglig
            kan man bara vara om man förmår att se bortom kapitalintressen
            och prioritera att lösa de högst verkliga utmaningar vi står inför:
            klimathot och andra miljöproblem samt växande ojämlikhet. Jag
            säger som de aktivister som lade sig utanför EU-parlamentet inför
            omröstningen om CETA där och tvingade parlamentarikerna att kliva
            över dem för att komma in: Att godkänna CETA är som att trampa
            på medborgarna.
          </note>
          <note>
            Men oavsett vilka dumma beslut politikerna i det här huset fattar
            kommer vi i Jordens Vänner aldrig att sluta kämpa för en politik
            som sätter medborgarnas intressen framför storföretagens.
          </note>
          <note>
            På samma demonstration talade även Camilla Björkbom, ordförande
            för Djurens Rätt. Hon sa så här:
          </note>
          <note>
            Hur djur behandlas är en viktig fråga för EU:s medborgare. Hur
            djur behandlas är en viktig fråga för Sveriges medborgare. Faktum
            är att djurskydd rankas högt i EU:s opinionsmätningar. Särskilt
            högt rankas djurskydd av svenskar.
          </note>
          <note>
            Ändå riskerar EU och Sverige att översvämmas av billigt kött
            från Kanada. Det är kött som producerats med så dåligt djurskydd
            att det skulle kunna vara olagligt att behandla djur på det sättet
            inom EU.
          </note>
          <note>
            Handeln med kött förväntas öka med CETA. För första gången minskar
            nu köttkonsumtionen i Sverige. Att sluta ett avtal som ökar handeln
            med kött när vi måste äta mindre kött är inte ansvarsfullt.
          </note>
          <note>
            Ökad handel med kött leder till fler djurfabriker. Djurfabriker,
            med många djur trångt inomhus, är den främsta orsaken till djurplågeri
            på planeten. Djurfabriker har också allvarliga konsekvenser för
            klimatet och de vilda djur som trängs undan av foderodlingar.
            I Kanada får grisar hållas bakom gallergrindar där de inte kan
            röra sig. De kan inte ens ligga ned bekvämt.
          </note>
          <note>
            En mening i CETA som jag särskilt fastnade för är den här: Kanada
            får obegränsad tullfri tillgång till levande djur.
          </note>
          <note>
            De långa djurtransporterna, särskilt de till sjöss, måste minska,
            inte öka. Djur är inte okänsliga varor. I och med investeringsskyddet
            och de svaga skrivningarna om djurskydd i CETA kan det bli svårare
            att förbättra för djuren i EU. I stället för att fler kor får
            komma ut på bete kan det bli färre kor på bete. I stället för
            minskad köttkonsumtion kan det bli ökad köttkonsumtion.
          </note>
          <note>
            Tre saker ska vi komma ihåg: CETA försämrar djurskyddet. CETA
            ökar handeln med billigt kött. CETA gör att det kan bli svårt
            att förbättra för djuren i Europa.
          </note>
          <note>
            En annan väg är möjlig. Ett nytt frihandelsavtal med Kanada skulle
            kunna ha skrivningar som ligger i linje med EU:s grundfördrag,
            där djur erkänns som kännande varelser. En modernare skrivning
            finns i avtalet med Mexiko. Ett nytt frihandelsavtal skulle kunna
            ställa bindande krav på djurskydd i ett eget djurskyddskapitel.
          </note>
          <note>
            Sverige har ambitionen att arbeta för bättre djurskydd i andra
            länder. Därför är det i Sveriges intresse att vi agerar för att
            det blir bra skrivningar om djurskydd i handelsavtalen. Därför
            uppmanar Djurens Rätt riksdagen att avvisa det nuvarande avtalet.
            Djur är kännande varelser, inte okänsliga varor.
          </note>
          <note>
            Nästa organisation var Skiftet, som representerades av Robin
            Zachari. Hans organisation har samlat in 17 000 namn mot CETA.
            Han vill att ni ska veta det, och därför säger jag det här i dag.
            Han önskar att riksdagen lyssnade på dessa namn och att vi åtminstone
            inte fattar beslut nu, när rättsläget är så oklart.
          </note>
          <note>
            Rättsläget är oklart. EU-domstolen har sagt att ISDS-mekanismer
            i bilaterala EU-interna avtal strider mot EU-rätten. EU-domstolens
            resonemang är att hela EU:s funktion och byggnad bygger på rättslig
            stadga. Att lämna över makt till institutioner utanför EU-systemet
            är ett hot mot EU:s inre stadga. Flera av de resonemang som EU-domstolen
            har är tillämpbara även på CETA. EU-domstolen har också av Belgien
            fått uppdraget att granska CETA och se om det är i enlighet med
            EU:s fördrag.
          </note>
          <note>
            Att Sveriges riksdag i det läget skulle ratificera avtalet i
            morgon vore direkt felaktigt. Enligt vissa professorer i EU-rätt,
            till exempel Christina Eckes i Amsterdam, och universitetslektor
            Marja-Liisa Öberg i Örebro borde vi vänta, då det kan vara i strid
            med EU-fördragen och anses bryta mot lojalitetsplikten att gå
            vidare med ett avtal när EU-domstolen har kommit med sådan kritik.
            Vad vi gör skulle kunna bryta mot EU-rätten. Jag tycker att vi
            gott kan vänta. Under tiden kan vi börja samarbeta med Macron
            för att klimatsäkra avtalet. Under tiden kan vi också själva utreda
            vad detta kostar Sveriges kommuner, landsting och myndigheter.
          </note>
          <note>
            Nu åter till röster från andra! Då har vi Fältbiologerna och
            Leo Rudberg. Jag förkortar hans tal något, för det var ganska
            långt.
          </note>
          <note>
            Vi förenas här i dag som följd av vår gemensamma strävan efter
            radikal samhällsförbättring. Vi har olika utgångspunkter – partipolitiska
            och icke partipolitiska – och olika ideologier, men vi förenas
            av detta: Vi vet att en annan värld är möjlig, vi kämpar för att
            förverkliga den och vi tänker aldrig låta några storföretag med
            storhetsvansinne stå i vägen för våra visioner.
          </note>
          <note>
            All offentlig makt utgår från folket. Så fastslås grunden för
            vår demokrati i regeringsformen. Det vi alla gör i våra folkrörelser
            och partier är att förverkliga denna demokratiska grundprincip.
            Vår kollektiva kamp är ett uttryck för mänsklighetens ständiga
            vilja att skapa sitt samhälle tillsammans, att förbättra livsvillkoren
            för oss själva, våra medmänniskor och våra medarter och att lämna
            en bättre värld till dem som kommer efter oss.
          </note>
          <note>
            Nu hotas grunden för vår demokrati. Ett fulhandelsavtal med en
            krånglig förkortning, CETA, utgör en genuin fara för våra chanser
            till demokratiskt inflytande. Storföretagen ska inte bara som
            i dag ges ett enormt övertag genom sina enorma ekonomiska resurser
            för lobbning. Deras makt över den politiska processen ska dessutom
            lagstadgas genom särskilda företagsmöten och direktörsdomstolar.
          </note>
          <note>
            Nu klipper jag ganska rejält i Leo Rudbergs tal. Han fortsätter:
          </note>
          <note>
            Men inte ens tillväxtens mest fanatiska anhängare borde kunna
            försvara ett avtal som CETA. Avtalets påverkan på tillväxten beräknas
            till 0,03 procent. För att uppnå denna närmast försumbara förändring
            av bnp ska vi alltså riskera vår demokrati. Så billigt säljer
            Alliansen, SD och regeringen ut sina demokratiska principer. Det
            är skandalöst.
          </note>
          <note>
            Vissa av CETA:s försvarare menar att kritiken är överdriven och
            att CETA:s speciella typ av direktörsdomstolar är mycket mer demokratiska
            än tidigare direktörsdomstolar. Denna uppfattning är tyvärr naiv
            och verklighetsfrånvänd. Handelsministern själv har på flera direkta
            frågor i riksdagen inte kunnat garantera att CETA inte kommer
            att försämra för progressiv politik för klimatet och arbetarrätt.
          </note>
          <note>
            Vad gäller direktörsdomstolarna generellt har kritiken bara vuxit.
            Så sent som häromveckan kom en stor seger.
          </note>
          <note>
            Här kan jag sluta läsa, för han berättar om det som jag nyss
            nämnde.
          </note>
          <note>
            Även Naturskyddsföreningen, Skydda Skogen och flera andra miljörörelser,
            också miljörörelser i Europa, liksom progressiva partier som de
            gröna i Kanada och de gröna i Europa, är emot det här avtalet
            av välgrundade skäl. Miljöpartiets egen kongress har sagt att
            vi inte ska stödja avtal med den här typen av investeringsklausuler,
            som riskerar att hota miljö och folkhälsa. Vi ska inte stödja
            avtal som försvårar för detta.
          </note>
          <note>
            Jag tror att vi alla här delar viljan att ha avtal om handel
            som gynnar samhället. Men någon gång blir priset för högt och
            vinsten för låg. CETA är ett väldigt typiskt exempel på när priset
            är för högt och vinsten för låg. Till sådana avtal bör vi säga
            nej tack.
          </note>
          <note>
            Jag önskar att vi kunde visa en vilja att ta reda på vad avtalet
            kostar svenska kommuner, landsting och myndigheter genom att återremittera
            det till utskottet. Vi kunde i lugn och ro invän t a EU-domstolens
            utslag och under tiden ta reda på mer om kostnader och konsekvenser
            och sedan återkomma med ett beslut. Det kanske kan vara en omförhandling
            av de bitar som till exempel Macron vill förändra som klimatsäkrar
            avtalet. Det vore ett ansvarsfullt beslut som inte blockerar handeln
            men reglerar handeln.
          </note>
          <note>
            Handeln ska tjäna våra behov. Vi ska inte tjäna handelns behov.
            Det här avtalet ger möjligheten att stämma alla som hotar handelns
            behov. Men de som vill försvara arbetarnas behov, miljöns behov,
            djurens behov och medborgarnas behov görs utan verktyg. Det är
            inte längre ett frihandelsavtal. Det är ett maktförskjutningsavtal.
            Den typen av avtal är inte moderna eller progressiva.
          </note>
          <note>
            Det är nyliberalismens sista suck att till varje pris klamra
            sig fast vid en gammal, förlegad utvecklingsmodell. Den tjänade
            möjligtvis i en viss tid ett syfte. Mänsklighetens utmaningar
            historiskt har alltid varit att kunna tillverka tillräckligt med
            mat och husrum och ha ett bord ställa maten på.
          </note>
          <note>
            Men den moderna utmaningen är inte längre det. Vi kan tillverka
            mer produkter än vad någon i västvärlden någonsin skulle behöva.
            Den nya utmaningen är att göra det inom det planetära systemets
            gränser. Den nya utmaningen är att fördela det vi producerar rättvist.
            För de behoven är det här avtalet fullkomligt värdelöst.
          </note>
          <note>
            Det fortsätter på en gammaldags maktomfördelning där makt tas
            från folket och ges till dem som har pengar. Makt tas från den
            lokala nivån och flyttas upp till centrala skiljedomstolar bortom
            staternas räckvidd. Det är en maktförskjutning som inte tjänar
            behoven som vi behöver lösa i dag.
          </note>
          <note>
            Därför är det inte ett modernt och progressivt avtal. Det är
            nyliberalismens sista suck. Man gömmer saker djupt inne i avtalets
            artikel 9.7 som påverkar våra möjligheter att reglera vinster
            i välfärden. Det kan göra det dyrt och svårt. Det påverkar våra
            beslut att skydda miljön. Javisst, vi får, men vi kanske får betala
            för det. Javisst, vi får, men vi får mycket svårare att motivera
            det.
          </note>
          <note>
            Vi ska inte utvidga en förlegad doktrin. Vi ska ha moderna avtal.
            Titta på de nya avtalsmodeller som miljörörelsen i Europa har
            skrivit. Titta på de nya modeller som Miljöpartiets grupp i EU-parlamentet
            har utvecklat. Där har ni lösningen på en modern rättvis handel
            som underställs behovet av att skydda planeten och miljön. Där
            blir handeln ett bidrag till kampen för att lösa moderna utmaningar
            och inte ett krav i sig.
          </note>
          <note>
            Den sortens handelsavtal röstar jag för. Men i brist på det yrkar
            jag bifall till återremissen och bifall till avslagsyrkandet.
            Det här avtalet uppfyller inte de krav jag ställer på ett handelsavtal.
          </note>
          <note>
            (Applåder)
          </note>
          <note>
            (TREDJE VICE TALMANNEN: Jag vill upplysa ledamoten om att den
            anmälda talartiden har överskridits med över 200 procent.)
          </note>
          <note type="speaker">
            Anf. 102 JENS HOLM (V) replik:
          </note>
          <note>
            Fru talman! Det är jättesynd att handelsminister Ann Linde har
            gått härifrån. Det hade varit intressant med repliker på henne
            och ifall hon hade kommenterat det som Carl Schlyter sa. Man kan
            tycka att Carl Schlyter pratar länge. Men det var ändå en sammanfattning
            av avtalet som är på 1 150 sidor. Så ser det ut i den proposition
            som regeringen har lagt fram.
          </note>
          <note>
            Carl Schlyter sa många intressanta saker. Jag och Carl Schlyter
            var ledamöter av EU-parlamentet samtidigt. Vi förhandlade om EU:s
            kemika ­ lielag. Ett av förslagen i CETA är att man ska ha ett
            tillståndsförfarande och ha regelsamverkan. Men man har olika
            lagstiftningsförfaranden i Nordamerika och Europa. I till exempel
            Nordamerika finns det i varken USA eller Kanada några federala
            djurskyddslagar. Det har till exempel vi.
          </note>
          <note>
            Vad gäller kemikaliefrågorna är Kemikalieinspektionen en myndighet
            som har uttryckt en hel del kritik mot CETA-avtalet. I EU är kemikalielagen
            Reach utformad så att man lägger bevisbördan på industrin, de
            som sätter ut kemikalierna på marknaden. Vi kan diskutera hur
            väl det fungerar, men så är det i varje fall tänkt. Men i både
            USA och Kanada ligger bevisbördan på myndigheterna. Det är upp
            till myndigheterna att bevisa att en kemikalie är farlig.
          </note>
          <note>
            Där tänker jag att det är två helt olika lagstiftningstraditioner
            som krockar med varandra. Eftersom du inte hann med att beröra
            den krocken vill jag veta vad du anser om det, Carl Schlyter.
            Jag skulle också vilja veta vad du anser om ditt eget partis förslag
            om att i framtiden utvärdera CETA och i efterhand korrigera eventuella
            fel. Det var någonting som togs upp av till exempel Lorentz Tovatt.
          </note>
          <note type="speaker">
            Anf. 103 CARL SCHLYTER (MP) replik:
          </note>
          <note>
            Fru talman! Jag ville begära 40 minuters talartid, men man sa:
            Så gör man inte. Jag förvarnade i god tid att jag skulle tala
            i 40 minuter, så jag hoppas att jag inte ställt till alltför stora
            besvär.
          </note>
          <note>
            Du chansar på att jag kan den här frågan, Jens Holm, och det
            gör jag faktiskt. Det är som du säger. Här måste företag bevisa
            för myndigheterna, och där måste myndigheterna bevisa för företagen.
          </note>
          <note>
            Det finns en annan aspekt som gör att det inte är total anarki
            hos dem. Det är att möjligheterna för gruppstämningar och extremt
            stora skadestånd är stora. Att det inte är total förlust på kemikalieområdet
            där beror på möjligheterna till masstämningar och extremt dyra
            processer i de nationella domstolarna. Det är den reglering som
            håller tillbaka så att företag inte gör vad som helst där.
          </note>
          <note>
            Nu blir det problematiskt om vi ska ha produkter godkända med
            deras verktyg, med bristande kontroll, och sedan komma till en
            europeisk lagstiftningsmiljö där vi inte har samma verktyg att
            ta dem till domstol till samma kostnader för företagen. Här kan
            det uppstå en obalans.
          </note>
          <note>
            Teoretiskt sett ska importerade produkter följa Reach. Men där
            vet vi båda två att det finns ett kryphål för farliga ämnen i
            en koncentration under 0,1 procent till exempel. Här finns en
            allvarlig oro för att krocken i olika lagstiftningssystem kan
            försämra det totala skyddet.
          </note>
          <note>
            Sedan ställde du frågan om mitt parti. Jag tycker att det är
            jättebra att man vill omförhandla i efterhand om det uppstår problem
            som man inte hade förväntat sig. Jag förväntar mig att problemen
            uppstår och en omförhandling.
          </note>
          <note>
            En omförhandling är ingen som helst garanti för att det kommer
            att gå bra. Men jag tycker att själva kravet är fullt legitimt.
          </note>
          <note type="speaker">
            Anf. 104 JENS HOLM (V) replik:
          </note>
          <note>
            Fru talman! Vad gäller att omförhandla behöver man förhålla sig
            till det som redan finns. I min värld vore det mycket bättre att
            man säger nej nu. Man skickar tillbaka avtalet för att det finns
            sådana uppenbara risker att det blir svårare att lagstifta på
            miljöområdet. Det är ett hot mot att reglera inom välfärdsområdet.
          </note>
          <note>
            När vi ser att djurskyddsorganisationer, miljöskyddsorganisationer
            och fackliga organisationer opponerar sig mot CETA vore det en
            bättre strategi att inte säga ja nu. När man ska utvärdera när
            avtalet redan finns på plats, tror inte du, Carl Schlyter, att
            risken är uppenbar att man bara kan förändra lite på marginalen?
            Det finns en del småsaker som man kan justera. Men själva grundstrukturen
            i avtalet med regelsamverkan, investerarskyddet och hela tanken
            om att lagarna och regleringarna ska närma sig varandra kommer
            ändå att ligga kvar.
          </note>
          <note type="speaker">
            Anf. 105 CARL SCHLYTER (MP) replik:
          </note>
          <note>
            Fru talman! Det är sant som Jens säger. Jag håller helt och hållet
            med. Det är klart att det är bättre att säga nej till ett avtal
            innan det träder i kraft om man inte tycker att det är bra eller
            har stor oro för vad det kan innebära än att i efterhand inom
            ramen för det avtalet försöka justera det. Det är självklart ett
            mycket bättre alternativ.
          </note>
          <note>
            Miljöpartiets inställning är så här. Vår kongress har fattat
            beslut om att vi gärna vill sitta i regering och göra mycket nytta
            där. Vi har också fattat beslut om att vi inte ska godkänna avtal
            som riskerar att försvåra miljöarbetet eller som innehåller den
            typen av tvistlösningsmekanismer.
          </note>
          <note>
            Det är två beslut som lite grann står i konflikt med varandra
            eftersom regeringen och riksdagens majoritet vill rösta ja till
            avtalet. Då har Miljöpartiet valt att acceptera avtalet nu och
            att göra det bästa möjliga i en eventuell omförhandling.
          </note>
          <note>
            Jag personligen representerar den andra delen av kongressens
            beslut, nämligen att säga nej till avtal av den här sorten. Då
            kan alla medlemmar i Miljöpartiet känna sig representerade här
            i riksdagen. Jag tycker att man aldrig ska överdriva skillnader
            i hur man gör här i riksdagen, utan jag tycker att det är väldigt
            sunt att så många människor som möjligt kan känna sig representerade
            av ledamöter här i Sveriges riksdag.
          </note>
          <note>
            Jag tycker inte att hundra procents röstlojalitet med partigruppen
            gynnar demokratin eller folks förtroende för demokratin. Alla
            måste kunna följa en lojalitet med sina partikongresser. Man ska
            kunna följa en lojalitet med sina partigrupper, och man ska följa
            lojaliteten med varför man engagerade sig politiskt. Man ska också
            kunna följa lojaliteten med sina medborgare. Att det ibland uppstår
            olika tolkningar av vilken lojalitet som är tyngst är bara nyttigt.
            Det visar att politiker inte är robotar, att politiker inte är
            algoritmer och att politiker kan tänka och agera.
          </note>
          <note>
            Jag tycker att det är sunt om det är högt i tak i riksdagen så
            att fler ledamöter kan visa varför folk har röstat på dem och
            att det finns möjlighet att få sina åsikter i riksdagen representerade
            av så många ledamöter som möjligt. Det tror jag bara är bra för
            demokratin.
          </note>
          <note type="speaker">
            Anf. 106 HÅKAN SVENNELING (V) replik:
          </note>
          <note>
            Fru talman! Tack så mycket för ditt anförande, Carl Schlyter!
            Det var långt och intressant, och du har uppenbarligen gjort en
            noggrann analys av CETA-avtalet och dess konsekvenser.
          </note>
          <note>
            Jag vill uppehålla mig vid frågeställningen kring hur det kommer
            sig att dina partikamrater har kommit till en annan slutsats.
            Vad tror du att det beror på? Jag tippar att din noggranna analys
            är någonting som du har delgett dina partikamrater. Vad gör att
            man ändå landar i slutsatsen att man är för avtalet trots alla
            dessa negativa konsekvenser? Du var själv inne på att er kongress
            tydligt har sagt att man inte vill se avtal med den här typen
            av tvistlösningsmekanismer och att man inte vill se avtal som
            så tydligt riskerar att försämra för miljön. Vad är det då som
            gör att en majoritet – en stor majoritet – av Miljöpartiets riksdagsledamöter
            trots allt detta kommer till slutsatsen att de i morgon kommer
            att rösta för avtalet?
          </note>
          <note>
            Den slutgiltiga frågan gäller det som bestäms på er kongress.
            När det gäller Vänsterpartiets kongress är det så att när man
            bestämmer saker på kongressen bugar vi snällt i riksdagsgruppen
            och gör exakt som kongressen säger. Men i Miljöpartiets fall verkar
            det finnas viss svängmån från kongressens beslut fram till att
            man bestämmer vad man som parti tycker.
          </note>
          <note>
            Den stora frågan man ställer sig är: När bestämde sig Miljöpartiet
            för att vara för CETA-avtalet? När kunde man komma fram till den
            slutsatsen, och på vilken grund gjorde man det? När överprövade
            man, så att säga, kongressens beslut?
          </note>
          <note type="speaker">
            Anf. 107 CARL SCHLYTER (MP) replik:
          </note>
          <note>
            Fru talman! Det är lite roligt att vi ska diskutera Miljöpartiets
            interna demokratiska procedurer här, men jag kan försöka att göra
            det efter förmåga. Egentligen skulle Håkan Svenneling kanske ha
            begärt replik på Lorentz Tovatt, som representerar partiet. Jag
            representerar ju en minoritetsåsikt i denna fråga.
          </note>
          <note>
            Om man ska försöka tolka Miljöpartiets beslut är det så att vi
            har valt att sitta i regering. Vi får inte alltid som vi vill;
            det är nog allmänt bekant. Men vi får igenom andra saker.
          </note>
          <note>
            Det är svårt att tolka ett avslag, för det är egentligen ett
            icke-beslut. De beslut jag läste upp var det som var bifallet.
            Ett förslag som avslogs var att vi skulle riskera regeringsmakten
            för att stoppa CETA – att behöva lämna regeringen för den här
            frågans skull. Den typen av att-satser blev inte godkända.
          </note>
          <note>
            Då är frågan: Kan man rösta emot ett förslag från regeringen
            som har garanterat stöd i kammaren och ändå sitta kvar i regeringen?
            Ja, det tycker jag. Jag tycker om maktdelning. Vi talar jämt och
            ständigt om regeringsduglighet. Men när ska vi tala om riksdagsduglighet
            här? Jag tycker att det vore bra med en ökad självständighet mellan
            riksdag och regering och till och med inom partierna däremellan.
            Det skulle öka dynamiken, och det skulle ge regeringen möjlighet
            att oftare kunna uppdatera sina förslag efter förslag även från
            sina egna partier.
          </note>
          <note>
            Jag ser gärna en utveckling där ett regeringspartis politik inte
            nödvändigtvis alltid i alla lägen ska vara hundraprocentigt representerad
            i riksdagen av partiets ledamöter. Jag tror att det är bra om
            partiernas ledamöter ibland kan få välja lojaliteten med kongressens
            avsikter snarare än lojaliteten med regeringens genomdrivna politik.
          </note>
          <note>
            Men en majoritet har valt att försvara regeringens politik, för
            det är det som är traditionen. Alla här vet att regeringspartier
            följer regeringens politik även om en del har betänkligheter kring
            hur den ser ut. Jag tycker att det vore hälsosamt för Sverige
            och för demokratin om vi hade högre i tak och om det inte var
            så dramatiskt om ledamöter kunde följa sina partikongressers beslut
            i riksdagen i stället för att alltid följa regeringens.
          </note>
          <note type="speaker">
            Anf. 108 HÅKAN SVENNELING (V) replik:
          </note>
          <note>
            Fru talman! Jag begärde replik på Lorentz Tovatt tidigare och
            ställde framför allt frågan varför han tycker att avtalet är så
            bra för miljön när det finns så tydliga brister. Han förde då
            en argumentation för varför det var bra, som egentligen inte höll.
            Men det är ändå den linje han har valt som talesperson i de här
            frågorna för Miljöpartiet.
          </note>
          <note>
            Det är bra att vi landar i något slags tydlighet här. För Miljöpartiet
            handlar det ändå någonstans om makten framför allt. Det är det
            de andra ledamöterna för Miljöpartiet har landat i: Man vill sitta
            kvar i regering, och då är det mer värt än till exempel handelsavtal
            som kanske kan skada miljön. Jag tycker att det är viktigt att
            detta kommer fram.
          </note>
          <note>
            Jag kan tycka att diskussionen om när man ska lämna regeringen
            och så vidare är någonting som man får ta internt i partierna.
            Det är ingenting som jag tänker ha synpunkter på. Det ställs ofta
            den typen av krav på politiska partier; man ska hänga upp sig
            på enskilda frågor kopplade till hårda krav.
          </note>
          <note>
            Jag är inte säker på att jag delar din analys av maktdelning
            och så vidare, Carl Schlyter, men en sak håller jag med om: Det
            du säger om att riksdagens ledamöter måste vara drivande gentemot
            regeringen oavsett om man tillhör samma parti eller samma typ
            av politiskt block. Det är någonting vi kanske ser lite för sällan
            i den här riksdagen. Man säger på olika sätt att man inte riktigt
            håller med om regeringens politik, men man kan inte ens ställa
            en skriftlig fråga eller en interpellation eller säga ifrån. Jag
            delar alltså denna grund, även om jag tror att det är klokt att
            vi i Sverige har den typ av partidemokrati som vi har.
          </note>
          <note type="speaker">
            Anf. 109 CARL SCHLYTER (MP) replik:
          </note>
          <note>
            Fru talman! Om jag ska försvara majoriteten i gruppens omröstning
            kan jag säga att en bidragande orsak också kan vara att om man
            väljer att ta en strid ska det vara en strid som man har möjlighet
            att vinna. Jag tror att majoriteten gjorde bedömningen att majoriteten
            här i kammaren är så kompakt att om man ska lämna regeringen vill
            man göra det på grund av en fråga där det spelar någon roll för
            utgången av riksdagens röstningsresultat. Jag tror att det är
            en bidragande orsak till att majoriteten valde att göra som de
            gjorde här. Det är som sagt svårt för mig att uttrycka andras
            åsikter, men om jag ska försöka att presentera partimajoritetens
            överväganden tror jag att de har resonerat så.
          </note>
          <note>
            Jag tror dock att det är bra för demokratin om människor får
            göra det man har lovat före valet även om man tillhör ett parti
            och en regering som gör någonting annat efteråt i en kompromiss.
            Vi tänker oss att vi till exempel skulle vilja ha ett totalt vargjaktsförbud
            i Sverige och att vi skulle vinna denna fråga i regeringen. Det
            kanske då finns någon socialdemokrat i något län som alltid har
            gått till val på att döda alla vargar och att bli av med den där
            otäcka och ohyggliga vargen som vi ska utrota. Det vore totalt
            förödande för denna persons väljare om han eller hon tryckte på
            ja-knappen för att rädda vargen. Jag tycker att denna person ska
            få uttrycka sin avvikande åsikt, för vi vinner omröstningen ändå.
            Det påverkar inte riksdagens beslut, och det påverkar inte den
            kompromiss som regeringen har gjort. Men väljarna i regionen känner
            att ledamoten representerar dem före och efter valet.
          </note>
          <note>
            Jag tror att en blind partilojalitet med hundra procents lika
            röstetal skadar förtroendet för politiken i stort. Jag är den
            som har avvikit mest av alla i hela riksdagen från min partilinje,
            och ja g ligger fortfarande på över 99 procents lojalitet med
            partilinjen. Jag tror att man måste gå till Nordkorea för att
            inte kunna acceptera ens detta.
          </note>
          <note type="speaker">
            Anf. 110 ANNIKA LILLEMETS (MP):
          </note>
          <note>
            Fru talman! Grundfrågan är: Vad är nyttan och syftet med CETA?
            Vilka problem ska avtalet egentligen lösa? Vem tjänar på det,
            och vem betalar?
          </note>
          <note>
            Carl Schlyter – och flera här, ska sägas – har på ett förtjänstfullt
            sätt svarat på mycket av allt detta. Och varför denna brådska
            att fatta beslut när vi inte ens vet om avtalets tvistlösningsmekanismer
            är lagliga enligt EU-rätten?
          </note>
          <note>
            Vi riksdagsledamöter är folkvalda. Vi representerar svenska folket,
            inte transnationella, stora företag. Som folkvalda har vi ansvar
            för att tänka själva och ta till oss ny information, även när
            den kommer lite sent, som domen från EU-domstolen som det har
            talats om här , om olagligheten i tvistlösningsmekanismen i avtalet
            mellan Slovakien och Nederländerna.
          </note>
          <note>
            Vi har också ansvar för att skilja på stora och små frågor, på
            beslut som är lätta att ändra om omständigheterna ändras och på
            andra beslut som är omöjliga eller i alla fall väldigt svåra att
            ändra. CETA är en stor, genomgripande fråga med väldiga konsekvenser
            på många områden som ju väl har belysts i debatten här i dag.
            När avtalet väl är ingånget lär det vara mycket svårt att ta sig
            ur det eller för den delen omförhandla det.
          </note>
          <note>
            Vi har en skyldighet som riksdagsledamöter att göra en maktanalys
            när det gäller så här stora frågor, och vi ska också kräva fullgott
            beslutsunderlag. I det ingår naturligtvis grundliga konsekvensanalyser
            av vad ett så här komplicerat avtal kan tänkas innebära, och där
            brister det faktiskt.
          </note>
          <note>
            Kommerskollegium har gjort sitt uppdrag. De hade kort tid på
            sig, men de frågade också till exempel Kemikalieinspektionen och
            Naturvårdsverket om hur de såg på avtalet och vad det skulle kunna
            få för konsekvenser. De hade inte tid att göra de riktigt grundliga
            analyserna, och det tycker jag att de borde ha fått göra.
          </note>
          <note>
            Detsamma gäller den nya informationen som nu kom från EU-domstolen
            som alltså för ett par veckor sedan meddelade att skiljedomsklausulen
            i investeringsavtalet mellan Nederländerna och Slovakien strider
            mot EU-rätten därför att de här domstolarna opererar helt utanför
            den nationella och europeiska rättsordningen och därigenom begränsar
            de nationella och europeiska domstolarnas befogenheter.
          </note>
          <note>
            EU-domstolen fann också att förflyttningen av tvister från den
            europeiska rättsordningen till dessa skiljedomstolar i sig utgör
            ett hot mot den europeiska rättsordningen.
          </note>
          <note>
            Den här informationen har vi alla fått av Christina Eckes, professor
            i EU-rätt vid universitetet i Amsterdam, och Marja-Liisa Öberg
            vid Örebro universitet. De är experter på området, och de råder
            oss riksdagsledamöter att avvakta EU-domstolens utlåtande innan
            vi beslutar om ratificering av CETA.
          </note>
          <note>
            Utlåtandet vi ska vänta på är alltså det som Belgien har frågat
            EU-domstolen om, alltså om det snarlika skiljedomsförfarandet
            i CETA strider mot EU-rätten eller ej. Det här kan ju ta lite
            tid, men det är bara bra, för då hinner vi faktiskt få till konsekvensanalyserna.
            Vi hinner en massa saker som kan vara viktiga.
          </note>
          <note>
            Det är inte heller någon ko på isen. Det är inte så att det inte
            handlas och investeras mellan Kanada och EU, för det gör det ju.
          </note>
          <note>
            Det här är lite lustigt egentligen. De som förespråkar att Sverige
            ska ratificera CETA och att det är väldigt bråttom kommer med
            dubbla budskap. Dels är det oerhört viktigt – jättejätteviktigt
            – att få det här på plats snabbt, dels är det nästan ingen skillnad
            från hur det är nu. Hur ska ni ha det egentligen?
          </note>
          <note>
            Varför ska vi till exempel ha specialdomstolar som ger företag
            rätt att stämma stater utanför de nationella rättssystemen när
            det redan finns natio ­ nella rättssystem som fungerar? Om det
            stämmer att CETA:s mekanism just inte tillför någonting nytt som
            handelsministern sa – det var synd att hon gick, för det hade
            varit intressant att höra henne utveckla det här lite mer – vad
            ska vi då ha de här nya mekanismerna till? Jag förstår faktiskt
            inte. Det sägs att de inte ska vara så farliga, men lägg ned då.
            Låt bli att införa dem. Jag förstår inte.
          </note>
          <note>
            Det talas också om att avtalet skulle öka handeln och att det
            skulle ge fördelar i form av billigare varor och fler jobb, men
            även de som är väldigt optimistiska bedömer att effekterna skulle
            bli små.
          </note>
          <note>
            Man kan också undra, som flera har varit inne på här: Till vilket
            pris? Varför är just handel i sig, ständigt ökad handel med långa
            transporter över Atlanten i det här fallet och med likvärdiga
            varor som vi också har fått höra här – hälften av handeln i världen
            är med likvärdiga varor – viktigare än miljö, hälsa, fackliga
            rättigheter, djurskydd och till och med demokratin? Det är jättekonstigt.
            Handel är ett medel för att vi ska få det bättre. Handel är inte
            ett mål i sig. Är vi inte ense om det?
          </note>
          <note>
            Det är bara när det gäller handel och handelshinder som det finns
            sank ­ tionsmöjligheter, skarpa skrivningar, specialdomstolar
            och möjlighet att stämma för företagen men inte för staterna,
            som flera har sagt här, men det finns inga liknande sanktionsmöjligheter
            om man vill skydda miljö, klimat, fackliga rättigheter och andra
            viktiga värden i fungerande samhällen. Det här är, som Carl Schlyter
            sa, omodernt. Det är inte progressivt. Det är ett feltänk. Handel
            är ett medel, inte ett mål.
          </note>
          <note>
            Det blir som sagt stora kostnader på kort och lång sikt av ett
            sådant här avtal. Vi har redan fått en föraning om hur det kan
            komma att bli vad gäller de kanske inte direkt pengasatta värdena,
            men det är klart att det blir en kostnad på lång sikt, i form
            av EU:s bränslekvalitetsdirektiv som antogs 2014. Det hade syftet
            att minska utsläppen från drivmedel bland annat genom märkning
            av mer klimatskadliga bränslen men röstades ned i EU-parlamentet
            efter press från Kanada för att det skulle äventyra CETA. Detta
            gjorde att det blev lättare att exportera den väldigt klimatskadliga
            tjärsanden till EU.
          </note>
          <note>
            Mycket är som sagt väldigt oklart och tolkningsbart i CETA ,
            till exempel det här med legitima skäl att lagstifta för att skydda
            miljö och hälsa. Vad är legitimt? Vem avgör det? Det är inte självklart
            på något sätt.
          </note>
          <note>
            Här har vi naturligtvis förklaringen till vad investerarskyddet
            har för funktion och syfte. Bara möjligheten för företag att kunna
            stämma stater om de lagstiftar till skydd för andra värden än
            handel kommer att lägga sig som en våt filt över lagstiftningen
            och över viljan att lagstifta. Det är klart att man censurerar
            sig själv när man vet att det kan komma enorma skadeståndskrav.
          </note>
          <note>
            Det har varit uppe i debatten men jag vill upprepa att Kanada
            är en stor gruvnation och att Sverige har en lagstiftning som
            är extremt förmånlig för gruvbolag om de vill driva verksamhet
            i vårt land. Rumänien blev stämt på en summa som motsvarade halva
            landets sjukvårdsbudget av ett kanadensiskt gruvbolag för att
            deras gruvprojekt stoppades av miljöskäl.
          </note>
          <note>
            Det viktigaste är inte om företagen vinner eller ej. Bara hotet
            om stämning och risken att tvingas att betala enorma skadestånd
            räcker väldigt långt.
          </note>
          <note>
            Vad skulle hända om Sveriges riksdag skulle vilja skärpa kraven
            för att driva gruvor och ta större hänsyn till miljö, dricksvatten,
            Vättern, Norra Kärr-gruvan, lokalbefolkningen, rennäringen eller
            om man skulle höja de försumbara, löjligt låga, mineralavgifterna?
            Vad skulle hända? Det är väldigt mycket som står på spel. Vi skulle
            ta stora risker. För vad? För att storbolag ska tjäna mer pengar.
            Det är inte vår uppgift som riksdagsledamöter.
          </note>
          <note>
            Sverige borde ansluta sig till Frankrikes linje. De förespråkar
            ett klimatveto i CETA, och de utreder och avvaktar med att ratificera
            CETA. Det är klokt, och där skulle vi kunna hänga på och bli starkare
            tillsammans med en progressiv kraft i det här fallet.
          </note>
          <note>
            Jag frågar igen: Vad tillför avtalet? Vem tillför det någonting?
            Och vem betalar? Ni borde alla ställa er de frågorna innan ni
            röstar ja. Vi har ett ansvar som individer och som valda ledamöter
            i den här församlingen.
          </note>
          <note>
            CETA handlar till väldigt liten del om frihandel. Det finns inte
            mycket tullar mellan EU och Kanada, och att ta bort de som finns
            är jättebra men kräver inte det här omfattande avtalet, för det
            handlar om regelsamverkan och om investeringsskydd.
          </note>
          <note>
            Effekten av att gå in i det här avtalet blir att ännu mer makt
            förskjuts till redan mäktiga storföretag och bort från demokratins
            arenor. Varför ska riksdagen, som representerar folket, besluta
            om att bara ge bort så mycket makt till redan mäktiga intressen
            som inte styrs demokratiskt och som faktiskt finns för att generera
            vinst till ägare, oftast aktieägare?
          </note>
          <note>
            Om vi väntar in EU-domstolens avgörande om avtalet ens i alla
            delar är lagligt enligt EU-rätten får vi dessutom tid för den
            breda demokratiska process som hittills inte skett. Jag har redan
            sagt att myndigheter som Kemikalieinspektionen och Naturvårdsverket
            skulle få tid att göra utförliga konsekvensanalyser. Inte minst
            skulle civilsamhället, folk i allmänhet, kunna vara med och få
            en chans att sätta sig in i och ta ställning till det som angår
            och påverkar oss alla på så många sätt.
          </note>
          <note>
            Hur kan man säga sig vara bekymrad över den minskade tilltron
            till demokratin och framväxten av populistiska partier och auktoritära
            regimer och samtidigt rösta igenom ett systemförändrande beslut
            som CETA utan rejäl offentlig debatt, utan att seriöst ha bjudit
            in allmänhet och civilsamhälle att delta? Vi har chansen. Det
            kan göras. Det är inga konstigheter.
          </note>
          <note>
            Det är alltså inte bara onödigt utan ansvarslöst, skulle jag
            vilja säga, att hetsa igenom ett beslut innan vi vet vad EU-domstolen
            kommer fram till om tvistlösningsmekanismen ICS. Om domstolen
            meddelar att ICS strider mot EU-rätten uppstår ju en minst sagt
            knepig juridisk situation om Sverige har sagt ja. Det kan som
            sagt undvikas. Låt oss vänta med att fatta beslut! Vi både kan
            och bör vänta in domen – och använda väntetiden väl, tycker jag.
          </note>
          <note>
            Mot bakgrund av allt detta kan jag inte se att rösta ja till
            CETA i dag som annat än ett slags demokratiskt självskadebeteende,
            och det tycker jag inte att vi ska ägna oss åt.
          </note>
          <note>
            Jag vill avsluta med att yrka bifall till reservation 1, som
            föreslår avslag på propositionen, och även bifall till yrkandet
            att återförvisa ärendet till utskottet.
          </note>
          <note type="speaker">
            Anf. 111 HÅKAN SVENNELING (V) replik:
          </note>
          <note>
            Fru talman! Jag tycker att det är strongt av Annika Lillemets
            att tala mot CETA-avtalet i dag och rösta mot det i morgon.
          </note>
          <note>
            För några år sedan var Annika talesperson för Miljöpartiet i
            handelsfrågor, ett uppdrag som hon fick lämna bland annat för
            att hon var starkt kritisk till CETA-avtalet. Jag har många gånger
            i denna kammare tagit replik på Annika och då varit väldigt hård
            i min kritik och satt hård press på henne, bland annat i fråga
            om CETA-avtalet och andra handelsavtal med den här typen av tvistlösningsmekanism.
            Jag vet att det har kostat på.
          </note>
          <note>
            Om jag har förstått saken rätt, Annika, kommer du efter valet
            att lämna riksdagen. Jag tycker att du är ett exempel på att man
            ibland får betala ett ganska högt politiskt pris för vad man tror
            på.
          </note>
          <note>
            I dagens replik tänker jag vara väldigt snäll, och jag tänker
            ge dig all den respekt du förtjänar för ditt engagemang mot CETA-avtalet.
            Tack, Annika!
          </note>
          <note type="speaker">
            Anf. 112 ANNIKA LILLEMETS (MP) replik:
          </note>
          <note>
            Fru talman! Då får jag tacka! Det är så att jag blir lite tårögd.
          </note>
          <note>
            Det är ju inte alltid man är så snäll i politiken, men det är
            viktigt att kunna vara hård i sak men vänlig mot personer. Det
            är också så jag har uppfattat våra debatter genom tiderna. Tack,
            Håkan Svenneling!
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 22 mars.)
          </note>
          <note>
            § 20 Vissa frågor om Försvarsmaktens personal
          </note>
          <note>
            Försvarsutskottets betänkande 2017/18:FöU8
          </note>
          <note>
            Vissa frågor om Försvarsmaktens personal
          </note>
          <note>
            föredrogs.
          </note>
          <note type="speaker">
            Anf. 113 ALLAN WIDMAN (L):
          </note>
          <note>
            Fru talman! Som det brukade heta i Monty Pythons flygande cirkus
            en gång i tiden: ”Och nu över till någonting helt annat”, nämligen
            personalförsörjningsfrågorna i Försvarsmakten. Jag kan redan inledningsvis
            utlova att jag kommer att underskrida min anmälda talartid.
          </note>
          <note>
            Det är ett stort antal motioner som utskottet har behandlat i
            detta betänkande, och det finns många reservationer. Jag vill
            yrka bifall till reservation 6, som bland annat gäller vikten
            av att regeringen vidtar åtgärder för att stimulera rekryteringen
            av yrkesofficerare och kanske särskilt reservofficerare.
          </note>
          <note>
            Reservofficerare var en yrkeskår som förr i tiden var ganska
            mångtalig. Det var då personer som hade gått på officershögskola
            men som bara tjänstgjorde i försvaret vid behov. I övrigt var
            reservofficerarna, de flesta av dem män, ute i det civila samhället
            och hade vanliga arbeten både i det privata näringslivet och i
            den offentliga sektorn.
          </note>
          <note>
            Reservofficerarna representerade en särskild tillgång, tror jag,
            för Försvarsmakten och gör så än i dag fast i mindre omfattning.
            De verkade som ambassadörer för vårt militära försvar ute i samhället.
            De var väldigt kostnadseffektiva eftersom de bara uppbar lön under
            den tid de tjänstgjorde. De kom också med nya, friska civila perspektiv
            in i myndigheten, och på det sättet tror jag att de vitaliserade
            det militära försvaret. Det är viktigt att vi kan vidmakthålla
            reservofficerarna också för framtiden.
          </note>
          <note>
            Det är också viktigt att regeringen vidtar åtgärder för att komma
            till rätta med de rekryteringssvårigheter vi har när det gäller
            yrkesofficerare. De senaste åren har ett stort antal platser på
            det så kallade officersprogrammet stått tomma.
          </note>
          <note>
            Fru talman! Jag tänkte använda huvuddelen av min talartid till
            ett förslag som ligger mig mycket varmt om hjärtat. Det gäller
            beslutspunkt 10, Medalj för särskilt berömvärda internationella
            insatser.
          </note>
          <note>
            År 2007 tillsattes en veteransoldatutredning som skulle ta fram
            en veteranpolitik för Sveriges vidkommande. Det handlade om att
            stödja de veteraner som har deltagit i skarpa insatser utomlands
            – Balkan, Afghanistan. Libanon, Nordafrika med flera – men också
            om att stötta deras anhöriga.
          </note>
          <note>
            Inom ramen för den utredning som tillsattes 2007 och som lämnade
            sitt slutbetänkande 2008 föreslogs bland annat att det för att
            hedra våra veteraner skulle instiftas en särskild medalj för berömvärda
            internationella insatser.
          </note>
          <note>
            Något år efter det att utredningen föreslog detta kom den dåvarande
            regeringen till riksdagen och berättade inom ramen för en mer
            sammanhållen proposition om veteranpolitiken att man avsåg att
            införa denna medalj.
          </note>
          <note>
            Därefter gav regeringen ett uppdrag till Statens försvarshistoriska
            museer att utforma medaljen och föreslå ett reglemente för hur
            och i vilka situationer den skulle kunna delas ut. Statens försvarshistoriska
            museer tog fram ett förslag som också visade hur medaljerna borde
            se ut.
          </note>
          <note>
            Efter detta, efter mars 2011, hände ingenting i den här frågan.
            Det har inte tagits några initiativ, vare sig av den dåvarande
            eller den nuvarande regeringen.
          </note>
          <note>
            Därför är det för mig mycket betydelsefullt att i dag i kammaren
            kunna säga att det är ett helt enigt försvarsutskott som nu ger
            regeringen till känna att den här medaljen till slut ska instiftas,
            tio år efter det att förslaget lämnades. Det är en styrka, fru
            talman, och det är inget mindre än vad jag menar att vi är skyldiga
            de veteraner – både militära och civila – som än i dag gör hjältemodiga
            insatser på svenska statens uppdrag, långt borta från sina hem
            och ofta under mycket riskabla omständigheter.
          </note>
          <note>
            Jag hoppas, fru talman, att jag ska vara närvarande i politiken
            den dag då ett antal i mitt tycke viktiga personer kan komma att
            tilldelas denna medalj. Om jag börjar på den militära sidan hade
            jag gärna sett att översten av första graden Ulf Henricsson, chef
            för BA01, hade fått den. På den civila sidan anser jag att det
            finns flera värdiga företrädare, till exempel Zaida Catalán och
            Anders Kompass, som har gjort hjältemodiga insatser på det civila
            området.
          </note>
          <note type="speaker">
            Anf. 114 JAN R ANDERSSON (M):
          </note>
          <note>
            Fru talman! När vi nu står i den förmodligen sista debatt som
            berör personalförsörjning i Försvarsmakten är det kanske läge
            att fundera på vilket bokslut den här regeringen lämnar efter
            sig. Vill man göra ett väldigt kortfattat bokslut skulle man egentligen
            kunna säga två ord som sammanfattar den personalpolitik som har
            förts inom Försvarsmakten, och de orden är ”återinförd värnplikt”.
          </note>
          <note>
            När man tittar på våra utbildnings- och krigsförbandsorganisationer
            i dag kan man se att det finns väldigt många luckor. Det saknas
            för många soldater, sjömän och officerare, och jag kan inte se
            att vi med de många hålen i våra krigsorganisationer är på rätt
            väg. Jag tror också att den enkla sanningen är att Försvarsmakten
            måste bli en bättre arbetsgivare om den ska bli framgångsrik i
            rekrytering och i att behålla personal. Den måste bli en attraktiv
            arbetsgivare som har en modern syn.
          </note>
          <note>
            Vi från Moderaterna och Alliansen har under mandatperioden lagt
            fram flera förslag som har nekats i utskottet. Vi har också hela
            tiden pekat på att det är viktigt att man kontinuerligt jobbar
            med frågan om attraktivitet, men det kanske var så att alla andra
            förslag försvann när frågan om återinförd värnplikt kom på bordet.
          </note>
          <note>
            I utskottet har vi dock fått exempelvis ett tillkännagivande
            om att det ska utvecklas incitament för soldater och sjömän att
            fortsätta sin anställning genom till exempel utbildningspremier
            eller andra åtgärder. Det har varit intressant att se hur regeringen
            har hanterat den frågan.
          </note>
          <note>
            Regeringen har implementerat tillkännagivandet genom att säga
            att de personer som nu med plikt genomgår grund- och befattningsutbildning
            ska få en premie efter den avslutade pliktutbildningen. Det vi
            tyckte skulle vara en premie för att människor skulle fortsätta
            att arbeta inom Försvarsmakten blev alltså genom den rödgröna
            regeringen ett bidrag för att sluta i Försvarsmakten. Det vi trodde
            skulle vara en möjlighet att få människor att stanna kvar i försvaret
            blev en muckarpeng som man får när man går hem från regementet.
          </note>
          <note>
            Det är klart att man kan fråga sig hur detta bidrar till att
            behålla personal. Man kan också fråga sig om det egentligen är
            en satsning, för de pengar som nu delas ut efter att någon har
            gått klart sin utbildning är egentligen den lön personen hade
            under både rekryt- och befattningsutbildningstid. Den har nu skjutits
            upp och betalas ut ett antal månader senare. Jag har svårt att
            se att det skulle vara en satsning, men det visar väl på regeringens
            handfallenhet i de här frågorna.
          </note>
          <note>
            Fru talman! Jag kan inte undgå att få intrycket att regeringen
            genom att återinföra värnplikten trodde att alla problem med rekrytering
            därmed skulle vara lösta. Det verkar inte som att man har funderat
            speciellt mycket på hur försvaret ser ut. Trots att delar av vårt
            försvar i dag är ett värnpliktsförsvar består nämligen huvuddelen
            av försvaret av personer som har kontrakt och är anställda av
            Försvarsmakten; det är en mindre del som utgörs av pliktiga eller
            T-soldater, som ska kallas vid händelse av antingen övning eller
            skarp situation. Då måste man förstå att personalpolitiken är
            viktig.
          </note>
          <note>
            Jag tycker att Aurora 17, den övning som genomfördes för en ganska
            kort tid sedan, visade på en problematik med att ha ett stort
            värnpliktsförsvar: När man kallade in 1 000 soldater som var pliktiga
            kom ungefär hälften. Det är klart att man då missar många möjligheter
            att både utbilda och träna – men också att i en skarp situation
            faktiskt få användning för de personer man har utbildat, många
            gånger kvalificerat.
          </note>
          <note>
            Fru talman! Nyligen informerades utskottet om de problem som
            har funnits med Rekryteringsmyndigheten. Det har handlat om att
            hinna mönstra alla som antingen genom plikt eller frivillighet
            skulle antas till militär utbildning.
          </note>
          <note>
            Då regeringen inte hade informerat Rekryteringsmyndigheten om
            att ett antal tusen fler personer skulle komma att söka till polisutbildningen
            via samma myndighet fick myndigheten helt enkelt sätta lapp på
            luckan. Man fick stänga verksamheten och stoppa personer från
            att faktiskt söka till Försvarsmakten. Genom regeringens handhavande
            missade därmed hundratals personer att komma till Försvarsmakten,
            som så väl behöver dessa personer i en tid då rekrytering är ett
            problem. Det ansvaret faller givetvis också på regeringen.
          </note>
          <note>
            Vi är i dag i en tid då bristen på arbetskraf t är stor inom
            alla sektorer. I ett sådant läge kan man tänka sig att en regering
            och en försvarsmakt borde göra allt för att förbättra sitt erbjudande
            till de personer som vill lägga tid och kunskaper på att göra
            försvaret bättre, men många av de åtgärder vi har föreslagit –
            eller egentligen alla – har faktiskt avslagits. Låt mig bara nämna
            några.
          </note>
          <note>
            Möjligheten till bostad är många gånger en begränsning för den
            som vill söka och göra militär utbildning under en tid. I andra
            sektorer inom staten finns i dag möjligheten att driva bostäder
            för uthyrning till folk som jobbar inom myndigheten, men inom
            Försvarsmakten finns inte den möjligheten. Givetvis bör en sådan
            möjlighet införas även inom Försvarsmakten.
          </note>
          <note>
            Jag har också från min erfarenhet inom Försvarsmakten sett att
            de personer som är de bästa soldaterna i fält kanske inte alltid
            är de som är bäst i skolbänken. Jag tror därför att Försvarsmakten
            i dag missar att få en stor grupp yngre människor att söka till
            Försvarsmakten, eftersom de krav av akademisk karaktär som ställs
            är för stora. Jag tror givetvis att man ska ha de kunskaper man
            behöver när man lämnar Försvarsmakten, men ge då möjligheten att
            ha en ingång där det går att läsa upp betyg. Det handlar om att
            bredda den bas som faktiskt skulle kunna göra nytta i det svenska
            försvaret.
          </note>
          <note>
            Incitamentssystemet har jag varit inne på. Det handlar inte bara
            om ersättningar och pengar, utan det handlar också om möjligheter
            att validera utbildningar och faktiskt få praktisk nytta av sin
            militära utbildning den dag man går över till det civila. Frågan
            om maximal anställningstid är också något som i många meningar
            begränsar möjligheten att kvarhålla personal som är både duktig
            och kompetent – och som behövs.
          </note>
          <note>
            Det finns även en fråga vi inom Moderaterna har drivit, nämligen
            att vi i många delar av Sverige ser att förhållandet till Försvarsmakten
            är svagt. Försvarsmakten kanske inte har funnits på de platserna
            i landet, och då kan det behövas speciella insatser i form av
            mobila rekryterings- och mönstringskontor. Även detta har man
            dock sagt nej till.
          </note>
          <note>
            Fru talman! Ordförande Widman var inne på frågan om vår veteranpolitik.
            Jag kan väl tycka att man för att vara en regering som sätter
            stor stolthet i deltagandet i internationella insatser tar förvånansvärt
            lättvindigt på våra utlandsveteraners status vid hemkommande.
            Det har gjorts ett omfattande arbete, och det finns en utredning
            som har många förslag. Tyvärr har dock resultatet av regeringens
            politik enbart blivit en lightprodukt, vilket jag beklagar. Vi
            moderater tycker att de män och kvinnor som i Sveriges namn utför
            stora insatser i främmande länder förtjänar det bästa mottagandet
            vid hemkomst.
          </note>
          <note>
            Fru talman! Avslutningsvis: Överbefälhavaren presenterade nyligen
            de budgetförutsättningar som gäller för de kommande åren. Redan
            nästa år kommer neddragningar att behöva göras i övningsverksamheten,
            vilket är att beklaga. Det han också konstaterade var att försvaret
            under de kommande tre åren behöver 10 miljarder till för att kunna
            genomföra de försvarsbeslut som alla vi här i någon mening har
            ställt oss bakom.
          </note>
          <note>
            När det gäller ekonomin får man ändå säga att de fyra allianspartierna
            har varit tydliga i riktningen och ambitionen att anslaget till
            försvaret måste höjas. Frågan kan verkligen dras till sin spets,
            för vi är just nu i en situation där vi ser att vi antingen måste
            fortsätta att genomföra de satsningar vi har gjort eller säga
            att det gäller att backa igen.
          </note>
          <note>
            Man kan också notera att det inom socialdemokratin de senaste
            dagarna har varit en rad utspel från olika ministrar vad gäller
            olika typer av vallöften. Samtidigt får man konstatera att det
            har varit tyst från Försvarsdepartementet. Därför vill jag fråga
            socialdemokraterna i denna kammare: Kommer ni att ge försvaret
            de pengar det behöver för att kunna genomföra det beslutade försvarsbeslutet,
            eller ska ni meddela försvaret och dess anställda att de ska börja
            planera för nedskärningar? Jag tror att det är en viktig fråga,
            och jag tror att det är många som vill ha svar på den.
          </note>
          <note>
            Fru talman! Moderaterna har undertecknat 10 av de 18 reservationer
            som finns i detta ärende. Vi står givetvis bakom alla våra reservationer,
            men för tids vinnande yrkar jag endast bifall till reservationerna
            6 och 14.
          </note>
          <note type="speaker">
            Anf. 115 MIKAEL JANSSON (SD):
          </note>
          <note>
            Fru talman! För tids vinnande yrkar jag bifall endast till reservation
            2.
          </note>
          <note>
            Personalförsörjningen har gjort helt om. Varför, fru talman,
            har personalförsörjningen gjort helt om? Jo, därför att systemet
            med ett renodlat anställt försvar inte fungerade tillräckligt
            bra.
          </note>
          <note>
            Låt oss minnas hur det var för sju år sedan här i kammaren. När
            SD var ett nytt parti föreslog vi att utbildningen av värnpliktiga
            skulle återupptas. Då blev vi hånade för detta. Det anställda
            försvaret var tillgängligt och användbart, sas det.
          </note>
          <note>
            Det är sant – de svenska förbanden håller hög kvalitet. Ett anställt
            förband är bättre än ett värnpliktsförband på de flesta avgörande
            punkter. Problemen med anställda förband är att de är dyra och
            därför inte kan vara så många.
          </note>
          <note>
            Dagens enda brigad, med målet att brigaderna ska bli två, är
            otillräcklig. Vi skulle om vi blev angripna vara tvungna till
            vanskliga och omfattande transporter. Om transporterna till stridszonen
            skulle lyckas är risken ändå att vi skulle ha tappat den gynnade
            rollen som försvarande förband och snarare skulle få den attackerandes
            roll att återta mark där en angripare säkrat terräng.
          </note>
          <note>
            Vi måste ha fler brigader, så att vi är fredsgrupperade i de
            områden där en angripare kan försöka att etablera sig. SD har
            föreslagit åtta armébrigader och tre amfibiebrigader, bestående
            av drygt två tredjedelar värnpliktiga.
          </note>
          <note>
            För att öka antalet utbildade värnpliktiga föreslår vi, till
            att börja med, att 8 600 utbildas årligen. Vi föreslår mönstring
            av alla unga män och frivillig mönstring för unga kvinnor. Alla
            bör genomgå en tredagarskurs i uniform i samband med mönstringen
            för att skapa delaktighet.
          </note>
          <note>
            Enligt enträgna önskemål från Norrbotten bör ett rekryteringskontor
            öppnas i Norrland för att stimulera rekryteringen i de norra delarna
            av Sverige. Fler kvinnor bör attraheras till försvaret genom kampanjer,
            inte genom kvotering.
          </note>
          <note>
            Den brigadskiss vi använder är den som Stellan Bojerud tog fram
            åt oss när han var med i vår riksdagsgrupp. I den är första bataljonen,
            brigadstaben, brigadluftvärnet och brigadspaningen helt anställd.
            Det gör att varje brigad i vårt system är direkt tillgänglig och
            lättare att mobilisera.
          </note>
          <note>
            I sin perspektivstudie skissar Försvarsmakten på ett svenskt
            försvar 2035 med fem armébrigader och sex amfibiebataljoner.
          </note>
          <note>
            Fru talman! Nu har Försvarsmakten talat om vad man behöver. Nu
            måste det kostnadsberäknas och försvarsanslaget höjas därefter.
            Alliansens partier vill successivt höja försvarsanslaget till
            2 procent av bnp. SD vill höja det till 2,5 procent.
          </note>
          <note>
            Det finns en majoritet i frågan om att möjliggöra en upprustning
            på riktigt. Regeringen måste sluta bromsa upprustningen av försvaret.
            Försvarsfrågan kan inte stå och stampa längre.
          </note>
          <note>
            Utbildningen av värnpliktiga har minst två ytterligare positiva
            effekter. De som gjort värnplikten utgör en personalpool ur vilken
            fler kan välja att ta anställning i försvaret. Värnpliktsutbildningen
            gynnar alltså starkt rekryteringen av kontrakterade soldater.
            En annan orsak till att utbildning av värnpliktiga är positiv
            är folkförankringen av försvaret. Med endast ett anställt försvar
            blir lätt de anställda soldaterna och officerarna de enda som
            ska lösa totalförsvarsuppgiften. För ett uthålligt försvar krävs
            dock att större delen av folket och helst hela folket känner sig
            delaktiga.
          </note>
          <note>
            Värnpliktsutbildningen gör att de som utbildas och deras släktingar
            och vänner börjar känna delaktighet. Plikt är bra. Vi ska inte
            se plikten som kompletterande utan som en huvudfunktion i vår
            militära förmågeproduk ­ tion.
          </note>
          <note>
            Fru talman! Försvaret har svårt att fylla kadrarna med kontraktssoldater.
            GSS/K, de kontinuerligt kontrakterade soldaterna, har haft en
            tendens att inte fullgöra alla år i sina kontrakt. De måste då
            ersättas med nya kontrakterade.
          </note>
          <note>
            GSS/T, de tidvis tjänstgörande soldaterna, har haft för låg närvaro
            på övningar. Detta är inte att undra på när man ser villkoren.
            T-soldaterna måste be sina arbetsgivare om tillstånd för att delta
            på övningar. Jämför detta med värnpliktiga förr, som enkelt kunde
            visa upp en tvingande inkallelseorder för arbetsgivaren!
          </note>
          <note>
            K-soldaterna har dåliga villkor. Det gör kanske inte så mycket
            de första anställningsåren, men förr eller senare är det dags
            för etablering i samhället med familjebildning och annat. Då är
            det kämpigt med dåliga anställningsvillkor. Vi föreslår bland
            annat att tre åtgärder som skulle kunna förbättra villkoren ska
            utredas, nämligen
          </note>
          <note>
            Vi stöder Allan Widmans utmärkta motion om införandet av en medalj
            för särskilt berömvärda internationella insatser. Denna medalj
            ska ha en hög status, som man exemplifierar detta i Veteranutredningen.
          </note>
          <note>
            Det är viktigt att visa veteranerna den respekt de är värda.
            Få är beredda att offra så mycket för det gemensamma goda som
            veteraner har gjort . Men det bör inte stanna vid medaljer. Man
            bör också utreda positiv särbehandling för veteraner, som skattelättnader
            eller avgiftsfrihet. Vidare bör veterandagen vara sista söndagen
            i maj och inte ett fixt datum. Då är det lättare att delta, inte
            minst för dem som har lång väg att resa.
          </note>
          <note type="speaker">
            Anf. 116 PETER HELANDER (C):
          </note>
          <note>
            Fru talman! Medlemmarna i försvarsutskottet har förstås bra koll
            på hur det ser ut med personal i försvaret, men det gäller kanske
            inte alla som lyssnar.
          </note>
          <note>
            I Försvarsmakten arbetar dagligen ungefär 20 000 personer. Försvarsmaktens
            personal i dag indelas i kontinuerligt tjänstgörande personal,
            som är anställd av Försvarsmakten, och tidvis tjänstgörande personal,
            som har en annan arbetsgivare i grunden. Förutom anställd personal
            finns också kvinnor och män som har tecknat tjänstgöringsavtal
            med Försvarsmakten. Detta sker framför allt inom Hemvärnet. Den
            kontinuerligt tjänstgörande personalen utgörs av omkring 9 000
            yrkesofficerare, 5 300 soldater och sjömän samt cirka 5 400 civila
            arbetstagare.
          </note>
          <note>
            Vårt system med tidvis tjänstgörande personal och personal med
            tjänstgöringsavtal – alltså personer som inte har Försvarsmakten
            som huvudsaklig arbetsgivare – är unikt för oss i Sverige. Den
            tidvis tjänstgörande personalen utgörs av ungefär 6 500 reservofficerare
            och 4 300 soldater och sjömän. Hemvärnet beräknades vid årsskiftet
            uppgå till 21 700 kvinnor och män. Totalt har vi alltså 50 000
            personer i Försvarsmakten. Sverige kan alltså ställa 50 000 soldater
            på fötter.
          </note>
          <note>
            Vi kan jämföra oss med våra nordiska grannar, vilket kanske inte
            blir helt rättvist eftersom vi har lite olika system. Norge har
            45 000 personer i sitt försvar, och Danmark har 63 000 personer,
            men man ska då också komma ihåg att de är Natoländer som i händelse
            av ofred kan få hjälp av andra Natoländer. Finland är, precis
            som vi själva, inte med i Nato. Finland kan ställa upp med 253
            000 personer i sitt försvar.
          </note>
          <note>
            Att Sverige har ett lågt antal personer i Försvarsmakten innebär
            förstås en viss sårbarhet. Det är uppenbart att man inte nog kan
            understryka vikten av att Försvarsmakten har en bra rekrytering
            och kan behålla och utveckla personal med rätt kompetens. Vi har
            inte råd att ha för stora luckor i en så låg numerär.
          </note>
          <note>
            Fru talman! Jag och Centerpartiet stöder Försvarsmaktens arbete
            med personalförsörjning och att Försvarsmakten fokuserar på att
            säkerställa utbildning och bemanning av organisationen för att
            öka krigsförbandens duglighet och användbarhet och också bygga
            upp förmågan. Det är glädjande att utbildningen av officerare
            under 2017 har gått enligt plan. Man har uppnått målen, och det
            kan man glädjas över. Men problemet är att det är ännu fler som
            går i pension. Totalsumman blir negativ.
          </note>
          <note>
            Man kan titta på antalet inryckande till militär grundutbildning
            och på antalet hel- och deltidstjänstgörande soldater och sjömän.
            Man har inte nått årets målsättningar. Detta måste Försvarsmakten
            jobba mycket hårdare med. Försvarsmakten bör också öka antalet
            kvinnor inom de militära personalkategorierna.
          </note>
          <note>
            Sommaren 2017, alltså förra året, avslutades den första militära
            grundutbildningen. En stor del av de rekryterna – 90 procent av
            kvinnorna och 89 procent av männen – valde att fortsätta sitt
            engagemang inom Försvarsmakten.
          </note>
          <note>
            Till den militära grundutbildningen med start under 2017, som
            slutförs i år, ryckte sammantaget 2 230 rekryter in. Målsättningen
            var 3 500 rekryter. Jan R Andersson har pratat om vad det berodde
            på. Prövningskapacitet saknades hos Totalförsvarets rekryteringsmyndighet,
            trots att man vidtog åtgärder. Sedan var det många individer som
            valde att inte ta sina tilldelade platser.
          </note>
          <note>
            Fru talman! Personalbrist kombinerad med en försämrad säkerhetspolitisk
            situation i vårt närområde, även i delar av vårt närområde i Europa,
            gör att vi måste följa utvecklingen noga. Allvaret i att ha ett
            försvar med stora hål i organisationen kan inte nog understrykas.
          </note>
          <note>
            Fru talman! Det var med anledning av detta som Centerpartiet
            förra året ställde sig bakom att man skulle återinföra skyldigheten
            att mönstra och genomföra grundutbildning med värnplikt.
          </note>
          <note>
            I grunden vill vi förstås se en värnplikt som baseras på frivillighet
            och där motivation och goda incitament ska lo cka individer till
            försvaret. I första hand vill vi se att försvarets personalförsörjning
            tillgodoses genom frivillighet, men med plikt då omvärldsläget
            och rekryteringsbehovet gör det nödvändigt. Men den återinförda
            plikten får inte leda till att Försvarsmakten helt bortser från
            god arbetsmiljö och viljan hos den enskilda soldaten. Det är nämligen
            en förutsättning för att man ska kunna behålla personalen på längre
            sikt. Det var därför oroväckande att höra att Rekryteringsmyndigheten
            inte hade haft tillräckligt många prövningsplatser för dem som
            frivilligt sökt sig till grundutbildningen – de måste få en chans
            att mönstra.
          </note>
          <note>
            Officersförsörjningen har varit en akilleshäl i hela Försvarsmaktens
            personalförsörjning. Det påverkar också möjligheten att utbilda
            soldater i nästa skede. Får vi en bättre officersförsörjning kan
            vi också utbilda fler soldater. Det är viktigt att utbildningsplatserna
            fylls och att incitamentsstrukturen blir bättre. Det i sin tur
            kräver att Försvarsmakten är en attraktiv arbetsgivare och att
            många fler än i dag väljer att bli soldater. Det perspektivet
            får inte glömmas bort när plikten har återinförts.
          </note>
          <note>
            Detta med attraktivitet kan inte nog understrykas. Jag är själv
            gammal officer och reservofficer. Varför slutade jag i försvaret?
            Det har inte med arbetet att göra, för det var otroligt stimulerande
            och fantastiskt trevligt. Men det blir också en livssituation
            där man ska flytta runt i landet. Det finns alltid en arbetsgivare
            som kan erbjuda högre lön. Det finns många parametrar som försvaret
            måste jobba med för att kunna behålla sina anställda.
          </note>
          <note>
            Antalet kontraktsanställda ökar. Det har Centerpartiet drivit
            på, och det kommer vi att fortsätta att driva på. Vi vill förstås
            att det ska finnas en lokal förbands- och utbildningsstruktur
            som möjliggör att man rekryterar personal lokalt. Det är bra för
            folkförankringen. Det är också bra för försvarsförmågan.
          </note>
          <note>
            Herr talman! Jag och Centerpartiet anser att de soldater och
            officerare – och även civilanställda, som Allan Widman tog upp
            när det gällde me ­ daljutdelning – som genomför utlandsmissioner
            ska mötas med stor re ­ spekt. Det är viktigt att de får ett ordentligt
            omhändertagande efter missio ­ nen. Det gäller inte bara dem som
            åker iväg på missioner. Familjer och nära anhöriga till dem som
            är på missioner har ofta ett stort ansvar hemma. Vi kan alla förstå
            vilken oro de kan känna när de har en nära anhörig som är på en
            mission utomlands. Vi vill stödja landets veteraner och deras
            an ­ höriga. Det gäller såväl militära som civila. Vi tror också
            att det i längden kommer att påverka personalförsörjningen på
            ett positivt sätt.
          </note>
          <note>
            Sist men inte minst: Vi får inte glömma bort de frivilliga försvarsorga
            ­ nisationernas roll i personalförsörjningen. De frivilliga försvarsorganisa
            ­ tionerna har en lång historia av att utbilda frivilliga förstärkningsresurser
            för både krisberedskapens och Försvarsmaktens behov. Hemvärnet
            är en del av Försvarsmaktens insatsorganisation och utgör nästan
            hälften av För ­ svarsmaktens personal. Här finns det en resurs
            som vi verkligen kan och behöver utveckla när vi ska utveckla
            svensk försvarsförmåga.
          </note>
          <note>
            Centerpartiet vill se en större och tydligare roll för civilsamhället
            och frivilliga försvarsorganisationer i händelse av kris och krig.
            Det är också viktigt att de involveras i den övningsverksamhet
            som genomförs. Frivilligas engagemang i försvaret är viktigt för
            försvaret av landet, inte minst nu när totalförsvaret åter ska
            byggas upp. Försvaret behöver bli närvarande i folks medvetande,
            och människor måste känna och veta att de kan bidra. Folkförankringen
            är en av våra viktigaste försvarsförmågor.
          </note>
          <note>
            Herr talman! Avslutningsvis vill jag yrka bifall till reservation
            6 och reservation 13 i detta betänkande.
          </note>
          <note type="speaker">
            Anf. 117 LOTTA JOHNSSON FORNARVE (V):
          </note>
          <note>
            Herr talman! Vi debatterar nu vissa frågor om Försvarsmaktens
            personal. Jag tänkte uppehålla mig vid vår reservation nr 5, som
            handlar om ett mer jämställt försvar.
          </note>
          <note>
            För Vänsterpartiet är den militära alliansfriheten central. Det
            är genom en självständig utrikespolitik och en internationell
            trovärdighet som vi har möjlighet att bygga säkerhet tillsammans
            med andra.
          </note>
          <note>
            En trovärdig svensk militär alliansfrihet innebär också ett behov
            av ett svenskt försvar med stark folklig förankring, som har kapacitet
            att upprätthålla kontroll över svenskt territorium såväl som att
            möta de olika säkerhetshot som vi står inför och kunna bidra i
            internationella insatser för att värna fred och säkerhet.
          </note>
          <note>
            Vi välkomnar därför beslutet att återinföra värnplikten. Det
            är utmärkt att både män och kvinnor kallas till mönstring. Det
            är ett viktigt steg för ett mer jämställt och ett mer folkligt
            förankrat svenskt försvar. Även om den nya värnplikten sker i
            relativt liten skala är det ett viktigt steg åt rätt håll. På
            sikt vill vi utveckla värnplikten ytterligare, och det ska vara
            möjligt att göra både militär tjänstgöring och civil tjänstgöring.
          </note>
          <note>
            Att försvaret utgörs av människor med olika bakgrunder och erfarenheter
            är ytterst en fråga om demokrati. Det är egentligen nu som värnplikten
            verkligen blir allmän eftersom både män och kvinnor ges möjlighet
            att mönstra. Andelen män respektive andelen kvinnor som gör värnplikt
            bör noga följas och utvärderas så att vi uppnår en jämn könsfördelning.
            Det är dock nödvändigt att stärka arbetet för att öka jämställdheten
            inom försvaret. Vårt samhälle består av hälften kvinnor, och det
            måste också åter spegla s i Försvarsmakten.
          </note>
          <note>
            Militären stod för det sista manliga yrkesmonopolet i Sverige.
            Det var först 1989 som kvinnor blev tillåtna att lönearbeta inom
            försvaret. Inom den tidigare värnplikten kallades enbart män till
            mönstring, och det dröjde till 1994 innan kvinnor tilläts göra
            värnplikt utan att de samtidigt avsåg att genomföra officersutbildningen.
          </note>
          <note>
            Även om Sverige var först i världen med att tillåta kvinnor att
            arbeta på samtliga militära befattningar lever många föreställningar
            om manligt och kvinnligt kvar. Kvinnor sågs, och ses i viss mån,
            som en del av den nation som ska skyddas. Trots det har kvinnor
            under lång tid varit engagerade i försvaret på olika vis, bland
            annat genom stödorganisationer som lottakåren, den största kvinnoorganisation
            som Sverige någonsin haft.
          </note>
          <note>
            I dag består Försvarsmaktens personal till ca 87 procent av män.
            Bland officerare och specialofficerare är andelen 94,5 procent,
            och bland gruppbefäl, soldater och sjömän är den ca 88 procent.
            Bland civilt anställda är fördelningen något mer jämn, även om
            män med sina 62 procent även där utgör en majoritet. Ökningen
            av antalet anställda kvinnor går alltför långsamt. Den stora andelen
            män innebär ett demokratiskt underskott. Sverige har i dag en
            skevare könsfördelning i försvaret än många västländer.
          </note>
          <note>
            Försvarsmaktens egen handlingsplan för jämställdhetsintegrering
            gäller under perioden 2015–2018. Den saknar dock tillräckliga
            mätbara kvantitativa och kvalitativa mål. För att man ska uppnå
            kraven på delaktighet i resolution 1325 måste Försvarsmaktens
            genusarbete intensifieras.
          </note>
          <note>
            Vänsterpartiet vill se en försvarsmakt där kvinnor och män är
            jämlika och där kvinnor representeras i lika hög utsträckning
            som män, oavsett befattning. När dagens nyfödda fyller 18 år och
            kallas till mönstring ska de mötas av en jämställd försvarsmakt.
          </note>
          <note>
            Försvarsmakten bör uppdras att återkomma med en plan för hur
            man ska uppnå en jämn könsfördelning på organisationens olika
            nivåer till senast 2035. Försvarsmakten bör också uppdras att
            genomföra en årlig jämställdhetskartläggning.
          </note>
          <note>
            I november 2017 kom Försvarsmaktens svar på metoo genom uppropet
            #givaktochbitihop, som 1 730 kvinnor som är eller har varit verksamma
            inom Försvarsmakten har skrivit under. De försvarsanställda vittnar
            om allt från kränkande kommentarer och mobbning till våldtäkter
            och menar att det råder en tystnadskultur inom Försvarsmakten
            där anmälningar inte tas på allvar.
          </note>
          <note>
            En kvinnlig officer berättar bland annat om en händelse då hon
            kom in i det gemensamma fikarummet en eftermiddag, ett fikarum
            som de dess ­ utom delade tillsammans med civilanställda kvinnor.
            Där satt män i alla soffor – det var helt fullsatt – och de spelade
            upp en porrfilm under tiden som de drack kaffe. När kvinnan protesterade
            blev hon hånad och tving ­ a ­ des lämna rummet.
          </note>
          <note>
            Det här är bara ett i raden av exempel på kränkande och diskriminerande
            behandling och långt ifrån det värsta exemplet. Försvarsmakten
            är fortfarande i alltför stor utsträckning en organisation av
            män, för män.
          </note>
          <note>
            Det är väsentligt att kvinnor blir tagna på allvar och att ett
            fungerande system för anmälningar upprättas inom Försvarsmakten.
            Det är glädjande att ÖB uttryckt att det ska vara nolltolerans
            mot sexuella trakasserier inom Försvarsmakten. Nu gäller det att
            leva upp till denna vision i praktiken.
          </note>
          <note>
            En mer jämställd representation inom Försvarsmakten är också
            viktig för att utveckla en freds- och säkerhetspolitik på feministisk
            grund, något som Vänsterpartiet vill se. Säkerhetspolitik är inte
            könsneutral. Kvinnor och barn är de som drabbas hårdast i en konflikt.
          </note>
          <note>
            Utan ett genusperspektiv är risken överhängande att man kommer
            att utgå från mäns erfarenheter och upplevelser i säkerhetspolitiken.
            Säkerhetspolitik måste därför inkludera ett tydligt genusperspektiv
            om den ska omfatta hela befolkningen och vara långsiktig och framgångsrik.
          </note>
          <note>
            Det är viktigt att Sverige agerar både nationellt och internationellt
            för att förbättra arbetet med FN:s resolutioner 1325 och 1820.
            Förutom ökad andel kvinnor i fredsfrämjande insatser måste det
            finnas ett genusperspektiv på de internationella insatserna. Anställda
            inom internationella insatser har till exempel vid upprepade tillfällen
            begått sexuella övergrepp mot kvinnor och flickor.
          </note>
          <note>
            Meddelarfriheten måste gälla även för anställda inom Försvarsmakten
            som påtalar missförhållanden gällande sexuellt våld, oavsett om
            de arbetar i Sverige eller internationellt.
          </note>
          <note>
            Jag yrkar bifall till reservation 5.
          </note>
          <note type="speaker">
            Anf. 118 MIKAEL OSCARSSON (KD):
          </note>
          <note>
            Herr talman! Låt mig börja med att yrka bifall till reservation
            14!
          </note>
          <note>
            I kväll debatterar vi betänkandet Vissa frågor om Försvarsmaktens
            personal . Det är av yttersta vikt. Vi ser en allt tuffare omvärld,
            och före jul var vi sju partier i Försvarsberedningen överens
            om att ett angrepp på Sverige inte kan uteslutas.
          </note>
          <note>
            Därför måste vi se om vårt hus, och då ser vi att vi har en alltför
            liten försvarsmakt. Vi behöver ha en större armé. Den behöver
            fördubblas, och det kommer att ta tid. Kristdemokraterna gör en
            uppskattning att vi behöver ha fyra brigader, men det är någonting
            som kan vara helt färdigt kanske omkring 2030. Det behövs även
            särskilda förstärkningar för Stockholm och Gotland. Ska det här
            fungera, herr talman, måste vi ha god ordning på Försvarsmaktens
            personalförsörjning.
          </note>
          <note>
            Precis som har sagts här tidigare har vi stora utmaningar. Förra
            året skulle det ha rekryterats 4 000 soldater och sjömän. Det
            visade sig när året var slut att vi bara kom en bit över 2 000.
            Så har det varit år efter år, och det gör att det går väldigt
            långsamt med uppfyllnaden. När det gäller heltidsanställda ligger
            vi ganska bra till, men med de deltidsanställda fungerar det inte
            alls på det sätt som det var tänkt.
          </note>
          <note>
            Jag lät riksdagens utredningstjänst titta på det här för en tid
            sedan, och med den takt som Försvarsmakten har haft under de senaste
            åren skulle vi någonstans 2040 eller så ha fullt uppfyllda förband.
            Var och en förstår att det är helt orimligt.
          </note>
          <note>
            Jag lät även riksdagens utredningstjänst jämföra Sverige och
            andra länder. Det visade sig då att Sverige är det enda landet
            som inte har någon form av premie, belöning eller bonus när man
            stannar kvar och gör det som man har sagt. Jag är övertygad om
            att detta har bidragit till att vi har haft så många som slutat
            i förtid. De har alltså stannat betydligt kortare tid än stipulerat,
            och då är vi lite grann tillbaka vid det som var själva grundtanken
            med att ha anställd personal, nämligen att de värnpliktiga slutar
            när de är som bäst.
          </note>
          <note>
            Det system vi har haft har dock inte alls fungerat, och därför
            har Kristdemokraterna under en längre tid propagerat för att vi
            ska ha det som i Norge, där det finns anställd personal men där
            man också kompletterar med värnpliktiga.
          </note>
          <note>
            Det är så enkelt som så att en försvarsmakt består av uppfyllda
            förband, materiel och övningar. I och med att förbanden inte är
            uppfyllda har officerare och soldater inte kunnat öva på ett riktigt
            sätt. Vi har haft brister i vår materiel, och det har hela tiden
            sparats på övningar. Det här är förödande för ett lands försvarsförmåga,
            och det måste bli en förändring.
          </note>
          <note>
            Därför är det positivt att värnplikten har återaktiverats. Det
            är helt nödvändigt att vi får en situation liknande den i Norge,
            där vi kan fylla upp med värnpliktiga där det inte lyckas på annat
            sätt med deltids- och heltidsanställda. Det är också någonting
            som är helt nödvändigt när vi ska bygga upp de brigad er som jag
            nämnde inledningsvis. Det är någonting som Kristdemokraterna anser
            ska ske med värnpliktiga.
          </note>
          <note>
            Herr talman! Att vi tar hand om våra soldater är väldigt viktigt.
            Försvarsmakten skulle behöva få samma möjlighet som våra högskolor
            och universitet har när det gäller att kunna erbjuda studentlägenheter.
            Soldaterna får väldigt låg ersättning, även de heltidsanställda.
            För att få det att fungera skulle Försvarsmakten kunna använda
            enklare bostäder och på det viset hjälpa till så att den enskilde
            soldaten kan vara kvar.
          </note>
          <note>
            Så har vi frågan om veteranpolitiken. Den har utskottets ordförande
            Allan Widman gjort en alldeles utmärkt redogörelse för, och det
            gäller också det tillkännagivande som utskottet har gjort gällande
            att regeringen borde införa en speciell belöningsmedalj för särskilt
            berömvärda interna ­ tionella insatser. Utskottets ordförande
            har också nämnt ett par personer vid namn som skulle få den, och
            jag instämmer till fullo i detta.
          </note>
          <note>
            Det har ju skett en del förbättringar när det gäller veteranpolitiken,
            och det är väldigt bra. Sverige har varit engagerat i internationella
            insatser sedan 1948. Vi har alltså under lång tid haft soldater
            som har riskerat livet för andra människors fred och frihet och
            som gör det till denna dag, men vi har inte varit tillräckligt
            bra på att ta hand om dem när de kommit hem och när de har ådragit
            sig skador. Vi har inte alls levt upp till och fullgjort vår plikt
            mot dem.
          </note>
          <note>
            Nu har det alltså skett en del förbättringar. Det finns en Försvarsmaktens
            medalj för sårade i strid respektive förtjänstmedalj. Vi har veteranmonumentet.
            Vi instiftade veterandagen, och det är bra och viktigt. Det var
            hög tid att den blev till. Nu finns också något som Kristdemokraterna
            har talat sig varma för i fem års tid, nämligen ett veterancentrum.
            Detta inrättades 2017, och det är glädjande.
          </note>
          <note>
            Vi behöver dock göra mer för att tillräckligt bra ta hand om
            dem som har varit ute, och jag tror, herr talman, att det är helt
            nödvändigt när det gäller Försvarsmaktens möjlighet att attrahera
            ungdomar. Det gäller också veteranpolitiken.
          </note>
          <note>
            Med dessa ord yrkar jag återigen bifall till reservation 14.
          </note>
          <note type="speaker">
            Anf. 119 ALEXANDRA VÖLKER (S):
          </note>
          <note>
            Herr talman! Personalen utgör hela grunden i Försvarsmakten.
            Utan personal finns faktiskt ingen försvarsmakt.
          </note>
          <note>
            Sedan vi stod här förra året har pliktsystemet kommit igång.
            De som är födda år 1999 har fått fylla i beredskapsunderlaget,
            och utifrån det har de mest motiverade och mest lämpade personerna
            kallats till mönstring. Nu är det dags för dem födda år 2000 att
            göra samma sak. Genom den återinförda plikten har vi nu fått ett
            mer flexibelt och robust system. I sommar ska Försvarsmakten dessutom
            på uppdrag av regeringen redovisa förutsättningarna att utöka
            antalet utbildningsplatser till 5 000 om året.
          </note>
          <note>
            Men det är inte bara den återinförda plikten som är viktig att
            uppmä rksamma från året som har gått, h err talman . I höstas
            talade miljontals kvinnor världen över om de strukturer som vi
            kvinnor möts av och tvingas förhålla oss till, inte minst på arbetsplatsen.
            I Sverige såg vi hur sektor efter sektor gjorde uppror med vittnesbeskrivningar,
            erfarenheter och upplevelser från respektive sektor. Budskapet
            var tydligt: Nu får det vara nog.
          </note>
          <note>
            Som Lotta Johnsson Fornarve tidigare nämnde hette upproret bland
            försvarsmaktsanställda #givaktochbitihop. Det visade på stora
            problem ute i verksamheten. Det är oacceptabelt att utifrån sitt
            kön inte känna sig trygg på sin arbetsplats, att bli ifrågasatt
            och sämre behandlad. De maktstrukturer som upproret pekat på måste
            tas på största allvar och kräver aktiv handling. När vi här i
            dag diskuterar Försvarsmaktens personalförsörjning, hur den kan
            stärkas, attrahera fler och få fler anställda att stanna, är det
            här ett perspektiv vi måste ha med oss. Patriarkala maktstrukturer
            har ingenting i Försvarsmakten att göra.
          </note>
          <note>
            Försvarsmaktens uppdrag är att skydda vår frihet och vår rätt
            att leva som vi själva väljer. Det ställer stora krav på Försvarsmakten.
            Försvarsmakten som myndighet måste leva upp till de värden och
            värderingar som den har till uppdrag att skydda.
          </note>
          <note>
            Jag vill därför passa på att rikta ett stort tack till alla er
            som genom att skriva under upproret och berätta om era erfarenheter
            har lyft upp frågan på bordet och visat vilka utmaningar vi har
            att jobba med. Det är ett stort och viktigt arbete som vi har
            framför oss. Kvinnors plats i Försvarsmakten ska vara självklar.
          </note>
          <note>
            Herr talman! Vi behöver ta ytterligare steg för en jämställd
            försvarsmakt. I dag är det alldeles för få kvinnor som ser Försvarsmakten
            som ett alternativ för dem. Det blir inte minst tydligt i beredskapsunderlaget.
            Att så många färre kvinnor än män har kallats till mönstring det
            här första året handlar till stor del om det klart mindre intresset
            bland kvinnliga 18 ‑ åringar än bland manliga. Det är också därför
            bra och viktigt att Rekryteringsmyndigheten granskat beredskapsunderlaget
            utifrån ett genusperspektiv. Det är ett steg i rätt riktning för
            att säkerställa att inte fel signaler sänds ut och för att undvika
            onödiga hinder som grundar sig i gamla strukturer.
          </note>
          <note>
            Försvarsmakten behöver bli mer attraktiv för fler. Den återaktiverade
            plikten kan förhoppningsvis med tiden skapa ett ökat intresse
            i fler grupper. Även om plikten skapar flexibilitet och långsiktighet
            i systemet löser den inte allt. Vi kan inte plikta in anställd
            personal. Det är därför som motivation och frivillighet är viktigt.
          </note>
          <note>
            Vår vilja att fler ska söka anställning i Försvarsmakten får
            dock inte få oss från politikens sida att försöka få till lägre
            krav på dem som genomgår grundutbildningen. Det är viktigt att
            den som börjar en utbildning i Försvarsmakten har relevant kunskap,
            precis som det är för alla andra utbildningar. Det är Försvarsmakten
            själv som bedömer vilken kunskap den som genomför utbildningen
            ska ha. De akademiska krav som i dag ställs för att göra grundutbildning
            som sjöman och soldat är godkänt i gymnasieskolans grundkurser
            i matematik, svenska och engelska. Det är kompetens som kan tänkas
            vara viktig för att utföra ens uppgift. Att urholka behörighetskraven
            riskerar att urholka utbildningen.
          </note>
          <note>
            Herr talman! Tidigare i debatten hörde vi Moderaternas företrädare
            klaga på att vi har ökat ambitionerna för såväl polisen som Försvarsmakten.
            Moderaterna valde att under sin tid som ansvariga för Försvarsdepartementet
            lägga ned värnpliktssystemet. Vid sina år vid makten valde de
            dessutom att inte ta ansvar för det skriande behovet av nya poliser.
            När den S-ledda regeringen nu behöver ta tag i de utmaningar som
            den tidigare regeringen har lämnat efter sig hör vi igen hur Moderaterna
            är kritiska. Hur man kan vara kritisk till ökade ambitioner när
            det kommer till antalet utbildade poliser och utbildade i Försvarsmakten
            går över mitt förstånd.
          </note>
          <note>
            Det var den tidigare alliansregeringen som valde att göra värnplikten
            vilande, vilket innebär att organisationen har försvunnit. Nu
            har den börjat byggas upp på nytt. Kritiken gällande den påfrestning
            som det innebär för Försvarsmakten och Rekryteringsmyndigheten
            bör därför snarare riktas mot allianspartierna.
          </note>
          <note>
            Herr talman! Tyvärr kan jag konstatera att inte alla partier
            tar frågan om Försvarsmaktens personalförsörjning på allvar. Sverigedemokraterna
            hanterar frågan precis lika oseriöst som alltid. Som vanligt kan
            vi i deras budgetmotion läsa både förslag om att mönstring ska
            vara obligatorisk för kvinnor och förslag om att mönstring ska
            vara frivillig för kvinnor. Nytt för i år är att Sverigedemokraterna
            har en egen rubrik om just kvinnlig värnplikt, där det står att
            den enda rimliga ordningen är att kvinnor som gör värnplikten
            ska lyda under samma regler som män. Samtidigt menar de i ett
            annat stycke, i samma motion, att utbildningen ska vara frivillig
            för kvinnor, vilket alltså skulle innebära andra regler för kvinnor
            än för män. De dubbla budskapen går också att hitta i de reservationer
            som Sverigedemokraterna har lämnat till detta betänkande.
          </note>
          <note>
            Som vanligt visar däremot Sverigedemokraterna på den oseriösa
            förmågan att tycka allt och ingenting. Det är beklagligt hur ett
            riksdagsparti kan hantera en så viktig fråga som Försvarsmaktens
            personalförsörjning så oseriöst.
          </note>
          <note>
            Herr talman! Försvarspolitik är på största allvar. Varje dag
            bidrar soldater, sjömän och annan personal till att skapa säkerhet
            runt om i världen. De gör det genom att själva utsätta sig för
            stora risker och verka i tuffa miljöer. Det är vår uppgift att
            se till att de har det bästa möjliga stödet på plats, och det
            är vår uppgift att se till att de får det bästa möjliga stödet
            när de kommer hem.
          </note>
          <note>
            På ett imponerande sätt bidrar de varje dag, dygnet runt, till
            att skapa stabilitet i landet de verkar i. De, tillsammans med
            alla andra som är iväg på internationella insatser, förtjänar
            att få allt det stöd som de och deras anhöriga behöver. Därför
            är veteranpolitiken så viktig.
          </note>
          <note>
            År 2017 inrättades formellt ett veterancentrum hos Försvarsmakten
            med ansvar för att driva, utveckla och implementera myndigheternas
            veteran- och anhörigarbete. På veterandagen den 29 maj kommer
            det i år för första gången att vara allmän flaggdag. Det är viktigt
            för att uppmärksamma de insatser som våra veteraner har gjort
            för Sverige. Det är insatser som de förtjänar respekt för. Det
            är ytterligare ett viktigt steg för att skapa bättre villkor och
            bemötande.
          </note>
          <note>
            I Sverige är det tyvärr långt ifrån alla veteraner som vill berätta
            att de är just veteraner på grund av de fördomar som finns. Det
            är oerhört tråkigt och något som vi från politikens sida måste
            göra allt för att ändra. Därför är den nya flaggdagen särskilt
            viktig.
          </note>
          <note>
            Jag gläds åt att vi över blockgränsen är överens om hur viktiga
            veteranfrågorna är och att de måste fortsätta att utvecklas. Med
            det sagt vill jag yrka bifall till utskottets förslag i betänkandet.
          </note>
          <note type="speaker">
            Anf. 120 JAN R ANDERSSON (M) replik:
          </note>
          <note>
            Herr talman! Jag vill först reda ut det här med polisfrågan.
            När alliansregeringen tillträdde 2006 och hamnade i regeringsställning
            skapade vi under några år 4 000 nya polistjänster i Sverige. Det
            är förmodligen ett rekord, inte bara i Sverige, och den ökning
            av poliser som vi genomförde under vår tid är någonting som vi
            är stolta över.
          </note>
          <note>
            Under den tid som Socialdemokraterna nu har styrt – drygt tre
            år – är det faktiskt färre poliser än under vår tid. Många poliser
            slutar. De är missnöjda och söker andra tjänster.
          </note>
          <note>
            Det arv som vi fick ta över var en stängd polisutbildning. Då
            försöker Alexandra Völker skylla på att jag inte ville se nya
            poliser i Sverige. Det är ett väldigt märkligt sätt att skylla
            ifrån sig.
          </note>
          <note>
            Sanningen är ju att Rekryteringsmyndig heten fick i uppdrag att
            pröva inte bara nya soldater som skulle antas utan även ett antal
            tusen studerande som sökte till Polishögskolan. Då måste det ändå
            ha ringt en klocka i Regeringskansliet. Om tusentals nya människor
            ska prövas måste man fråga sig: Kommer Rekryteringsmyndigheten
            att klara av det här? Åtminstone borde man meddela Rekryteringsmyndigheten
            att det kommer tusentals nya, så att de n förbereder sig på det.
            Varför berättade ni inte för Rekryteringsmyndigheten att det skulle
            bli en stor anstormning av nya prövande , Alexandra Völker ? Varför
            berättade ni inte det för den myndighet som hade det ansvaret?
          </note>
          <note>
            Den andra frågan var den som jag ställde i mitt anförande, och
            den är viktig när man träffar folk som jobbar inom Försvarsmakten
            och som sitter och funderar nu . Den urholkning som har skett
            av försvarsbudgeten, som motsvarar 7–8 miljarder, innebär ju att
            försvaret måste spara på andra utgifter. Redan nästa år kan man
            se att övningsverksamheten kommer att minska. Därför är frågan
            viktig för alla försvarsanställda: Kommer ni att skjuta till pengar
            så att man klarar att genomföra beslutet, eller kommer ni att
            säga att man ska börja lägga ned?
          </note>
          <note type="speaker">
            Anf. 121 ALEXANDRA VÖLKER (S) replik:
          </note>
          <note>
            Herr talman! För att man ska kunna anställa fler poliser måste
            det också finnas fler utbildade poliser. Det var ju ett av skälen
            till att den nuvarande regeringen valde att utöka antalet platser
            på polisutbildningen. Det är klart att ett utökat antal platser
            ställer krav på dem som har ansvar för att pröva de sökande. Det
            är ingenting som är konstigt, och det är klart att Rekryteringsmyndigheten
            fick information om det.
          </note>
          <note>
            Det faktum att vi nu har återinfört plikten har också ställt
            stora krav, och det har Rekryteringsmyndigheten förberett sig
            på. Men det gick snabbt, absolut, därför att det var tvunget att
            gå snabbt. Vi var tvungna att göra någonting åt det ohållbara
            personalförsörjningssystem som alliansregeringen lämnade efter
            sig. Vi behövde göra någonting åt att det konstant fanns tomma
            utbildningsplatser, precis som också Centerpartiet tidigare har
            redogjort för.
          </note>
          <note>
            Någonting var alltså tvunget att göras, och den processen gick
            väldigt snabbt utifrån en mycket välgrundad utredning som också
            Rekryteringsmyndigheten ingick i.
          </note>
          <note>
            Att det innebär en prövning för Rekryteringsmyndighetens verksamhet
            så här i början är olyckligt, men det är svårt att komma ifrån.
            Det betyder inte att den verksamhete n inte är prioriterad. Som
            sagt är detta en konsekvens av att den här organisationen inte
            har funnits på flera år på grund av att alliansregeringen valde
            att lägga den vilande. Vi har valt att bygga upp den igen.
          </note>
          <note>
            När det kommer till ekonomiska resurser tror jag att Jan R Andersson
            förstår och mycket väl vet att jag tyvärr inte kan stå här i dag
            och uttala mig om vilka ekonomiska resurser som Försvarsmakten
            kommer att få under de närmaste åren. Det är ett arbete som pågår
            i Regeringskansliet och också inom själva försvarsgruppen, där
            Moderaterna ingår.
          </note>
          <note>
            Däremot kan vi tydligt se att det har skett ganska mycket sedan
            vi fick en socialdemokratisk försvarsminister. För första gången
            har vi vänt trenden inom Försvarsmakten. Jag tycker kanske inte
            att vi just nu behöver vara som mest oroliga.
          </note>
          <note type="speaker">
            Anf. 122 JAN R ANDERSSON (M) replik:
          </note>
          <note>
            Herr talman! Låt mig inledningsvis konstatera att det som Alexandra
            Völker kallar ett haveri var ju en organisation som trots allt
            producerade fler soldater än vad som producerades förra året.
            I en sådan situation tycker jag att man ska vara lite ödmjuk inför
            vilket arv som man lämnar efter sig. Förra året utbildades 2 000
            soldater när målet var 4 000. Ni missade halva målet , Alexandra
            Völker . Det är faktiskt ingenting att vara stolt över.
          </note>
          <note>
            Jag ska inte säga att vi i alliansregeringen gjorde allting rätt,
            men vi lyckades ändå bättre än vad ni har gjort. Det tycker jag
            att vi ska ha i minne.
          </note>
          <note>
            Jag vill komma tillbaka till frågan om Rekryteringsmyndigheten.
            Det är klart att man bör veta att den har en central roll om antalet
            personer ska ökas. Du fick själv information från Rekryteringsmyndigheten
            som sa att de n hade två månader på sig att möta den ökade mängden
            av ärenden. De n hade ingen möjlighet att klara det. Dessutom
            hade de n under samma tid genomfört en omorganisation och minskat
            från tre till två kontor. Det är klart att det då var omöjligt
            för Rekryteringsmyndigheten att klara sitt uppdrag. Det tycker
            jag inte att du på något sätt kan skylla på oppositionen.
          </note>
          <note>
            Det måste vara en regerings uppdrag att se till att detta funkar,
            men det misslyckades. Det ansvaret faller på den regering som
            du företräder. Det är inget tvivel om det.
          </note>
          <note>
            Det finns en fråga som de flesta vill ha svar på. Regeringsföreträdare
            är ute varje dag och lovar pengar till olika projekt, varför har
            försvarsministern inte varit ute än? Jag lovar dig att finns det
            någon fråga som anställda inom Försvarsmakten och i försvarets
            ledning vill ha svar på är det: Ska vi fortsätta att satsa, eller
            ska vi börja med neddragningar? Det är viktigt att vi får ett
            sådant besked, och det snart.
          </note>
          <note type="speaker">
            Anf. 123 ALEXANDRA VÖLKER (S) replik:
          </note>
          <note>
            Herr talman! Jag vill upplysningsvis börja med att informera
            ledamoten Jan R Andersson om att den organisation som fanns förra
            året och de siffror som Jan R Andersson hänvisar till är just
            den organisation som alliansregeringen genomförde. Absolut, jag
            håller med om att det var stora problem. Det var ett stort antal
            tomma platser på utbildningen förra året. Det var, som sagt, ingenting
            nytt. Om vi ska vara helt ärliga, Jan R Andersson, är det precis
            så som det har sett ut under de senaste åren.
          </note>
          <note>
            Visst gick det snabbt, och det var en påfrestning för Rekryteringsmyndigheten.
            Men slutprodukten av att vi fick till en förändring är att vi
            i år för första gången kommer att ha alla platser på utbildningen
            besatta. Det tycker jag är en positiv konsekvens och någonting
            som vi absolut ska vara stolta över, och det är ingenting som
            jag skäms över.
          </note>
          <note>
            Dessutom ska man ha med sig att när Rekryteringsmyndigheten gick
            från tre till två kontor var det inte för att man skar ned på
            verksamheten, utan det var precis tvärtom. Man ville ha en mer
            robust verksamhet som skulle kunna klara av en växande verksamhet.
            Det var ju därför som man genomförde omorganisationen. Man skapade
            inte ett mindre kontor, utan man såg att man behövde två kontor
            som var större för att kunna hantera all den prövningsverksamhet
            som man skulle utföra. Man skapade ett nytt kontor med en större
            dimension därför att det blev ett alltför stort tryck på Stockholm.
          </note>
          <note>
            Jag tycker att vi ska vara noga med vad som är rätt och riktigt
            i det här sammanhanget.
          </note>
          <note type="speaker">
            Anf. 124 ALLAN WIDMAN (L) replik:
          </note>
          <note>
            Herr talman! Jag brukar inte exercera försvarshistoria i kammaren,
            men det är ändå viktigt för mig att säga att jag tror att båda
            politiska blocken i Sverige nog har delaktighet i ansvaret för
            sakernas tillstånd. Mellan 1994 och 2006 lade de socialdemokratiska
            regeringarna ned 35 regementen och flygflottiljer här i Sverige.
            Man nära nog tog bort en tredjedel av försvarsanslaget.
          </note>
          <note>
            När man nu säger att trenden har vänt är det, herr talman, en
            sanning med modifikation. Försvarsanslaget som andel av bnp fortsätter
            att sjunka och kommer att sjunka med ytterligare 0,1 procent under
            återstoden av den här mandatperioden.
          </note>
          <note>
            Bara för en vecka sedan meddelade överbefälhavaren att om han
            ska kunna leverera det som Sveriges riksdag beställde 2015 behöver
            han under kommande tre år ytterligare 18 miljarder. Det är långt
            kvar till ett trendbrott.
          </note>
          <note>
            När det gäller plikten får man lätt intryck et att den avskaffades
            här i kammaren med fyra rösters övervikt på våren 2010. Så var
            det inte. Plikten var under effektivt avskaffande i mer än 20
            års tid. På 90-talet upphörde man med repetitionsutbildningar.
            Man upphörde med utbildning av plutonsbefäl och kompanibefäl.
            De sista åren var vi nere på några enstaka tusen som kallades
            in. Den vanligaste värnpliktskategorin då var skyddssoldater,
            som inte innebar någon vidare militär utbildning.
          </note>
          <note>
            I försvarsbeslutet 2004 uttalades att plikten så långt möjligt
            skulle vara frivillig. I Försvarsberedningen satt Håkan Juholt
            och sa: ”Ja, plikten kan nu avskaffas.” Detta var ett misstag,
            men alla var med om det.
          </note>
          <note type="speaker">
            Anf. 125 ALEXANDRA VÖLKER (S) replik:
          </note>
          <note>
            Herr talman! Jag instämmer med Allan Widman i att alla måste
            ta sitt ansvar. Det var just min poäng tidigare. Under dagens
            debatt har vi fått höra alliansföreträdare frånsäga sig precis
            allt ansvar för konsekvenserna av den organisation som de själva
            införde. Jag tycker ändå att vi ska ha ordning och reda när vi
            beskriver hur saker och ting har gått till.
          </note>
          <note>
            När värnpliktssystemet blev vilande fanns det absolut ett behov
            av ett nytt personalförsörjningssystem. Jag tycker dock att det
            var olyckligt att man valde att göra på det sätt som man gjorde.
            Detta uttryckte även ledamoten Widman. Man valde att göra detta,
            trots en tydlig splittring i riksdagen. Det var dessutom ett system
            som uppenbarligen inte har hållit över tid. Vi har behövt göra
            något åt det.
          </note>
          <note>
            I dag är vi dock överens om att detta behövde ta en ny riktning
            och att vi behövde återaktivera plikten.
          </note>
          <note type="speaker">
            Anf. 126 ALLAN WIDMAN (L) replik:
          </note>
          <note>
            Herr talman! Jag har vid flera interpellationsdebatter under
            de senaste åren försökt förmå regeringen att gå snabbt fram med
            återaktiveringen av plikten. Det hindrar inte att en tidigare
            partiledare – Håkan Juholt – satt i Försvarsberedningen och sa
            att vi bör göra den frivillig. De representanter som Socialdemokraterna
            hade i Pliktutredningen var av precis samma uppfattning.
          </note>
          <note>
            Det var i precis det avgörande ögonblicket i kammaren som ett
            oppositionsparti naturligtvis ville skilja ut sig från majoriteten.
            Det kan jag förstå.
          </note>
          <note>
            Vad som gjorde mig lite mer upprörd var när Alexandra Völker
            försökte inlemma veteranpolitiken som en av socialdemokratins
            bedrifter. Hon nämner två förändringar som har skett i närtid.
            Den ena gäller att veterandagen den 29 maj ska bli flaggdag i
            år, 2018, för första gången. Detta skedde efter att riksdagen
            gjorde ett tillkännagivande till regeringen att så bör ske. Först
            då kom ett sådant förslag.
          </note>
          <note>
            Samma sak gäller för Veterancentrum för våra veteraner på Karlberg.
            Det kom fram först efter ett tillkännagivande i utskottet och
            i Sveriges riksdag.
          </note>
          <note>
            Jag är glad över att det finns en stor enighet om det veteranförslag
            som diskuteras i här i dag. Alexandra Völker bör dock betänka
            att Socialdemokraterna sa nej här i kammaren 2010 till varje form
            av veteranpolitik.
          </note>
          <note type="speaker">
            Anf. 127 ALEXANDRA VÖLKER (S) replik:
          </note>
          <note>
            Herr talman! När det gäller frågan om veteraner tycker jag att
            det är positivt att vi ändå är överens om detta, vilket jag sa
            i mitt anförande. Jag är positiv till att oppositionen har drivit
            på i frågan och visat på dess vikt, inte minst vad gäller flaggdagen.
            Senast för ett år sedan gav jag er en eloge för det under utskottets
            debatt här i kammaren. Det här är inget jag förnekar.
          </note>
          <note>
            Om rätt ska vara rätt påpekade vi regeringspartier redan innan
            tillkännagivandet gjordes om att inrätta ett veterancentrum att
            frågan var på gång. Redan då hade regeringen gett Försvarsmakten
            i uppdrag att göra en sondering om hur ett veterancentrum skulle
            se ut. Vi ska väl ändå hålla oss till fakta även i denna fråga.
          </note>
          <note type="speaker">
            Anf. 128 MIKAEL OSCARSSON (KD) replik:
          </note>
          <note>
            Herr talman! I mitt anförande berörde jag de problem som Försvarsmakten
            har med rekrytering. Det halkar efter, och enligt den takt som
            Försvarsmakten har haft för att rekrytera och behålla särskilt
            de deltidsanställda soldaterna skulle förbanden bli helt fyllda
            först år 2042.
          </note>
          <note>
            Jag nämnde också att Sverige märker ut sig. Andra jämförbara
            länder har premier och olika andra sätt för att belöna dem som
            stannar den tid som de har lovat. Jag vill ställa en fråga. Hur
            ser Socialdemokraterna på att införa premier och belöningar när
            personer stannar kvar under den tid de har lovat?
          </note>
          <note>
            Och hur ser Socialdemokraterna på bostäder av studentlägenhetskaraktär,
            sådana som universiteten kan erbjuda?
          </note>
          <note>
            Vi har tidigare nämnt förslaget att militärtjänstgöring skulle
            kunna betraktas som meriterande vid rekrytering till offentlig
            sektor och vid antagning till svenska universitet och högskolor.
            Det skulle vara ett sätt att öka incitamenten. Jag tror att Alexandra
            kan se sig själv i spegeln och försöka hitta drivkrafter. I och
            med att det har gått så dåligt undrar jag hur Socialdemokraterna
            ser på de förslag som jag har nämnt.
          </note>
          <note type="speaker">
            Anf. 129 ALEXANDRA VÖLKER (S) replik:
          </note>
          <note>
            Herr talman! Som jag har sagt tidigare är vi överens om att det
            personalförsörjningssystem som vi har haft inte har fungerat.
            Det här systemet går vi nu ifrån och går i stället mot ett mer
            robust och flexibelt system.
          </note>
          <note>
            Jag tror att vi behöver se över många saker. Det som Mikael Oscarsson
            har lyft fram här är absolut exempel på sådant som man kan se
            över för att göra Försvarsmakten till en mer attraktiv arbetsgivare.
            Jag tror dock att det även finns annat. Man får inte bli förblindad
            i fråga om premier och annat. Jag tycker att även arbetsvillkoren
            är viktiga för dem som arbetar inom Försvarsmakten.
          </note>
          <note>
            Det är minst lika viktigt att tala om de strukturer som finns
            inom Försvarsmakten. Detta har jag inte hört någon av alliansföreträdarna
            tala om. Detta är frågor som är minst lika viktiga att fundera
            över när det gäller vilka vi vill attrahera till Försvarsmakten
            och hur vi får människor att stanna där.
          </note>
          <note>
            Frågan om bostäder är intressant. Jag har själv funderat mycket
            på detta. Det finns inget som förhindrar det här. I Stockholm
            finns en stiftelse som har byggt bostäder som är reserverade för
            soldater och anställda på förbanden. Inte minst ute i Kungsängen
            finns sådana bostäder ganska nära regementet. Detta är ett väldigt
            värdefullt tillskott för att attrahera fler och ge fler möjlighet
            att arbeta där.
          </note>
          <note>
            Det finns alltså mycket att fundera på.
          </note>
          <note type="speaker">
            Anf. 130 MIKAEL OSCARSSON (KD) replik:
          </note>
          <note>
            Herr talman! Tack för svaren! Jag får intrycket att Alexandra
            Völker å ena sidan kan tänka sig att öppna upp för det här. Å
            andra sidan säger hon att man inte ska stirra sig blind på detta.
          </note>
          <note>
            Är det ändå inte noterbart att Sverige är det enda land som inte
            har premier och bonusar? Kan det inte ge en indikation om att
            det här är en del av problemet? Det finns för få drivkrafter.
          </note>
          <note>
            Om vi tar det här med bostäder också: Hur tror Alexandra Völker
            att det ska gå till i verkligheten med den låga lön som man har?
            Hur ska man få tag på en lägenhet i till exempel Kungsängen? Visst,
            det finns en stiftelse, men är inte detta något som Försvarsmakten
            borde få möjlighet att göra över hela landet?
          </note>
          <note>
            Det här behöver växlas in i konkreta förslag, och det hastar
            med tanke på att det går så dåligt med rekryteringen. Om vi inte
            har fulla förband ger det ingen effekt. Det här är allvarligt.
          </note>
          <note>
            Jag vill ge Alexandra Völker en chans att svara på en fråga som
            hon fick av en kollega tidigare och som handlade om budgeten.
            Det har kommit väldigt allvarliga signaler från Försvarsmakten
            om att den måste få tillskott. De närmaste åren handlar det om
            8 miljarder, och det tredje året behövs ytterligare 10 miljarder.
            Annars blir det väldigt kännbara neddragningar av övningarna.
            Man kan ta in färre soldater. Man skjuter ytterligare på investeringar.
          </note>
          <note>
            Hur ser Socialdemokraterna på detta? Är det inte rimligt att
            betala för det ni har varit med och beställt?
          </note>
          <note type="speaker">
            Anf. 131 ALEXANDRA VÖLKER (S) replik:
          </note>
          <note>
            Herr talman! Som jag nämnde tidigare finns det bostäder ute i
            Kungsängen, precis som Mikael Oscarsson nämner. Jag tycker att
            det är ett väldigt positivt exempel. Han nämner också studentbostäder
            som ett föregångsexempel. Man ska komma ihåg att även många av
            studentbostäderna drivs av privata aktörer, stiftelser och studentorganisationer.
            Stiftelsen som finns här i Stockholm är ju en väldigt viktig sådan.
            Jag tycker att det absolut är ett positivt exempel som man kan
            fundera på hur man kan sprida till resten av landet, för vi vet
            absolut att bostäder är ett stort hinder.
          </note>
          <note>
            Vad gäller budgetunderlaget får jag väl svara precis det som
            jag svarade tidigare. Den frågan bereds såklart inom Regeringskansliet.
            Det är framför allt till dem som budgetunderlaget lämnas för beredning
            inför höstens budget. Det är väl också en fråga som är aktuell
            för den försvarsgrupp som Kristdemokraterna har valt att lämna.
            Jag tror att Mikael Oscarsson är ganska medveten om att jag personligen
            inte kommer att kunna stå här och ge några svar på exakt hur ekonomin
            ska se ut, utan det får snarare vara en fråga för Försvarsdepartementet.
            Men jag har fullt förtroende för att vår försvarsminister tar
            frågan om Försvarsmaktens operativa förmåga på allra största allvar.
          </note>
          <note type="speaker">
            Anf. 132 MIKAEL JANSSON (SD) replik:
          </note>
          <note>
            Herr talman! Völker talar om att det finns en motsättning i Sverigedemokraternas
            försvarspolitik angående värnplikten. Det vill jag motbevisa.
            Vi menar att mönstring ska vara obligatorisk för unga män och
            frivillig för unga kvinnor. Det är en sak. Kraven på dem som väljs
            ut att göra värnplikten ska dock vara lika. Krigets villkor är
            lika. Då måste också de värnpliktiga ha likadana villkor oavsett
            vilket kön man tillhör. Däri finns ingen motsägelse.
          </note>
          <note>
            Völker slår på trumma n för att Socialdemokraterna gjort mycket
            bra för att stärka försvarsförmågan. Jag kan skriva under på att
            Peter Hultqvist, som nu är försvarsminister och som satt i förra
            Försvarsberedningen, gjor ­ de mycket bra. Det är en väldigt bra
            försvarsminister. Han har brutit en trend. På den tiden hade allianspartierna
            en mycket svag försvarspolitik och motsatte sig varje ökning av
            försvarsanslaget. Då lyckades Peter Hult ­ qvist få igenom att
            upprustningstakten skulle vara 1 miljard kronor per år. Det är
            bättre än noll kronor per år.
          </note>
          <note>
            Men nu har vi kommit till nästa fas. Nu ska upprustningen ske
            på riktigt. Vi måste tillföra mycket större pengar, vilket allianspartierna
            och vi nu säger. Regeringen är dock en broms. Vi kan se att andelen
            av bnp som går till försvaret har minskat under Löfven, inte ökat.
            Tycker Völker att 1 miljard kronor per år, inflationsskyddat,
            räcker till för att upprusta? Måste det inte tillföras mer pengar?
          </note>
          <note type="speaker">
            Anf. 133 ALEXANDRA VÖLKER (S) replik:
          </note>
          <note>
            Herr talman! Jag är glad att ledamoten Mikael Jansson begärde
            r eplik för att reda ut det här med vad Sverigedemokraterna tycker
            och inte tycker.
          </note>
          <note>
            I det betänkande vi behandlar här i dag finns det ett antal reservationer.
            I reservation nr 2 från Sverigedemokraterna, Värnplikt och bemanning,
            punkt 1, kan vi läsa ordagrant: ”Samtliga unga män och kvinnor
            bör mönstra fysiskt på en mönstringsplats. – – – Den fortsatta
            utbildningen bör vara frivillig för kvinnor.” Mikael Jansson sa
            tidigare i talarstolen att mönstringen bör vara frivillig för
            kvinnor, om jag förstod det rätt.
          </note>
          <note>
            Om vi går vidare till reservation 9 från Sverigedemokraterna,
            Rekrytering, punkt 6, kan vi i ställningstagandet läsa: ”Kvinnor
            har tillfört Försvarsmakten mycket och bör lyda under samma regler
            som män eftersom fienden inte frågar om kön först.” Om det ska
            vara samma regler som för män betyder det att utbildningen inte
            ska vara frivillig för kvinnor, om det inte är så att man har
            ändrat åsikt om huruvida den ska vara frivillig för män eller
            inte.
          </note>
          <note>
            Jag har svårt att förstå hur de här reservationsyrkandena inte
            skulle gå emot varandra.
          </note>
          <note type="speaker">
            Anf. 134 MIKAEL JANSSON (SD) replik:
          </note>
          <note>
            Herr talman! Vår politik har alltid varit att värnplikten ska
            vara frivillig för kvinnor och att mönstring ska vara obligatorisk
            för unga män. Om det står fel i reservationen kan jag inte svara
            på, för jag har inte texten framför mig, men vår politik är solklar
            i den delen.
          </note>
          <note>
            Völker talar mycket om armén och om att armén ska stärkas och
            fyllas med personal. Vi sverigedemokrater talar om åtta armébrigader.
            Kristdemokraterna skissar på en modell med fyra. Försvarsmakten
            skissar i sin perspektivstudie för 2035 på fem brigader. Men jag
            har aldrig hört en socialdemokrat i modern tid tala om att det
            skulle krävas mer än dagens två brigader. Egentligen har vi en
            brigad, men vi siktar på två. Därför frågar jag Völker: Är det
            så att Socialdemokraterna anser att det räcker med två brigader
            i armén och att det är tillräckligt för att bygga ett invasionsförsvar?
          </note>
          <note type="speaker">
            Anf. 135 ALEXANDRA VÖLKER (S) replik:
          </note>
          <note>
            Herr talman! Återigen hör vi hur Sverigedemokraterna förklarar
            att de inte har betänkandet framför sig och därför inte kan svara
            på vad som står där. Det är intressant, eftersom vi hade en i
            stort sett identisk debatt redan förra året. Jag påtalade då denna
            felaktighet, som vi kom fram till, i Sverigedemokraternas budgetmotion.
            Då kan jag inte låta bli att tycka att det är något anmärkningsvärt
            att man från Sverigedemokraternas sida låter detta fel, som man
            kallar det, stå kvar ytterligare ett år. Jag tycker att det är
            en rent oseriös hantering av personalförsörjningsfrågorna.
          </note>
          <note>
            Det här är en av de absolut viktigaste frågorna för hela Försvarsmakten.
            Att man inte ens har intresse nog att korrläsa de reservationer
            som vi sedan ska rösta om här i kammaren och komma fram till vad
            man faktiskt står för tycker jag är en rent oseriös och pinsam
            hantering av en så viktig fråga.
          </note>
          <note type="speaker">
            Anf. 136 ANDERS SCHRÖDER (MP):
          </note>
          <note>
            Herr talman! Låt mig först instämma i Lotta Johnsson Fornarves
            och Alexandra Völkers inledningsanföranden, som lyfte fram vikten
            av att jobba med jämställdhet inom Försvarsmakten. Försvarsmakten
            är en del av samhället, och samhället är genomsyrat av patriarkala
            strukturer. Jag känner mig ändå positiv såtillvida att vi nu har
            en könsneutral värnplikt. Jag är också positiv till det tydliga
            ställningstagande som har kommit från ÖB kring hur Försvarsmakten
            ska hantera de här frågorna. Däremot blev jag lite mer orolig
            när jag den 8 mars läste på Försvarsmaktens Facebooksida, där
            de tydligt kommunicerade vikten av att jobba med en bredare rekrytering.
            Det kom horder av kommentarer som markerade sitt avståndstagande
            mot Försvarsmakten just för att man försöker driva på i en positiv
            riktning, så det finns fortfarande mycket att göra.
          </note>
          <note>
            Nåväl! Frågorna om Försvarsmaktens personal, som kammaren nu
            diskuterar, hör till nyckelfrågorna för att säkra en väl fungerande
            försvarsmakt de kommande åren. När Försvarsmakten nu ställer om,
            stärker sin operativa förmåga och återtar förmågor som vi tidigare
            prioriterat bort krävs det kunniga anställda för att detta ska
            lyckas. Försvarsmaktens personalförsörjning har under ett antal
            år varit ansträngd, vilket kan kopplas till att värnplikten lades
            vilande 2010. Vi miljöpartister var i grunden positiva till att
            försörja Försvarsmakten helt på frivillig väg. Tyvärr har facit
            visat att vi inte lyckades få ihop tillräckligt många som ville
            göra militär grundutbildning frivilligt. För att säkra Försvarsmaktens
            behov av personal har vi därför stått bakom linjen att nu återinföra
            plikten, men med den nya inriktning som tydligt betonar att uttagningen
            till grundutbildningen ska bygga på den enskildes intresse, motivation
            och vilja.
          </note>
          <note>
            Utredningen om försvarets personalförsörjning, som banade vägen
            för den nyintroducerade plikten, trycker på en rad åtgärder för
            att stärka inci ­ tamenten för att söka sig frivilligt till Försvarsmakten
            och för att bättre nå ut till unga som kan tänkas vara intresserade.
            Det är viktigt att Försvars ­ makten även fortsättningsvis arbetar
            med att locka fler unga att frivilligt söka sig till grundutbildningen,
            för det är de som är intresserade och mo ­ tiverade som mest sannolikt
            kan tänka sig att därefter ta anställning. Inte minst nu när Försvarsmakten
            förväntas växa är det nödvändigt att orga ­ nisationen är en bra
            arbetsgivare som det är attraktivt att arbeta för. Dess ­ utom
            har vi ett ansvar mot våra unga att inte använda pliktinstrumentet
            mer än nödvändigt.
          </note>
          <note>
            Utifrån detta vill jag också betona min skepsis inför att använda
            plikten som en uppfostringsanstalt eller ett integrationsprojekt.
            Försvarsmakten ska naturligtvis jobba med att spegla hela samhället.
            Men pliktinstrumentet är ett kraftfullt verktyg och en makt som
            staten utövar över sina medborgare, och det bör därför användas
            med varsamhet. Därför bör dess användning motiveras endast av
            att säkra Sveriges säkerhet.
          </note>
          <note>
            Att människor från olika bakgrunder möts är viktigt, men det
            är inte Försvarsmaktens uppgift att fylla den rollen. Det är dessutom
            inte möjligt för försvaret att fylla den rollen i en tid där bara
            en mindre del av Sveriges unga genomgår militär grundutbildning.
            En återgång till plikt för stora delar av eller hela årskullar
            är inte ekonomiskt görbart, och det är inget som Försvarsmakten
            efterfrågar heller.
          </note>
          <note>
            Eftersom plikten ska användas med varsamhet är jag också nöjd
            med den skrivning som Försvarsberedningen enades om vad gäller
            grundutbildning med civilplikt. Där konstaterar beredningen att
            en grundutbildning med civilplikt endast bör övervägas om det
            står klart att behoven inte kan hanteras med andra verktyg.
          </note>
          <note>
            Herr talman! Det svenska försvaret växer, och jag vet att ledningen
            arbetar aktivt med personalfrågorna. Att rekrytera nya talanger,
            att behålla gamla och att säkra en god arbetsmiljö från den konto
            rsbundna till den utlandstjänst görande är en viktig utmaning
            som vi kommer att få anledning att fortsätta att följa.
          </note>
          <note>
            Med det yrkar jag bifall till utskottets förslag i betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 22 mars.)
          </note>
          <note>
            § 21 Bordläggning
          </note>
          <note>
            Följande dokument anmäldes och bordlades:
          </note>
          <note>
            Propositioner
          </note>
          <note>
            2017/18:193 Kompletterande bestämmelser om etisk granskning till
            EU-förordningen om kliniska läkemedelsprövningar
          </note>
          <note>
            2017/18:194 Fler nyanlända ska uppnå behörighet till gymnasieskolan
            och kvaliteten i förskola och fritidshem ska stärkas
          </note>
          <note>
            2017/18:195 Läsa, skriva, räkna – en garanti för tidiga stödinsatser
          </note>
          <note>
            2017/18:197 Fler bygglovsbefriade åtgärder
          </note>
          <note>
            2017/18:198 Förlängd klampning
          </note>
          <note>
            2017/18:204 Fler vägar till kunskap – en högskola för livslångt
            lärande
          </note>
          <note>
            Skrivelse
          </note>
          <note>
            2017/18:189 Riksrevisionens rapport om väg- och järnvägsinvesteringar
            i Sverige
          </note>
          <note>
            Redogörelse
          </note>
          <note>
            2017/18:ER1 Från Sveriges delegation vid Europarådets parlamentariska
            församling
          </note>
          <note>
            EU-dokument
          </note>
          <note>
            COM(2018) 137 Förslag till Europaparlamentets och Rådets förordning
            om ändring av förordning (EU) nr 168/2013 vad gäller tillämpningen
            av Euro 5 ‑ steget på typgodkännande av två- och trehjuliga fordon
            och fyrhjulingar
          </note>
          <note>
            § 22 Beslut om förlängd motionstid
          </note>
          <note>
            Kammaren biföll talmannens förslag att motionstiden för följande
            propositioner skulle förlängas till och med onsdagen den 11 april
            :
          </note>
          <note>
            2017/18:155 Modernare regler om assisterad befruktning och föräldraskap
          </note>
          <note>
            2017/18:164 En kommunal kulturskola för framtiden – en strategi
            för de statliga insatserna
          </note>
          <note>
            2017/18:174 En mer heltäckande terrorismlagstiftning
          </note>
          <note>
            2017/18:177 En ny sexualbrottslagstiftning byggd på frivillighet
          </note>
          <note>
            2017/18:179 En sammanhållen politik för Sveriges landsbygder
            – för ett Sverige som håller ihop
          </note>
          <note>
            2017/18:186 Inkorporering av FN:s konvention om barnets rättigheter
          </note>
          <note>
            2017/18:190 Reformerade stöd till personer med funktionsnedsättnin
            g
          </note>
          <note>
            § 23 Anmälan om interpellation
          </note>
          <note>
            Följande interpellation hade framställts:
          </note>
          <note>
            den 20 mars
          </note>
          <note>
            2017/18:442 Påföljder för unga kriminella
          </note>
          <note>
            av Erik Slottner (KD)
          </note>
          <note>
            till justitie- och inrikesminister Morgan Johansson (S)
          </note>
          <note>
            § 24 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 20 mars
          </note>
          <note>
            2017/18:1060 Veteraner och psykisk ohälsa
          </note>
          <note>
            av Lena Asplund (M)
          </note>
          <note>
            till socialminister Annika Strandhäll (S)
          </note>
          <note>
            2017/18:1061 Slöjtvånget i Iran
          </note>
          <note>
            av Markus Wiechel (SD)
          </note>
          <note>
            till utrikesminister Margot Wallström (S)
          </note>
          <note>
            2017/18:1062 Förbudet mot handhållen kommunikationsutrustning
          </note>
          <note>
            av Karin Svensson Smith (MP)
          </note>
          <note>
            till statsrådet Tomas Eneroth (S)
          </note>
          <note>
            2017/18:1063 Unga Örnar i offentlig verksamhet
          </note>
          <note>
            av Lars Beckman (M)
          </note>
          <note>
            till statsrådet Ardalan Shekarabi (S)
          </note>
          <note>
            2017/18:1064 Marknaden för vård online-företag
          </note>
          <note>
            av Niklas Karlsson (S)
          </note>
          <note>
            till socialminister Annika Strandhäll (S)
          </note>
          <note>
            § 25 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 20 mars
          </note>
          <note>
            2017/18:972 Äganderätt och skog
          </note>
          <note>
            av Åsa Coenraads (M)
          </note>
          <note>
            till miljöminister Karolina Skog (MP)
          </note>
          <note>
            den 21 mars
          </note>
          <note>
            2017/18:1000 Försörjningsplikten inom polygama äktenskap
          </note>
          <note>
            av Mikael Eskilandersson (SD)
          </note>
          <note>
            till statsrådet Heléne Fritzon (S)
          </note>
          <note>
            2017/18:984 Sälmask längs Skånekusten
          </note>
          <note>
            av Jesper Skalberg Karlsson (M)
          </note>
          <note>
            till statsrådet Sven-Erik Bucht (S)
          </note>
          <note>
            2017/18:991 Digitaliseringen
          </note>
          <note>
            av Ann-Britt Åsebol (M)
          </note>
          <note>
            till statsrådet Peter Eriksson (MP)
          </note>
          <note>
            2017/18:994 Trafikregler för cykling
          </note>
          <note>
            av Nina Lundström (L)
          </note>
          <note>
            till statsrådet Tomas Eneroth (S)
          </note>
          <note>
            2017/18:998 Barn och cykling
          </note>
          <note>
            av Nina Lundström (L)
          </note>
          <note>
            till statsrådet Tomas Eneroth (S)
          </note>
          <note>
            2017/18:989 Nationella mål för cykling
          </note>
          <note>
            av Nina Lundström (L)
          </note>
          <note>
            till statsrådet Tomas Eneroth (S)
          </note>
          <note>
            2017/18:1007 Relevanta kunskaper för verksamhetsområdet
          </note>
          <note>
            av Hans Wallmark (M)
          </note>
          <note>
            till försvarsminister Peter Hultqvist (S)
          </note>
          <note>
            2017/18:1015 Unga ensamkommande
          </note>
          <note>
            av Jan Ericson (M)
          </note>
          <note>
            till statsrådet Heléne Fritzon (S)
          </note>
          <note>
            2017/18:1009 Utvisning av utländska studenter
          </note>
          <note>
            av Marta Obminska (M)
          </note>
          <note>
            till statsrådet Heléne Fritzon (S)
          </note>
          <note>
            2017/18:1011 Ökning av andelen enskilda vägar
          </note>
          <note>
            av Betty Malmberg (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:1013 Underhåll av vägar
          </note>
          <note>
            av Per Åsling (C)
          </note>
          <note>
            till statsrådet Tomas Eneroth (S)
          </note>
          <note>
            2017/18:1022 Regeringens inställning till illegal nedladdning
          </note>
          <note>
            av Cecilia Magnusson (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2017/18:1016 Immaterialrättsbrott
          </note>
          <note>
            av Jörgen Warborn (M)
          </note>
          <note>
            till statsrådet Heléne Fritzon (S)
          </note>
          <note>
            2017/18:1020 Förlängd tid för däckbyten
          </note>
          <note>
            av Lars Beckman (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:1019 Praxis gällande arbetstillstånd
          </note>
          <note>
            av Johan Forssell (M)
          </note>
          <note>
            till statsrådet Heléne Fritzon (S)
          </note>
          <note>
            2017/18:1027 Tilläggsavgifter på giltig biljett i kollektivtrafik
          </note>
          <note>
            av Nina Lundström (L)
          </note>
          <note>
            till statsrådet Tomas Eneroth (S)
          </note>
          <note>
            § 26 Kammaren åtskildes kl. 20.02.
          </note>
          <note>
            Sammanträdet leddes
          </note>
          <note>
            av tredje vice talmannen från dess början till och med § 12 anf.
            24 (delvis),
          </note>
          <note>
            av talmannen därefter till och med § 13 anf. 29 (delvis),
          </note>
          <note>
            av förste vice talmannen därefter till och med § 14 anf. 41 (delvis),
          </note>
          <note>
            av tjänstgörande ålderspresidenten Beatrice Ask därefter till
            och med § 17 anf. 69 (delvis),
          </note>
          <note>
            av talmannen därefter till och med § 19 anf. 92 (delvis),
          </note>
          <note>
            av tredje vice talmannen därefter till och med § 20 anf. 116
            (delvis) och
          </note>
          <note>
            av andre vice talmannen därefter till dess slut.
          </note>
          <note>
            Vid protokollet
          </note>
          <note>
            ANN LARSSON
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Avsägelse
          </note>
          <note>
            § 3 Anmälan om fördröjda svar på interpellationer
          </note>
          <note>
            § 4 Anmälan om faktapromemoria
          </note>
          <note>
            § 5 Anmälan om granskningsrapport
          </note>
          <note>
            § 6 Ärenden för hänvisning till utskott
          </note>
          <note>
            § 7 Ärenden för bordläggning
          </note>
          <note>
            § 8 Kriminalvårdsfrågor
          </note>
          <note>
            Justitieutskottets betänkande 2017/18:JuU16
          </note>
          <note>
            Anf. 1 PETTER LÖBERG (S)
          </note>
          <note>
            Anf. 2 ELLEN JUNTTI (M)
          </note>
          <note>
            Anf. 3 PETTER LÖBERG (S) replik
          </note>
          <note>
            Anf. 4 ELLEN JUNTTI (M) replik
          </note>
          <note>
            Anf. 5 PETTER LÖBERG (S) replik
          </note>
          <note>
            Anf. 6 ELLEN JUNTTI (M) replik
          </note>
          <note>
            Anf. 7 MATS PERTOFT (MP)
          </note>
          <note>
            Anf. 8 ELLEN JUNTTI (M) replik
          </note>
          <note>
            Anf. 9 MATS PERTOFT (MP) replik
          </note>
          <note>
            Anf. 10 ELLEN JUNTTI (M) replik
          </note>
          <note>
            Anf. 11 MATS PERTOFT (MP) replik
          </note>
          <note>
            Anf. 12 JOHAN HEDIN (C)
          </note>
          <note>
            Anf. 13 LINDA SNECKER (V)
          </note>
          <note>
            Anf. 14 ROGER HADDAD (L)
          </note>
          <note>
            Anf. 15 ANDREAS CARLSON (KD)
          </note>
          <note>
            Anf. 16 PATRICK RESLOW (-)
          </note>
          <note>
            (Beslut fattades under § 18.)
          </note>
          <note>
            § 9 Ökat konsulärt skydd för unionsmedborgare och deras familjemedlemmar
          </note>
          <note>
            Justitieutskottets betänkande 2017/18:JuU28
          </note>
          <note>
            (Beslut fattades under § 18.)
          </note>
          <note>
            § 10 Statlig ersättning till personer som har fått ändrad könstillhörighet
            fastställd i vissa fall
          </note>
          <note>
            Socialutskottets betänkande 2017/18:SoU19
          </note>
          <note>
            (Beslut fattades under § 18.)
          </note>
          <note>
            § 11 Riksrevisionens rapport om överutnyttjande av tandvårdsstödet
            till följd av överbehandling
          </note>
          <note>
            Socialutskottets betänkande 2017/18:SoU7
          </note>
          <note>
            Anf. 17 LENNART AXELSSON (S)
          </note>
          <note>
            Anf. 18 JAN LINDHOLM (MP)
          </note>
          <note>
            Anf. 19 KARIN RÅGSJÖ (V)
          </note>
          <note>
            Anf. 20 AMIR ADAN (M)
          </note>
          <note>
            Anf. 21 CHRISTINA ÖSTBERG (SD)
          </note>
          <note>
            (Beslut fattades under § 18.)
          </note>
          <note>
            § 12 Socialtjänstfrågor
          </note>
          <note>
            Socialutskottets betänkande 2017/18:SoU13
          </note>
          <note>
            Anf. 22 YASMINE LARSSON (S)
          </note>
          <note>
            Anf. 23 ANN-BRITT ÅSEBOL (M)
          </note>
          <note>
            Anf. 24 CARINA STÅHL HERRSTEDT (SD)
          </note>
          <note>
            Anf. 25 JAN LINDHOLM (MP)
          </note>
          <note>
            Anf. 26 MAJ KARLSSON (V)
          </note>
          <note>
            Anf. 27 CHRISTINA ÖRNEBJÄR (L)
          </note>
          <note>
            Anf. 28 PENILLA GUNTHER (KD)
          </note>
          <note>
            (Beslut fattades under § 18.)
          </note>
          <note>
            § 13 Äldrefrågor
          </note>
          <note>
            Socialutskottets betänkande 2017/18:SoU14
          </note>
          <note>
            Anf. 29 CATHARINA BRÅKENHIELM (S)
          </note>
          <note>
            Anf. 30 KATARINA BRÄNNSTRÖM (M)
          </note>
          <note>
            Anf. 31 PER RAMHORN (SD)
          </note>
          <note>
            Anf. 32 JAN LINDHOLM (MP)
          </note>
          <note>
            Anf. 33 KARIN RÅGSJÖ (V)
          </note>
          <note>
            Anf. 34 BARBRO WESTERHOLM (L)
          </note>
          <note>
            Anf. 35 PENILLA GUNTHER (KD)
          </note>
          <note>
            Anf. 36 ANDERS W JONSSON (C)
          </note>
          <note>
            Anf. 37 KARIN RÅGSJÖ (V) replik
          </note>
          <note>
            Anf. 38 ANDERS W JONSSON (C) replik
          </note>
          <note>
            Anf. 39 KARIN RÅGSJÖ (V) replik
          </note>
          <note>
            Anf. 40 ANDERS W JONSSON (C) replik
          </note>
          <note>
            (Beslut fattades under § 18.)
          </note>
          <note>
            § 14 Finansiell stabilitet och finansmarknadsfrågor
          </note>
          <note>
            Finansutskottets betänkande 2017/18:FiU22
          </note>
          <note>
            Anf. 41 NIKLAS WYKMAN (M)
          </note>
          <note>
            Anf. 42 DENNIS DIOUKAREV (SD)
          </note>
          <note>
            Anf. 43 ULLA ANDERSSON (V)
          </note>
          <note>
            Anf. 44 FREDRIK OLOVSSON (S)
          </note>
          <note>
            Anf. 45 NIKLAS WYKMAN (M) replik
          </note>
          <note>
            Anf. 46 FREDRIK OLOVSSON (S) replik
          </note>
          <note>
            Anf. 47 NIKLAS WYKMAN (M) replik
          </note>
          <note>
            Anf. 48 FREDRIK OLOVSSON (S) replik
          </note>
          <note>
            Anf. 49 PETER PERSSON (S)
          </note>
          <note>
            (Beslut fattades under § 18.)
          </note>
          <note>
            § 15 Familjerätt
          </note>
          <note>
            Civilutskottets betänkande 2017/18:CU8
          </note>
          <note>
            Anf. 50 CAROLINE SZYBER (KD)
          </note>
          <note>
            Anf. 51 HILLEVI LARSSON (S)
          </note>
          <note>
            Anf. 52 CAROLINE SZYBER (KD) replik
          </note>
          <note>
            Anf. 53 HILLEVI LARSSON (S) replik
          </note>
          <note>
            Anf. 54 CAROLINE SZYBER (KD) replik
          </note>
          <note>
            Anf. 55 HILLEVI LARSSON (S) replik
          </note>
          <note>
            Anf. 56 THOMAS FINNBORG (M)
          </note>
          <note>
            Anf. 57 MIKAEL ESKILANDERSSON (SD)
          </note>
          <note>
            Anf. 58 OLA JOHANSSON (C)
          </note>
          <note>
            Anf. 59 HAMZA DEMIR (V)
          </note>
          <note>
            Anf. 60 ROBERT HANNAH (L)
          </note>
          <note>
            Anf. 61 HILLEVI LARSSON (S) replik
          </note>
          <note>
            Anf. 62 ROBERT HANNAH (L) replik
          </note>
          <note>
            Anf. 63 HILLEVI LARSSON (S) replik
          </note>
          <note>
            Anf. 64 ROBERT HANNAH (L) replik
          </note>
          <note>
            Anf. 65 MARIA STOCKHAUS (M)
          </note>
          <note>
            (Beslut fattades under § 18.)
          </note>
          <note>
            § 16 Ny järnvägstrafiklag
          </note>
          <note>
            Civilutskottets betänkande 2017/18:CU12
          </note>
          <note>
            Anf. 66 PER KLARBERG (SD)
          </note>
          <note>
            (Beslut fattades under § 18.)
          </note>
          <note>
            § 17 Avtal om ekonomi och handel (CETA) samt strategiskt partnerskapsavtal
            mellan EU och dess medlemsstater och Kanada
          </note>
          <note>
            Utrikesutskottets betänkande 2017/18:UU19
          </note>
          <note>
            Anf. 67 HÅKAN SVENNELING (V)
          </note>
          <note>
            Anf. 68 KRISTER ÖRNFJÄDER (S)
          </note>
          <note>
            Anf. 69 HÅKAN SVENNELING (V) replik
          </note>
          <note>
            Anf. 70 KRISTER ÖRNFJÄDER (S) replik
          </note>
          <note>
            Anf. 71 HÅKAN SVENNELING (V) replik
          </note>
          <note>
            Anf. 72 KRISTER ÖRNFJÄDER (S) replik
          </note>
          <note>
            Anf. 73 SOTIRIS DELIS (M)
          </note>
          <note>
            Anf. 74 LORENTZ TOVATT (MP)
          </note>
          <note>
            Anf. 75 HÅKAN SVENNELING (V) replik
          </note>
          <note>
            Anf. 76 LORENTZ TOVATT (MP) replik
          </note>
          <note>
            Anf. 77 HÅKAN SVENNELING (V) replik
          </note>
          <note>
            Anf. 78 LORENTZ TOVATT (MP) replik
          </note>
          <note>
            Anf. 79 KERSTIN LUNDGREN (C)
          </note>
          <note>
            Anf. 80 HÅKAN SVENNELING (V) replik
          </note>
          <note>
            Anf. 81 KERSTIN LUNDGREN (C) replik
          </note>
          <note>
            Anf. 82 HÅKAN SVENNELING (V) replik
          </note>
          <note>
            Anf. 83 KERSTIN LUNDGREN (C) replik
          </note>
          <note>
            Anf. 84 SOFIA DAMM (KD)
          </note>
          <note>
            Anf. 85 Statsrådet ANN LINDE (S)
          </note>
          <note>
            (forts. § 19)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 18 Beslut om ärenden som slutdebatterats vid dagens sammanträde
          </note>
          <note>
            JuU16 Kriminalvårdsfrågor
          </note>
          <note>
            JuU28 Ökat konsulärt skydd för unionsmedborgare och deras familjemedlemmar
          </note>
          <note>
            SoU19 Statlig ersättning till personer som har fått ändrad könstillhörighet
            fastställd i vissa fall
          </note>
          <note>
            SoU7 Riksrevisionens rapport om överutnyttjande av tandvårdsstödet
            till följd av överbehandling
          </note>
          <note>
            SoU13 Socialtjänstfrågor
          </note>
          <note>
            SoU14 Äldrefrågor
          </note>
          <note>
            FiU22 Finansiell stabilitet och finansmarknadsfrågor
          </note>
          <note>
            CU8 Familjerätt
          </note>
          <note>
            CU12 Ny järnvägstrafiklag
          </note>
          <note>
            § 19 (forts. från § 17) Avtal om ekonomi och handel (CETA) samt
            strategiskt partnerskapsavtal mellan EU och dess medlemsstater
            och Kanada (forts. UU19)
          </note>
          <note>
            Anf. 86 HÅKAN SVENNELING (V) replik
          </note>
          <note>
            Anf. 87 Statsrådet ANN LINDE (S) replik
          </note>
          <note>
            Anf. 88 HÅKAN SVENNELING (V) replik
          </note>
          <note>
            Anf. 89 Statsrådet ANN LINDE (S) replik
          </note>
          <note>
            Anf. 90 JENS HOLM (V)
          </note>
          <note>
            Anf. 91 ÅSA ERIKSSON (S)
          </note>
          <note>
            Anf. 92 JENS HOLM (V) replik
          </note>
          <note>
            Anf. 93 ÅSA ERIKSSON (S) replik
          </note>
          <note>
            Anf. 94 JENS HOLM (V) replik
          </note>
          <note>
            Anf. 95 ÅSA ERIKSSON (S) replik
          </note>
          <note>
            Anf. 96 HANS ROTHENBERG (M)
          </note>
          <note>
            Anf. 97 JENS HOLM (V) replik
          </note>
          <note>
            Anf. 98 HANS ROTHENBERG (M) replik
          </note>
          <note>
            Anf. 99 JENS HOLM (V) replik
          </note>
          <note>
            Anf. 100 HANS ROTHENBERG (M) replik
          </note>
          <note>
            Anf. 101 CARL SCHLYTER (MP)
          </note>
          <note>
            Anf. 102 JENS HOLM (V) replik
          </note>
          <note>
            Anf. 103 CARL SCHLYTER (MP) replik
          </note>
          <note>
            Anf. 104 JENS HOLM (V) replik
          </note>
          <note>
            Anf. 105 CARL SCHLYTER (MP) replik
          </note>
          <note>
            Anf. 106 HÅKAN SVENNELING (V) replik
          </note>
          <note>
            Anf. 107 CARL SCHLYTER (MP) replik
          </note>
          <note>
            Anf. 108 HÅKAN SVENNELING (V) replik
          </note>
          <note>
            Anf. 109 CARL SCHLYTER (MP) replik
          </note>
          <note>
            Anf. 110 ANNIKA LILLEMETS (MP)
          </note>
          <note>
            Anf. 111 HÅKAN SVENNELING (V) replik
          </note>
          <note>
            Anf. 112 ANNIKA LILLEMETS (MP) replik
          </note>
          <note>
            (Beslut skulle fattas den 22 mars.)
          </note>
          <note>
            § 20 Vissa frågor om Försvarsmaktens personal
          </note>
          <note>
            Försvarsutskottets betänkande 2017/18:FöU8
          </note>
          <note>
            Anf. 113 ALLAN WIDMAN (L)
          </note>
          <note>
            Anf. 114 JAN R ANDERSSON (M)
          </note>
          <note>
            Anf. 115 MIKAEL JANSSON (SD)
          </note>
          <note>
            Anf. 116 PETER HELANDER (C)
          </note>
          <note>
            Anf. 117 LOTTA JOHNSSON FORNARVE (V)
          </note>
          <note>
            Anf. 118 MIKAEL OSCARSSON (KD)
          </note>
          <note>
            Anf. 119 ALEXANDRA VÖLKER (S)
          </note>
          <note>
            Anf. 120 JAN R ANDERSSON (M) replik
          </note>
          <note>
            Anf. 121 ALEXANDRA VÖLKER (S) replik
          </note>
          <note>
            Anf. 122 JAN R ANDERSSON (M) replik
          </note>
          <note>
            Anf. 123 ALEXANDRA VÖLKER (S) replik
          </note>
          <note>
            Anf. 124 ALLAN WIDMAN (L) replik
          </note>
          <note>
            Anf. 125 ALEXANDRA VÖLKER (S) replik
          </note>
          <note>
            Anf. 126 ALLAN WIDMAN (L) replik
          </note>
          <note>
            Anf. 127 ALEXANDRA VÖLKER (S) replik
          </note>
          <note>
            Anf. 128 MIKAEL OSCARSSON (KD) replik
          </note>
          <note>
            Anf. 129 ALEXANDRA VÖLKER (S) replik
          </note>
          <note>
            Anf. 130 MIKAEL OSCARSSON (KD) replik
          </note>
          <note>
            Anf. 131 ALEXANDRA VÖLKER (S) replik
          </note>
          <note>
            Anf. 132 MIKAEL JANSSON (SD) replik
          </note>
          <note>
            Anf. 133 ALEXANDRA VÖLKER (S) replik
          </note>
          <note>
            Anf. 134 MIKAEL JANSSON (SD) replik
          </note>
          <note>
            Anf. 135 ALEXANDRA VÖLKER (S) replik
          </note>
          <note>
            Anf. 136 ANDERS SCHRÖDER (MP)
          </note>
          <note>
            (Beslut skulle fattas den 22 mars.)
          </note>
          <note>
            § 21 Bordläggning
          </note>
          <note>
            § 22 Beslut om förlängd motionstid
          </note>
          <note>
            § 23 Anmälan om interpellation
          </note>
          <note>
            § 24 Anmälan om frågor för skriftliga svar
          </note>
          <note>
            § 25 Anmälan om skriftliga svar på frågor
          </note>
          <note>
            § 26 Kammaren åtskildes kl. 20.02.
          </note>
          <note>
            Tryck: Elanders Sverige AB, Vällingby 2018
          </note>
        </div>
      </body>
    </text>
  </TEI>
</teiCorpus>
