<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201718</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201718</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201718--136</head>
          <docDate when="2018-06-20 00:00:00">2018-06-20 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 30 maj justerades.
          </note>
          <note>
            § 2 Utökning av antalet suppleanter
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i EU-nämnden skulle utökas
            från 73 till 74.
          </note>
          <note>
            Kammaren medgav denna utökning.
          </note>
          <note>
            § 3 Val av extra suppleant
          </note>
          <note>
            Val av extra suppleant i EU-nämnden företogs.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i EU-nämnden
          </note>
          <note>
            Paula Bieler (SD)
          </note>
          <note>
            § 4 Anmälan om subsidiaritetsprövningar
          </note>
          <note>
            Talmannen anmälde att utdrag ur följande protokoll i ärenden
            om subsidiaritetsprövning av EU-förslag hade kommit in:
          </note>
          <note>
            prot. 2017/18:32 för torsdagen den 14 juni från skatteutskottet
            och
          </note>
          <note>
            prot. 2017/18:35 för tisdagen den 12 juni från miljö- och jordbruksutskottet.
          </note>
          <note>
            § 5 Anmälan om granskningsrapport
          </note>
          <note>
            Talmannen anmälde att följande granskningsrapport hade kommit
            in från Riksrevisionen och överlämnats till finansutskottet:
          </note>
          <note>
            RIR 2018:18 Riksgäldskontorets användning av ränteswappar – motiv,
            resultat och redovisning
          </note>
          <note>
            § 6 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2017/18:269 till justitieutskottet
          </note>
          <note>
            2017/18:272 till arbetsmarknadsutskottet
          </note>
          <note>
            2017/18:273 och 274 till socialutskottet
          </note>
          <note>
            2017/18:275 till socialförsäkringsutskottet
          </note>
          <note>
            Skrivelser
          </note>
          <note>
            2017/18:140 till näringsutskottet
          </note>
          <note>
            2017/18:278 till trafikutskottet
          </note>
          <note>
            Kammaren biföl l talmannens förslag att behand lingen av propositionerna
            2017/18:269 och 272 samt skrivelse 2017/18:140 skulle få uppskjutas
            till nästa valperiod.
          </note>
          <note>
            EU-dokument
          </note>
          <note>
            COM(2018) 279 och COM(2018) 397 till trafikutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 14 september .
          </note>
          <note>
            COM(2018) 371 till justitieutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 13 september .
          </note>
          <note>
            COM(2018) 391 till finansutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 13 september .
          </note>
          <note>
            COM(2018) 440 till kulturutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 13 september .
          </note>
          <note>
            COM(2018) 441 till näringsutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 13 september .
          </note>
          <note>
            § 7 Riktlinjer för den ekonomiska politiken
          </note>
          <note>
            Finansutskottets betänkande 2017/18:FiU20
          </note>
          <note>
            Riktlinjer för den ekonomiska politiken (prop. 2017/18:100 delvis,
            skr. 2017/18:37, skr. 2017/18:85 och skr. 2017/18:203)
          </note>
          <note>
            föredrogs.
          </note>
          <note type="speaker">
            Anf. 1 ELISABETH SVANTESSON (M):
          </note>
          <note>
            Herr talman! Låt mig börja med att yrka avslag på förslaget och
            bifall till reservation 1.
          </note>
          <note>
            Då är den här, detta riksdagsårs sista debatt om ekonomisk politik.
            Man kan konstatera att vi befinner oss i ett på många sätt fantastiskt
            läge. Konjunkturen har gått starkt uppåt i Sverige men också runt
            om i stora delar av världen. Svenska exportföretag går på högvarv.
            Skatteintäkterna trillar in och det i hög takt, dels för att männi
            skor har ett arbete att gå till, dels för att företagen går så
            bra.
          </note>
          <note>
            Den här utvecklingen är fantastisk och någonting vi alla här
            inne ska vara mycket glada åt. Men det finns en annan utveckling
            som inte pekar uppåt utan som pekar nedåt. Jag vill påminna om
            den, för ekonomisk politik handlar i grund och botten om att kunna
            göra det som är väsentligt för att kunna lösa de samhällsproblem
            som finns så att vi kan leva i ett tryggt samhälle som håller
            ihop och som kan fortsätta växa.
          </note>
          <note>
            Herr talman! Bara häromdagen fick vi återigen rapporter om gängskjutningar,
            där flera människor föll offer för det meningslösa våldet. I dag
            gråter föräldrar över att deras barn har gått bort. Vi har nästan
            vant oss vid de här rapporterna, de här händelserna, men det får
            vi aldrig göra.
          </note>
          <note>
            Vi ser att många tjejer i Sverige i dag känner sig utsatta, otrygga
            och oroliga för det grova sexuella våldet och trakasserierna på
            festivaler eller när de går hem en sen kväll. Otryggheten har
            ökat i Sverige under senare år.
          </note>
          <note>
            Vi ser stora integrationsproblem. Det är mycket som fungerar;
            det är många som är födda i ett annat land som går till jobbet
            varje dag och bidrar till det gemensamma. Men mycket pekar i helt
            fel riktning. Hedersförtrycket ökar. Moralpoliserna är fler än
            de var för några år sedan. Språket är fortfarande ett stort problem
            för många kvinnor som har varit i Sverige i 10, 15 eller 20 år,
            då männen ofta dominerar deras vardagssituation. Dessa integrationsproblem
            har ökat och är någonting att ta på allvar.
          </note>
          <note>
            Vi ser dessvärre också, herr talman, att resultaten för många
            barn och ungdomar i skolan går åt fel håll och att många inte
            är behöriga att börja på gymnasiet till hösten.
          </note>
          <note>
            Jag vill varken svartmåla eller skönmåla, men jag konstaterar
            att vi har stora problem. Och vår motion, som vi lade på riksdagens
            bord för bara några veckor sedan, prioriterar att ta tag i de
            akuta problemen. Det handlar om resurser, men det handlar också
            om reformer. Låt mig berätta någonting om våra förslag.
          </note>
          <note>
            Vi vill öka tryggheten i samhället. För det krävs det fler poliser,
            och ska vi få fler poliser måste man kunna finansiera den reformen.
            Det räcker inte att tala om det. Vi vill att poliserna ska ha
            mer i lön och att polisens viktiga arbete ska uppvärderas. Vi
            vill också göra om polisutbildningen. Vi vill att den ska vara
            betald men också att den ska delas upp i fler delar så att vi
            snabbare kan få fram poliser i yttre tjänst. Det kommer att öka
            tryggheten.
          </note>
          <note>
            Vi vill få bort straffrabatter för våldtäkter. Jag vet inte om
            ni har läst de många domar som har kommit senaste tiden, där män
            som har begått många olika våldtäkter faktiskt får mängdrabatt.
            Orden straffrabatt och mängdrab att borde vi stryka ur Svenska
            A kademiens ordlista, om de finns där. Dessvärre finns de i samhället.
          </note>
          <note>
            Vi behöver ta tag i de problem som finns, och det gör vi i vår
            motion.
          </note>
          <note>
            Vi lägger också stora resurser på skolan. Alla barn i alla Sveriges
            områden, vare sig de bor i Vivalla, Dorotea eller Bjuv, ska få
            den kunskap de behöver för att klara livet. Då behövs det fler
            timmar i matematik och fler timmar i engelska och svenska. Barn
            måste få med sig det som behövs. Vi ska också ha hög kvalitet
            i skolan. Därför har vi ett kunskapskontrakt som ger alla barn
            möjligheter – samma möjligheter. Lika för alla!
          </note>
          <note>
            Vi är tydliga med att ta tag i integrationsproblemen. Låt mig
            stanna här någon extra minut. Det finns ingen quickfix för att
            lösa de stora integra ­ tionsproblem som Sverige nu möter, men
            det finns fyra viktiga saker som måste göras för att få integrationen
            att fungera.
          </note>
          <note>
            Det första är att ha en stram migrationspolitik åren framöver.
            Vi klarar inte av att ta emot så många människor som vi just nu
            gör. Sverige tar i dag emot lika många asylsökande som vi i genomsnitt
            tog emot varje år från 2000 till 2012. Vi ligger strax under,
            men det är i princip samma nivå – plus en stor anhöriginvandring.
            Det kommer vi inte att klara åren framöver om vi ska klara integrationen.
            Det är det viktigaste för integrationen, enligt Moderaterna.
          </note>
          <note>
            Det andra handlar om krav. Dels krav på att lära sig svenska
            språket. Det är nyckeln för att kvinnor ska kunna leva fria liv
            i Sverige, och det är nyckeln för att man ska kunna ta sig in
            på svensk arbetsmarknad. Dels krav på att man anpassar sig till
            det som gäller på svensk arbetsmarknad. Vi måste förvänta oss
            mer av alla som kommer hit.
          </note>
          <note>
            Det tredje är fler vägar till arbete. Vi i Alliansen vill utvidga
            RUT. Det var och är en viktig reform, och den kan vi göra mer
            av. Vi i Alliansen vill också införa lärlingsanställning. Vi kallar
            det inträdesjobb. Man kan kalla det någonting annat. Poängen är
            att fler kan få det första jobbet genom en lärlingsanställning.
            De får något lägre lön under begränsad tid men också en chans
            att gå från bidrag till arbete.
          </note>
          <note>
            Det fjärde, som är mycket väsentligt för att klara integrationen,
            är att det måste löna sig bättre att jobba. Från Regeringskansliet
            kom en rapport för bara några veckor sedan som visar att det fortfarande
            inte lönar sig för familjer där båda föräldrarna är arbetslösa
            och har försörjningsstöd att ta ett jobb. Man går helt enkelt
            back på att gå till jobbet. Så kan vi inte ha det i ett land som
            har byggts starkt av ansträngning. Därför vill vi moderater sänka
            skatten på låga inkomster men också införa ett bidragstak som
            gör att man inte kan stapla bidrag på varandra.
          </note>
          <note>
            Detta, herr talman, är några av de reformer som vi prioriterar
            under nästkommande år. Vi visar i vårmotionen hur vi tänker finansiera
            detta och att vi har resurser för det. Det tycker jag att alla
            partier bör göra – redovisa hur man ska finansiera de satsningar
            som man utlovar nu inför valet.
          </note>
          <note>
            Vi är övertygade om att den negativa utvecklingen går att vända.
            Vi behöver inte bara en stark ekonomisk utveckling. Vi behöver
            också en utveckling där integrationen går åt rätt håll, där skolresultaten
            går åt rätt håll och där tryggheten ökar. Men då krävs resurser
            och reformer, och det arbetet är vi beredda att göra.
          </note>
          <note>
            Avslutningsvis något kort om regeringens politik. Nu har vi facit
            efter fyra år: 60 miljarder i ökade skatter, 100 miljarder i ökade
            utgifter, färre poliser än 2014 trots att otryggheten ökar dramatiskt,
            längre vårdköer och – extra oroväckande – längre köer till barn
            ‑ och ungdomspsykiatrin trots att vi vet att så många unga mår
            så dåligt. Färre poliser leder till att man inte känner trygghet
            i hela Sverige. Slutligen har integrationsproblemen blivit större
            under de här åren.
          </note>
          <note>
            Det går att vända utvecklingen, men det kommer att krävas en
            ny regering och en ny statsminister.
          </note>
          <note>
            (Applåder)
          </note>
          <note type="speaker">
            Anf. 2 OSCAR SJÖSTEDT (SD):
          </note>
          <note>
            Herr talman! Sverigedemokraternas budgetalternativ adresserar
            tre för oss och för väljarna oerhört viktiga frågor: migrationen,
            tryggheten och sjukvården.
          </note>
          <note>
            Vi har sett hur de migrationsrelaterade kostnaderna under såväl
            denna som den förra mandatperioden har ökat och ökat och ökat.
            Det är givetvis så att denna politik, som övriga sju partier medvetet
            har valt, har trängt undan och fortsätter att tränga undan andra
            angelägna satsningar. Allting har alltid en alternativkostnad.
            Vi har i de ordinarie budgetarna liksom i ändringsbudgetarna sett
            att det inte finns några heliga kor över huvud taget, med undantag
            för just Migrationsverket och deras verksamhet.
          </note>
          <note>
            Asylrätten medför inte en rätt att själv välja asylland. Sverige
            ska stå upp för asylrätten i de fall då Sverige är det geografiskt
            närmaste säkra landet, inte annars. Vi ska över huvud taget inte
            dela ut permanenta uppehållstillstånd. Vi ska helt upphöra med
            de för skattebetalarna så oerhört kostsamma, och så ineffektiva,
            så kallade arbetsmarknadspolitiska åtgärderna.
          </note>
          <note>
            Vi ska ha en behovsprövad arbetskraftsinvandring av kvalificerad
            arbetskraft, eller till yrken där vi har brist på arbetskraft,
            av människor som vill komma till vårt land och arbeta och göra
            rätt för sig.
          </note>
          <note>
            Det ska finnas tydliga vägar till svenskt medborgarskap för den
            som så vill och som anstränger sig, men det ska vara ett privilegium,
            inte en rättighet.
          </note>
          <note>
            Är man inte svensk medborgare ska man heller inte ha tillgång
            till den svenska välfärden. Socialförsäkringssystem och statliga
            transfereringar ska inte utnyttjas av andra staters medborgare.
            Det är inte en rimlig ordning vi har i dag. Den svenska staten
            har i första hand ett ansvar för de svenska medborgarna. Under
            kommande mandatperioder – nota bene, perioder i plural – kommer
            Sverige att behöva föra en aktiv och ambitiös återvandringspolitik.
          </note>
          <note>
            Herr talman! Polistätheten i Sverige har minskat successivt under
            den senaste tioårsperioden. Att då, som regeringen gör, enbart
            fokusera på fler utbildningsplatser, när vi alltså inte fyller
            upp de utbildningsplatser vi redan har i dag, är givetvis otillräckligt.
            Det borde egentligen vem som helst kunna förstå. Ska vi locka
            fler till polisyrket måste vi stärka polisyrkets arbetsvillkor
            och attraktion. Ja, det kostar en del pengar, men alternativet
            – att låta otryggheten och laglösheten breda ut sig – riskerar
            att bli ännu dyrare. Det kan bli dyrt att vara snål.
          </note>
          <note>
            Vi, Sverigedemokraterna, budgeterar för påtagliga löneökningar.
            Detta är givetvis en fråga för arbetsmarknadens parter, men det
            kanske är det erfarna befälet i yttre tjänst, som under obekväm
            arbetstid tjänstgör i ett riskutsatt område, som ska ha lejonparten
            av det lönepåslaget.
          </note>
          <note>
            Vi ska såklart avskaffa den så kallade ungdomsrabatten. Vi ska
            avskaffa den automatiska villkorliga frigivningen efter två tredjedelar
            av avtjänat straff. Vi ska överlag ha längre straff. Och vi behöver
            stärka hela rättskedjan: polis, åklagare, domstolsväsen och så
            vidare.
          </note>
          <note>
            Herr talman! Sverige ligger i det nedre bottenskiktet vad gäller
            antal vårdplatser per capita, långt efter jämförbara länder. Resultatet
            av detta är växande vårdköer, där folk bokstavligt talat dör i
            väntan på behandling eller operation.
          </note>
          <note>
            Vi behöver inrätta en patienträttsgaranti som stärker patientens
            rättsliga ställning visavi det landsting man tillhör och ökar
            landstingets skyldighet att erbjuda vård och behandling någon
            annanst ans – helst inte men vid behov även utomlands – om egen
            kapacitet saknas. För att åstadkomma detta behöver den statliga
            styrningen över sjukvården öka.
          </note>
          <note>
            Vi behöver stärka vård- och omsorgsyrkenas villkor, investera
            i personalen och låta de anställda vidareutbilda sig på betald
            arbetstid för att stärka sin egen position på den nuvarande arbetsplatsen
            liksom på arbetsmarknaden överlag och givetvis, i förlängningen,
            även sin lön. Vi behöver avskaffa ofrivillig deltid och ofrivilliga
            delade turer för den offentliganställda personalen.
          </note>
          <note>
            Till skillnad från vissa andra partier, som påstår sig driva
            dessa frågor, är detta något vi också budgeterar för. Detta kostar
            pengar – så är det. Vi är beredda att göra den prioriteringen.
            Regeringen är det inte.
          </note>
          <note>
            Herr talman! I eftermiddagens votering får de så kallade oppositionspartierna
            i Alliansen en allra sista möjlighet att sätta stopp för den här
            regeringens ekonomiska politik. Sedan börjar valrörelsen. Jag
            kommer för egen del att ägna en inte obetydlig del av denna valrörelse
            åt att förklara för väljarna exakt hur katastrofal denna regering
            faktiskt har varit.
          </note>
          <note>
            Man har infört en straffbeskattning på vanligt folks redan skattade
            sparpengar. Man har stått och tittat på medan vårdköerna växer
            och växer och växer, för att sedan införa en skatt på sjukvård,
            vilket kommer att leda till att vårdköerna växer ännu lite mer.
            Man har skurit ned på assistans ­ ersättningen till handikappade
            barn för att finansiera ytterligare massin ­ vandring till Sverige.
          </note>
          <note>
            Man har övergett allt som ens kommer i närheten av ordning och
            reda i migrationspolitiken genom att bevilja uppehållstillstånd
            till 9 000 vuxna afghanska män, som saknar skyddsbehov och som
            dessutom ljugit om sin identitet.
          </note>
          <note>
            Man har ägnat hela mandatperioden åt ett försök att avveckla
            stora delar av den svenska välfärden genom att lägga ned välfungerande
            och populära skolor, med förödande konsekvenser som följd om det
            hade blivit verklighet, vilket det lyckligtvis inte blev.
          </note>
          <note>
            Detta kommer jag att berätta om, och samtidigt som jag gör det
            kommer jag att berätta om hur ni, som varken tillhör oppositionen
            eller reger ­ ingsunderlaget utan helt enkelt satt er själva på
            avbytarbänken, inte har lyft ett enda finger fö r att stoppa den
            här regeringen under hela den här mandatperioden. Jag kan för
            egen del inte göra någon annan bedömning än att inget av era gamla
            block är att betrakta som ett regeringsdugligt alternativ. Ni
            har helt enkelt inte agerat på ett sätt som ingjuter förtroende.
          </note>
          <note>
            Den 9 september blir spännande. Dagarna därefter kommer att bli
            ännu mer spännande.
          </note>
          <note>
            Med detta sagt vill jag passa på att önska en trevlig midsommar
            till talmannen, utskottets ledamöter och alla andra som eventuellt
            lyssnar och tittar på detta.
          </note>
          <note>
            Jag vill givetvis också, innan jag glömmer bort det, yrka bifall
            till Sverigedemokraternas reservation.
          </note>
          <note type="speaker">
            Anf. 3 ELISABETH SVANTESSON (M) replik:
          </note>
          <note>
            Herr talman! Regeringsduglighet, talar Oscar Sjöstedt om. Jag
            tänker så här: Ett parti som vill bli taget på allvar måste också
            ha en politik som går att ta på allvar.
          </note>
          <note>
            De flesta kanske inte läser Sverigedemokraternas budget från
            i höstas, och kanske inte vårmotionen heller. Men det är en hokuspokusbudget
            på väldigt många sätt. Vad menar jag med det? Jo, den är orealistisk
            och innehåller besparingar som är orealistiska eftersom det skulle
            vara helt omöjligt att genomföra dem på kort sikt.
          </note>
          <note>
            Om man kommer till Sveriges riksdag och dundrar på och bråkar
            med alla partier, utom sitt eget såklart, måste man åtminstone
            ha en politik som håller ihop. När jag läser er budget, Oscar
            Sjöstedt, ser jag några saker som ändå förbluffar mig. Jag tänkte
            att du skulle få förklara några enkla saker.
          </note>
          <note>
            Jag har all förståelse för att man kritiserar den här regeringens
            arbetsmarknadspolitik. Men att skära bort all arbetsmarknadspolitik
            för att finansiera alla de löften som du och ditt parti ger svenska
            folket är på kort sikt helt orimligt. Det går inte att på ett
            eller två år ta bort all arbetsmarknadspolitik i Sverige. Jag
            vet att ni har kompetensförstärkning på några miljarder, men det
            kommer inte att möta det behov som finns.
          </note>
          <note>
            Ni tar bort all arbetsmarknadspolitik och alla nystartsjobb.
            Arbetsförmedlingen skär ni ned med 70 procent år tre, enligt er
            budget. Jag håller med om att Arbetsförmedlingen är ineffektiv,
            men då måste någon annan göra ett visst jobb. Det kommer alltså
            att kosta pengar. Det här är en orimlig finansiering.
          </note>
          <note>
            Detta är bara några exempel; jag kan ta ett till. Ni tar bort
            etableringsersättningen. Det kan man absolut göra, men vad händer
            då? De människor som har fått uppehållstillstånd måste ha något
            att leva av de första åren. De kommer alltså att få leva på försörjningsstöd,
            så kostnaden finns kvar.
          </note>
          <note>
            Min fråga till Oscar Sjöstedt är därför: När är det dags för
            Sverigedemokraterna att lägga fram en budget som faktiskt håller
            ihop och kan vara genomförbar?
          </note>
          <note type="speaker">
            Anf. 4 OSCAR SJÖSTEDT (SD) replik:
          </note>
          <note>
            Herr talman! Jag delar inte, kanske inte helt förvånande, bedömningen
            att det skulle röra sig om orealistiska besparingar. Vi gör stora
            besparingar – det är helt riktigt – men jag är lite förvånad över
            att få en replik från just Moderaterna om vår kritik mot regeringens
            arbetsmarknadspolitik. Det är lite förvånande. Det är därför jag
            söker efter orden här. Jag var inte riktigt beredd på detta, för
            jag trodde att vi var lite mer på samma bana.
          </note>
          <note>
            Arbetsmarknadspolitiken har varit enormt kostsam. Jag tror att
            vi delar den bedömningen i grunden. För mig hade den gärna fått
            kosta ganska mycket pengar om den hade levererat resultat i slutändan.
            Problemet är att den inte gör det. Om man tittar på alla program
            som vi har – etabler ­ ingsuppdrag och så vidare – kan man se
            att det är en oerhört liten del av dem som deltar i dem som hamnar
            i ett riktigt jobb efteråt. Jag tror att siffran är någonstans
            kring 5 procent. Hade siffran varit 85 eller 90 procent hade det
            gärna fått kosta pengar, men nu är den alltså bara 4, 5 eller
            6 procent – någonstans där, men jag ska inte svära på det.
          </note>
          <note>
            Med detta som motiv gör vi stora besparingar. Jag tycker inte
            att det är orealistiskt. Jag tycker att vi ska lägga ned Arbetsförmedlingen
            sådan den ser ut i dag. Jag skulle gärna sätta mig ned med Elisabeth
            Svantesson och hennes kollegor och diskutera detta. Det finns
            ju en majoritet för den politiken i den här kammaren. Ska vi genomföra
            detta under nästa mandatperiod kommer vi att behöva samla en majoritet
            för det. Jag skulle gärna vilja diskutera detaljformerna för detta.
          </note>
          <note>
            Jag tycker att vi ska lägga ned Arbetsförmedlingen. Jag tycker
            att vi ska lägga ned majoriteten av de program som bara kostar
            pengar och inte levererar i slutändan. Jag trodde att vi var eniga
            där, men det verkar som om vi kanske inte är det, tyvärr.
          </note>
          <note type="speaker">
            Anf. 5 ELISABETH SVANTESSON (M) replik:
          </note>
          <note>
            Herr talman! Oscar Sjöstedt vill inte bara göra små besparingar
            och skära ned en del, utan han vill lägga ned allt. Han vill lägga
            ned 100 procent av nystartsjobben, som ju har visat sig vara den
            effektivaste av alla insatser vi ägnar oss åt i arbetsmarknadspolitiken.
            Det handlar om människor som av olika anledningar kanske inte
            kommer tillbaka efter en sjukskrivning. De får då ett stöd att
            komma in igen. Det är det effektivaste. Att ta bort det som funkar
            är ju urbota korkat.
          </note>
          <note>
            Att ta bort 100 procent av arbetsmarknadspolitiken är ungefär
            lika dumt. Det finns massor som man kan göra på nytt, men resurserna
            kommer att krävas. Man kan göra bättre saker, men resurserna kommer
            att krävas.
          </note>
          <note>
            Men ni plockar bort resurserna. Vad lägger ni dem på i stället?
            Låt mig ge några exempel. Det låter ibland som om ni vill stärka
            arbetslinjen, men ni gör det mindre lönsamt att jobba. Ni höjer
            a-kassan, bostadsbidraget, sjukpenningen och underhållsstödet.
            Ni vill återinföra vårdnadsbidraget och införa ett kontantbidrag
            till alla som föder barn. De ska få 20 000 kronor var. Alla dessa
            delar tillsammans kommer att minska sysselsättningen.
          </note>
          <note>
            Det här går inte ihop. Ni gör besparingar som är orealistiska.
            De skulle inte gå att genomföra den 1 januari 2019 om er budget
            skulle vinna. Dessutom har ni en budget som försvagar arbetslinjen.
            Det håller inte heller ihop i längden, för om man försvagar arbetslinjen
            finns det inga pengar till det som ni så gärna vill tala om: trygghet,
            välfärd och så vidare. Nej, det är en hokuspokusbudget.
          </note>
          <note>
            Kom tillbaka till Sveriges riksdag med en seriös budget med seriösa
            reformer och seriös finansiering! Den budget som vi diskuterar
            nu är definitivt inte seriös.
          </note>
          <note type="speaker">
            Anf. 6 OSCAR SJÖSTEDT (SD) replik:
          </note>
          <note>
            Herr talman! Nu får vi lugna ned oss lite grann. Elisabeth Svantesson
            påstår att vi gör det mindre lönsamt att jobba. Vi gör ju en massiv
            skattesänkning med 20 miljarder kronor på just arbetsinkomster
            för att göra det mer lönsamt att jobba. Det är alltså 20 miljarder
            i skattesänkningar för främst låg- och medelinkomsttagarna. För
            dem som också betalar statlig skatt blir det en mindre summa.
            Detta ska göra det mer lönsamt att jobba. Jag förstår inte var
            Elisabeth Svantessons slutsatser kommer ifrån över huvud taget.
          </note>
          <note>
            Jag köper inte påståendet att skattefinansierade anställningsformer
            – kalla dem instegsjobb, nystartsjobb eller något annat – är det
            mest effektiva. Jag tror att det effektivaste är att satsa på
            småföretagen, för det är de som anställer. Då gör vi det billigare
            att anställa genom att sänka arbetsgivaravgiften. Vi gör det,
            och då får vi fler jobb. Då får vi också riktiga jobb. Då slipper
            vi dessa skattesubventionerade låtsasjobb. Jag är helt övertygad
            om att det är mer effektivt än att lägga skattebetalarnas pengar
            på att subventionera låtsasjobb. Det är jag helt säker på.
          </note>
          <note>
            Formerna för det som ni kallar för etableringsjobb eller inträdesjobb
            och som vi kallar för lärlingsjobb är vi inte helt överens om,
            men jag tror att det ändå skulle gå att få en majoritet här i
            kammaren för en sådan reform. Det tror jag också skulle spela
            en stor roll.
          </note>
          <note>
            Sedan tycker jag på allvar att vi ska göra något åt Arbetsförmedlingen.
            Det är en dysfunktionell myndighet. Det är en koloss som kostar
            tiotals miljarder varje år och inte levererar i slutändan. Den
            ordningen kan vi inte ha. Vi måste ha mer respekt för skattebetalarnas
            pengar. I andra länder har man gjort olika typer av reformer av
            sina respektive arbetsförmedlingar, och vi vet att de har slagit
            ganska väl ut. Vi kan lära av andra, titta på deras exempel och
            öppna för flera aktörer.
          </note>
          <note>
            Jag tror att sådana saker är betydligt effektivare än dessa skattesubventionerade
            låtsasjobb.
          </note>
          <note type="speaker">
            Anf. 7 EMIL KÄLLSTRÖM (C):
          </note>
          <note>
            Herr talman! ”Alla unga hjärtan slår för den framtid som är vår.”
            När alltför många i det svenska samhället bidrar till att sprida
            pessimism, oro och svartmålning, också i denna kammare, får man
            vända sig till den mest populära av all populärkultur. De jag
            nu citerade är svenska förskolors ohotade kungar, Samir och Viktor,
            och deras VM-låt Put Your Hands Up för Sverige .
          </note>
          <note>
            Det finns all anledning att känna optimism och framtidstro i
            Sverige – låt ingen slå i dig något annat! Sverige är på många
            sätt i ett fantastiskt intressant läge, för vi har under lång
            tid varit en kombination av ett väl ­ färdsland och en ekonomisk
            framgångssaga. Vi är väl rustade för den framtid som är vår med
            tanke på vår teknikoptimism, vårt utbildnings ­ system och vår
            entreprenörsanda.
          </note>
          <note>
            Det finns fog för optimism. Den senaste mandatperioden har vi
            gjort alltför lite för att ta till vara detta grundläggande positiva
            läge för Sverige. Vi har höjt skatten för de företag som skapar
            framtidens jobb. Vi har höjt skatten på snart sagt allt som rör
            sig. Vi har undvikit att ta de stora och breda strukturgrepp som
            vårt land behöver. Men detta förändrar inte det faktum att vi
            är i ett mycket spännande läge i en internationell jämförelse.
          </note>
          <note>
            När jag ser tillbaka på mandatperioden påminns jag inte bara
            om Samir och Viktor utan också om en gammal socialdemokratisk
            valslogan, ”Stolt men inte nöjd”. Trots att detta har varit en
            mandatperiod då viktiga framsteg inte har skett och viktiga steg
            framåt inte har tagits har det också skett saker under de senaste
            fyra åren som det finns anledning att vara stolt över.
          </note>
          <note>
            Det är bra att vi har fått en energiöverenskommelse på plats.
            Det hade varit ännu bättre om vi dessutom hade fått långsiktiga
            spelregler när det gäller biodrivmedel och liknande, men det är
            bra att Energikommissionen kom i mål.
          </note>
          <note>
            Det är bra att vi nu har kommit överens om förstärkningar av
            försvarsanslagen. Fem partier har tillsammans inlett den resan.
            Men det skulle behövas betydligt mer.
          </note>
          <note>
            Det är också bra att vi nu de facto är överens, från Sverigedemokraterna
            till Vänsterpartiet, om att vi behöver satsa mer på svensk polis
            som ett led i att göra landet tryggare. Också här behövs betydligt
            mer. Det har varit snack men inte lika mycket verkstad. Icke desto
            mindre pekar nu politiken i rätt riktning.
          </note>
          <note>
            Icke desto mindre har vi behov av ett antal strukturreformer
            där vi inte har tagit steg framåt. Det enda ordentliga försök
            som har gjorts de senaste åren var de bostadsförhandlingar som
            i slutändan inte ledde fram till särskilt mycket alls. Det är
            dåligt. Efter valet vore det bra om man kunde sätta sig och komma
            överens om en långsiktig och moderniserad svensk bostadspolitik,
            för den illa fungerande svenska bostadsmarknaden är alltmer ett
            reellt problem som kostar i ekonomisk utveckling.
          </note>
          <note>
            Samma sak kan sägas om skattesystemet, som är alltmer omodernt,
            och arbetsmarknaden, som trots att vi är på toppen av en högkonjunktur
            inte släpper in hundratusentals människor, inte minst nyanlända.
            Vi måste skapa nya vägar in i arbete.
          </note>
          <note>
            I den motion som Centerpartiet har lagt fram – jag passar på
            att yrka bifall till Centerpartiets reservation 3 – finns ett
            antal förslag som vi har presenterat under våren, utöver de strukturgrepp
            som vi ser behövs.
          </note>
          <note>
            Utöver breda överenskommelser när det gäller framtidens skatter,
            arbetsmarknad och bostadsmarknad tror vi att vi behöver genomföra
            ett antal reformer som går att rulla ut redan nu i höst.
          </note>
          <note>
            Vi vill ha frihetsreformer för landsbygden som innebär att vi
            tar bort hinder för byggande och hinder för utveckling. Det handlar
            om att skogsägare ska kunna nyttja sina resurser för att skapa
            framtidens jobb. Det handlar om att vi helt och hållet tar bort
            strandskyddet som det ser ut i dag i stora delar av landet och
            på så sätt bidrar till lokal utvecklingskraft.
          </note>
          <note>
            Vi vill se resultat för miljön och har lagt fram förslag under
            våren om ett grönt avdrag för hushåll så att det blir väldigt
            enkelt för villaägare och andra att bidra till grön omställning.
            Det handlar om att de på ett mycket enkelt sätt ska få tillgång
            till subventioner för vissa saker – solpaneler på taket, batterier
            i källaren, laddstolpar ute på uppfarten och liknande.
          </note>
          <note>
            Vi har också offensiva förslag för grönt flygbränsle och grön
            omställning av svenskt flyg. Det absolut mest effektiva sättet
            att här och nu få till en förändring är nämligen att se till att
            det fossila bränsle som vi tankar nära nog 100 procent av svenska
            flygplan med steg för steg byts ut mot det gröna flygbränsle som
            med en klok industripolitik dessutom skulle kunna tillverkas här
            i Sverige.
          </note>
          <note>
            Vi ser också stora behov när det gäller att göra vården mer tillgänglig.
            Vi vill ha en primärvårdsreform. Svenska sjuksköterskor förtjänar
            nya karriärvägar. Det ska vara möjligt att utvecklas såväl i fråga
            om ansvar som i fråga om lön för sjuksköterskor i Sverige.
          </note>
          <note>
            När Centerpartiet talar om hopp och framtidstro gäller det alla
            delar av Sverige, också platser där många verkar ha gett upp.
            När det gäller det vi kallar för utsatta och särskilt utsatta
            områden kan vi konstatera att Sverige ­ demokraterna vill riva
            dessa områden. Statsministern klarade inte ens av att utesluta
            att man ska sätta in svensk militär för att få bukt med proble
            ­ men.
          </note>
          <note>
            Centerpartiet ser en annan väg. Vi har presenterat det vi kallar
            för Falkenbergsmodellen, där vi utgår från det enda område i Sverige
            som har varit med på listan över utsatta områden men som inte
            längre är där på grund av att vi har sett förbättringar. Det handlar
            om ett helhetsgrepp där man satsar på samhällsbyggnad, stadsbyggnad,
            utbildning, vägar till jobb och det civila samhället. Det låter
            enkelt, och det är det också om man tar helhetsgreppet och ser
            till att människor som bor i dessa områden upphör med att känna
            sig utanför.
          </note>
          <note>
            Vi har visat detta i ett område – kommunen råkar vara centerstyrd.
            Men detta måste spridas. Hopp och framtidstro ska vara vägen framåt
            för hela Sverige.
          </note>
          <note>
            Herr talman! Det finns en rad risker i såväl den svenska som
            den internationella ekonomin. Vi ser de tidiga tecknen på att
            vi kanske är på toppen eller kanske till och med har toppen bakom
            oss när det gäller den svenska högkonjunkturen. Byggandet minskar
            förhållandevis substantiellt. Det har kommit småföretagar- och
            företagarbarometrar som säger att de som skapar de svenska jobben,
            de som har blivit belönade med högre skatter de senaste åren,
            börjar känna allt större oro. Kvinnors nyföretagande minskar substantiellt.
            Detta tillsammans med byggandet, förändringar som vi ser i arbetslöshetsprognoser
            och så vidare ger vid handen att vi sannolikt har konjunkturtoppen
            bakom oss.
          </note>
          <note>
            Internationellt finns det ett flertal risker. Det kanske värsta
            globalt är vad som händer med handelskriget och hur det påverkar
            en liten och internationellt utsatt svensk exportindustri och
            Sverige som exportnation.
          </note>
          <note>
            Lite närmare, på den europeiska nivån, är det uppenbart att brexit
            är det största orosmolnet. Vi vet inte vad det mynnar ut i. Deadline
            för förhandlingarna tickar allt närmare. Detta är någonting som
            mer eller mindre paralyserar det brittiska samhället. Man kan
            läsa brittiska tidningar. Detta är snart sagt det enda folk talar
            om. Hur ska man agera när det gäller brexits olika skeden och
            olika aspekter? Jag läste en lång artikel, herr talman, som bara
            handlade om hur man ska göra med husdjur som transporteras mellan
            Frankrike och Storbritannien. Bara det skulle antagligen kräva
            ett antal år av förhandlingar.
          </note>
          <note>
            Detta är ett stort misstag. När man frågar britterna i opinionsundersökningar
            är det en majoritet som säger att de är för det man kallar för
            en mjuk brexit. Hade britterna fått chans att rösta igen hade
            de nog röstat för att man skulle stanna kvar i unionen.
          </note>
          <note>
            Alla sansade bedömare säger att detta är någonting som är mycket
            farligt för ett land. Inte ens stora Storbritannien, med kanske
            världens mest kompetenta statstjänstemän, ser ut att klara av
            det. Det säger alla sansade bedömare. Sverigedemokraterna säger
            däremot: Det där verkar ju trevligt. Borde inte Sverige göra samma
            sak?
          </note>
          <note>
            Ytterkantspartierna i svensk politik, Sverigedemokraterna och
            Väns ­ terpartiet, vill gå ur EU, trots det man nu ser i Storbritannien.
            Vänsterpar ­ tiet och Ulla Andersson har åtminstone vett att vara
            tysta i frågan. Sverige ­ demokraterna spelade däremot så sent
            som denna vecka upp detta som ett av de viktigaste vallöftena.
            Man vill se en svexitomröstning under nästa mandatperiod med all
            den soppa som det skulle innebära. Sverige skulle bli en spelplan
            för ryska internettroll och andra utrikesintressen. Det skulle,
            oavsett hur det går, bli en mycket smärtsam process för Sverige
            med mycket oklarhet och mycket osäkerhet. Och vi skulle lamslås,
            oklart hur länge.
          </note>
          <note>
            Hur, Oscar Sjöstedt, kan man vid sina sinnens fulla bruk föreslå
            detta som ett av sina starkaste vallöften? Hur kan det vara det
            bud man går till svenska folket med? Vi fick en lång rapsodi från
            Oscar Sjöstedt om vad han skulle tala om i valrörelsen. Svexit
            var inte en av punkterna. Men din partiledare har precis sagt
            att detta är ett av Sverigedemokraternas viktigaste vallöften.
            Detta vore totalt ansvarslöst för ett parti som aspirerar på att
            vara kvar i Sveriges riksdag. Ändå väljer Sverigedemokraterna
            den vägen – varför?
          </note>
          <note>
            (Applåder)
          </note>
          <note type="speaker">
            Anf. 8 OSCAR SJÖSTEDT (SD) replik:
          </note>
          <note>
            Herr talman! Jag kan inte låta bli att begära replik. Det var
            länge sedan vi hade en EU-diskussion.
          </note>
          <note>
            Du och jag satt faktiskt så sent som i går på samma sammanträde,
            Emil Källström. Vi hade överläggning med ett par statssekreterare
            från reger ­ ingen med anledning av att EU-kommissionen har presenterat
            sitt förslag till så kallad långtidsbudget. I det förslaget tycker
            de, från deras sida, att det är en jättebra idé att den svenska
            EU-avgiften ska öka med 15 miljarder kronor årligen. Jag tycker
            att det är en dålig idé.
          </note>
          <note>
            Där har du en del av svaret på din fråga i ditt anförande. Det
            kostar pengar. Sverige är en av de enskilt största nettobidragsgivarna.
            Vi betalar alltså först en stor summa pengar, som ska växa ytterligare
            om EU-kommissionen får som den vill, och sedan får vi tillbaka
            en liten slant i andra änden. Det är en ganska dålig affär för
            det svenska folket. Det är ett delsvar på frågan. Det går djupare
            än så, för detta är såklart mer komplext.
          </note>
          <note>
            Vi kan titta på ett land som Norge. Jag vet inte hur bilden av
            Norge är. Är det att folket står på ruinens brant , att det är
            svält, farsoter och total misär och att landet fullständigt håller
            på och kollapsar? De betalar ju en betydligt mindre avgift än
            vad vi gör för att vara anslutna till EES, inre marknaden. Men
            de har i övrigt obegränsad och lika fri handel med EU-länderna
            som Sverige har. Jag vet inte om Norge är mardrömslandet, som
            man tänker på i första hand. Det gör inte jag i alla fall.
          </note>
          <note type="speaker">
            Anf. 9 EMIL KÄLLSTRÖM (C) replik:
          </note>
          <note>
            Herr talman! Först ska vi konstatera att svenska folket är klokare
            än Sverigedemokraterna. Vi har alltså röstat om EU-medlemskapet
            en gång. En majoritet röstade för. Sedan dess har svenska folkets
            bild av EU bara förbättrats. Vi har ett mycket starkt stöd för
            det svenska EU-medlemskapet. Det har dessutom ökat de senaste
            åren då det har varit viss turbulens, minst sagt, i Europa. Detta
            är en återvändsgränd för Sverigedemokraterna.
          </note>
          <note>
            Vi fick höra två argument. Det var dels kostnaden, dels Norge.
            Låt oss ta dem i tur och ordning.
          </note>
          <note>
            Självklart kostar det pengar för ett rikt land, såsom Sverige,
            att vara med i en union. Någon måste betala notan. Det ser ut
            så att rika länder betalar mer än fattiga. Jag tycker att det
            är en ganska sund princip. Så var fallet när vi gick in i EU.
            Vi gick in i det med öppna ögon. Men självklart ska vi försöka
            minska den kostnaden så mycket som möjligt. Det är därför vi förhandlar.
            Det är därför vi är brett överens i svensk politik om att försöka
            bygga allianser inom EU för att få ned kostnadsökningen. Det är
            så man jobbar som medlem. Man påverkar inifrån.
          </note>
          <note>
            Jag sa precis i mitt anförande att varje sunt tänkande människa
            inser att brexitsoppan inte är någonting för ett land som Sverige.
            Det är också självklart att varje sunt tänkande människa ska vara
            kritisk mot det som Bryssel hittar på, liksom varje sunt tänkande
            människa bör vara kritisk också mot vad Sveriges riksdag i Stockholm
            hittar på.
          </note>
          <note>
            Det handlar om att försvara underifrånperspektiv, och vi behöver
            driva de frågorna starkare. Men att gå ur EU innebär inget annat
            än en plågsam skilsmässa med osäkerhet under mycket lång tid.
          </note>
          <note>
            Det Norge får är att betala kostnaden samtidigt som man har noll
            procent s inflytande. Jag tycker att det är betydligt bättre att
            Sverige fortsätter att vara med. Svexit vore extremt farligt för
            Sverige.
          </note>
          <note type="speaker">
            Anf. 10 OSCAR SJÖSTEDT (SD) replik:
          </note>
          <note>
            Herr talman! Det är helt riktigt: Vi har röstat om EU-medlemskapet
            en gång för 20–25 år sedan. Men det EU som vi ser i dag är inte
            riktigt samma sak som vi såg när Sverige gick till folkomröstning,
            vilket skulle motivera att man tittar på det en gång till.
          </note>
          <note>
            EU inrättades i grund och botten som ett frihandelsområde. Det
            var väldigt bra. Hade man bara kunnat fortsätta med det, det vill
            säga att ha en handelsunion, ett frihandelsområde, utan att lägga
            på hela den här ambi ­ tionen att också bygga en politisk union
            och en överstatlig politisk federa ­ tion , hade varken jag eller
            mitt parti haft några invändningar. Men det finns de som drar
            åt ett annat håll.
          </note>
          <note>
            Hade man hållit kvar grundidén och behållit EU som ett frihandelsområde
            hade jag sett väldigt positivt på det. Det gäller även mitt parti.
            Vi är dock väldigt kritiska mot de tendenser och krafter som strävar
            mot en överstatlig politisk union som ska ha mer och mer att säga
            till om, medan vi folkvalda ledamöter av Sveriges riksdag ska
            ha mindre och mindre att säga till om. Det är en utveckling som
            jag är kritisk mot.
          </note>
          <note>
            Ledamoten Källström säger att han tycker att det är en sund princip
            att vi har en omfördelning i EU. Jag tycker att det är en väldigt
            osund princip. Jag tycker att det är väldigt osunt att ta pengar
            från de svenska skattebetalarna och ge dem till andra stater.
            Det tycker jag inte är att respektera de svenska skattebetalarna.
          </note>
          <note>
            EU-budgeten har svällt och svällt. Nu vill man att den ska svälla
            ännu mer, medan jag vill att den ska minska till det absolut minimalistiskt
            nödvändiga. Hela idén om omfördelning, det vill säga att vi tar
            pengar från svenska skattebetalare och ger dem till andra stater,
            ska bort. Jag tycker att det är osunt.
          </note>
          <note type="speaker">
            Anf. 11 EMIL KÄLLSTRÖM (C) replik:
          </note>
          <note>
            Herr talman! Fake news är någonting som diskuteras mycket, men
            det Oscar Sjöstedt försöker sig på får väl betraktas som fake
            history – eller historieförfalskning, säger man väl.
          </note>
          <note>
            EU är ett fredsprojekt. Det började med en djup och mycket klok
            strävan att bygga fred på en kontinent som i århundraden och årtusenden
            slitits sönder av krig. Det kan verka fjärran nu när vi skriver
            2018. Men det är bara att konstatera att när det gäller de problem
            och potentiella konflikter som vi ser mellan EU:s medlemsstater
            i dag – minoritetsfrågor i Ungern och Slovakien, det som nu sker
            på Balkan och så vidare – är det EU-medlemskapet eller hoppet
            om ett EU-medlemskap som håller våldet och meningsskiljaktigheterna
            nere.
          </note>
          <note>
            EU är och har alltid varit ett fredsprojekt, och det är fortfarande
            basen. Frihandel är väldigt bra, och EU är också ett gigantiskt
            frihandelsprojekt. EU-medlemskapet ger oss tillgång till och inflytande
            över världens största marknad. Det är mycket bra för svenska företag
            och för övrigt hela det svenska samhället.
          </note>
          <note>
            Skulle Sverigedemokraterna få igenom sitt krav på svexit skulle
            det innebära att Sverige i år och sannolikt decennier framöver
            lamslås precis på det sätt som vi nu ser i Storbritannien. Oscar
            Sjöstedt oroar sig över att den svenska medlemsavgiften till EU
            ökar. Det är en oro som jag delar, och vi är politiskt brett överens
            om att försöka minska den. Men ingen medlemsavgiftsökning skulle
            komma i närheten av de mångmiljardbelopp som det skulle kosta
            att försöka bena ut hur Sverige skulle gå ur EU.
          </note>
          <note>
            Det är därför svenska folket med stor majoritet säger att vi
            ska vara kvar och fortsätta att utveckla vårt medlemskap, och
            det är därför Sverigedemokraterna har fel.
          </note>
          <note type="speaker">
            Anf. 12 MATS PERSSON (L):
          </note>
          <note>
            Herr talman! Jag vill yrka bifall till reservation 4.
          </note>
          <note>
            Sommaren har varit fantastisk, och när man en sådan här junidag
            blickar ut över Sverige ser man ett fantastiskt land. Det är ett
            land som är modernt, jämställt, rikt och välmående på alla sätt.
            Då gör åtminstone jag reflektionen: Vad är det som har byggt Sverige
            så starkt?
          </note>
          <note>
            I den socialdemokratiska retoriken och i Magdalena Anderssons
            värld är det Socialdemokraterna och arbetarrörel sen som byggt
            Sverige starkt. I min värld är det enskilda företagare som har
            byggt upp företag, ofta under efterkrigstiden, som än i dag är
            internationella exportsuccéer. Det är det som har byggt Sverige
            starkt. Det är hårt arbetande människor som varje morgon har stigit
            upp tidigt och gått till jobbet som har bidragit till vår välfärd.
            Det är vad som har byggt Sverige starkt.
          </note>
          <note>
            Det handlar om öppenheten mot omvärlden, om att Sverige efter
            andra världskriget på 50- och 60-talen hade arbetskraftsinvandring
            och människor kom från Italien och dåvarande Jugoslavien till
            Sverige för att arbeta. Det är en öppenhet som innebär att det
            lilla företaget i Småland eller det stora företaget i Bergslagen
            exporterar på en internationell marknad och är vinnare i den globala
            konkurrensen.
          </note>
          <note>
            När vi nu i vår kammare ser partier som vill att Sverige ska
            lämna det europeiska samarbetet visar det att de krafter som byggt
            Sverige starkt är hotade.
          </note>
          <note>
            Herr talman! Vi har just nu en högkonjunktur, och som politiker
            och beslutsfattare är det då lätt att bli lite lat och inte se
            vad som väntar bakom högkonjunkturen. Det som väntar bakom högkonjunkturen
            är mörka moln på himlen. Vi har stora samhällsproblem som klimatfrågan,
            som utifrån Liberalernas perspektiv kommer att kräva en grön skatteväxling
            och att vi vågar göra fler saker gemensamt på den europeiska nivån.
            Vi behöver införa en europeisk koldioxidskatt som på riktigt tar
            sig an klimatfrågan.
          </note>
          <note>
            Vi har också likartade långsamma förändringar som gäller vår
            ekonomi. Sverige som kunskapsnation tappar faktiskt mark. Antalet
            patent i Sverige faller mycket kraftigare än i andra länder. Företagens
            investeringar i forskning och utveckling minskar mycket mer i
            Sverige än i andra länder.
          </note>
          <note>
            Vi ser att ekonomin inte har den kraft som vi kan förvänta oss
            av en ekonomi i en högkonjunktur. Så sent som för två veckor sedan
            meddelade företaget Izettle, ni vet, de som har den fiffiga betallösningen
            som många svenska småföretagare använder, att de lämnar Sverige
            och inte längre kommer att vara ett svenskt företag.
          </note>
          <note>
            Herr talman! Vad gör då regeringen i det här läget? Det första
            är en bred arsenal av skattehöjningar på företagande och arbete.
            Man inför regler som försvårar företagande och som gör att den
            enda gången en företagare i Sverige är nöjd är när regeringen
            drar tillbaka ett förslag. Det säger lite om samhällsdebatten
            och om Magdalena Anderssons vänsterpopulism att den enda gången
            svenska företagare är nöjda är när Magdalena Andersson har fel
            och inte när regeringen lägger fram tillväxtinriktad politik.
          </note>
          <note>
            Låt mig ta några exempel. Regeringen inför personaloptioner,
            som innebär att medarbetare på företag ska kunna bli delägare
            i bolaget. Så inför man nya skatteregler som inte går att använda,
            vilket nu gör att en rad växande svenska företag inte använder
            de nya skattereglerna som var tänk ­ ta att underlätta för företagen.
          </note>
          <note>
            Vi har kompetensutvisningar, där hårt arbetande människor, till
            exempel ingenjörer och programmerare som kommer till vårt land
            för att arbeta på stora eller små företag och bidra till vår välfärd,
            kastas ut ur vår samhällsgemenskap eftersom ett papper är felaktigt
            ifyllt. Arbetsgivaren har gjort ett bagatellartat misstag, och
            den som får skulden och får ta straffet för företagets misstag
            är arbetstagaren som behöver lämna vårt land.
          </note>
          <note>
            Det är inte konstigt att människor frågar sig hur det kan komma
            sig att den ena handen röstar igenom en gymnasieamnesti för 9
            000 personer som har fått avslag på sin asylansökan och den andra
            handen utvisar hårt arbetande människor där det enda felet som
            har begåtts är ett bagatellartat misstag gjort av arbetsgivaren.
            Det kan handla om att ha betalat in 12 kronor för lite i lön eller
            att ha missat att teckna en försäkring.
          </note>
          <note>
            Vårt land har världens högsta marginalskatter på arbete. Man
            kan fundera över om det bygger Sverige starkt, om de t gör att
            utbildning lönar sig och om det underlättar för globala företag
            som Astra att rekrytera arbetskraft på en global marknad.
          </note>
          <note>
            Herr talman! Vi ser mitt i detta också ökade klyftor i vårt land.
            Vi ser en ökad tudelning mellan den som har arbete och den som
            inte har arbete. Som en följd av detta ser vi ett fördjupat bidragsberoende,
            att den som lever på bidrag inte gör det i en månad eller ett
            halvår utan år efter år och hamnar i en situation av sysslolöshet
            där värdigheten försvinner. Människors frihet och känsla av att
            vara en del av gemenskapen försvinner.
          </note>
          <note>
            Liberalerna säger att det måste löna sig bättre att arbeta, inte
            minst för den som går från bidrag till arbete. Vi måste ha högre
            förväntningar på människor att bidra i samhällsgemenskapen. Får
            man bidrag från samhället ska man utföra en motprestation.
          </note>
          <note>
            Men allra viktigast är naturligtvis utbildning. Skolan ska fungera,
            och klassresan ska verkligen börja i klassrummet. Den som behöver
            mest stöd ska få mest stöd. Men även den som har enkelt för att
            lära i skolan ska få leva ut sina drömmar och bli det han eller
            hon önskar.
          </note>
          <note>
            Kunskapsskolan bygger Sverige starkt. Kunskapsskolan bygger ett
            kunskapssamhälle i Sverige.
          </note>
          <note>
            Herr talman! Vad var det som byggde Sverige starkt? Jo, företagande,
            hårt arbete och öppenhet. Ska vi bygga Sverige starkt också på
            2020-talet handlar det om att politiken måste sätta de tre delarna
            först. För det första måste företagandets villkor komma högre
            upp på den politiska agendan, och Sverige måste ha bättre ekonomiska
            villkor än alla andra länder. För det andra ska arbete alltid
            löna sig. Vi kan inte nog betona arbetets betydelse. För det tredje
            ska Sverige vara ett öppet land. Sverige ska fullt ut vara en
            del av det europeiska samarbetet. Det är det som bygger Sverige
            som land starkt, det är det s om bygger svenska företag starka
            och det är det som bygger människor starka.
          </note>
          <note>
            (Applåder)
          </note>
          <note type="speaker">
            Anf. 13 OSCAR SJÖSTEDT (SD) replik:
          </note>
          <note>
            Herr talman! Jag tänkte delvis fortsätta det replikskifte jag
            var invol ­ verad i med ledamoten Källström alldeles nyss, men
            inte främst med fokus på EU ja eller nej eftersom den frågan är
            lite mer komplex. Vid gårdagens sammanträde i finansutskottet
            överlade vi om förslaget till långtidsbudget som EU-kommissionen
            presenterade för någon månad sedan. Kommis ­ sio ­ nen vill höja
            Sveriges EU-avgift med motsvarande 15 miljarder kronor årligen.
          </note>
          <note>
            Jag vill gärna få lite klarhet. Som svensk skattebetalare reagerar
            man instinktivt mot ett sådant genuint dåligt förslag. Men när
            jag har tagit del av nyheterna, som man ibland läser, framgår
            det att Liberalerna gör en helt annan analys. Jan Björklund säger
            att avgiften är motiverad, att Liberalerna är beredda att investera
            mer i EU.
          </note>
          <note>
            Jag undrar ändå om det inte har gått en säkring i det liberala
            propp ­ skåpet. Är det höjden av svensk liberalism år 2018 att
            öka beskattningen av de svenska medborgarna för att ge mer pengar
            till en icke folkvald över ­ statlig institution?
          </note>
          <note>
            Har jag rätt eller fel? Har jag förstått fel? Vad är Liberalernas
            syn på EU-kommissionens förslag till långtidsbudget? Ställer man
            sig bakom avgiftshöjningen med 15 miljarder kronor per år, eller
            gör man det inte?
          </note>
          <note>
            Om man är för mer överstatlighet, mer federalism och mindre demokrati,
            varför måste det i så fall nödvändigtvis vara så dyrt som möjligt?
            Jag kan komma på tusen saker som jag hellre skulle prioritera
            än en ökad EU-avgift.
          </note>
          <note type="speaker">
            Anf. 14 MATS PERSSON (L) replik:
          </note>
          <note>
            Herr talman! Det är naturligtvis så, Oscar Sjöstedt, att precis
            som Liberalerna i kammaren tycker att vi ska hålla i pengarna
            till hundra procent, tycker vi också att man på europeisk nivå
            ska hålla i pengarna till hundra procent.
          </note>
          <note>
            Men när man börjar en diskussion om vad EU ska syssla med i framtiden
            behöver man börja med att ställa sig frågan vad man vill att EU
            ska syssla med i framtiden. Det som EU historiskt har sysslat
            för mycket med är att man har lagt pengar på jordbrukspolitik
            i stället för tillväxtinriktad politik. I stället för investeringar
            i forskning och utveckling, i stället för investeringar i infrastruktur,
            har man lagt för mycket pengar i regionalstöd och jordbrukspolitik.
          </note>
          <note>
            Det som kommissionen föreslår nu är en början till en rejäl reformering
            av EU:s budget. I det läget säger vi att vi inledningsvis ska
            ta diskussionen om vad EU ska göra och se till att vi med full
            kraft driver de frågorna så att EU gör rätt saker. Om det skulle
            innebära att EU lägger mer pengar på forskning och utveckling
            gagnar det också Sverige att så sker. Det kan då även för Sveriges
            del finnas anledning att betala för detta.
          </note>
          <note>
            Här är det en helt annan utgångspunkt i förhållande till den
            Oscar Sjöstedt har. Jag är inte nationalist i dess negativa bemärkelse,
            utan jag tror på internationellt samarbete. Jag tror på det europeiska
            samarbetet. I en liten, öppen och exportberoende ekonomi som den
            svenska är alla företag beroende av att kunna verka på en internationell
            marknad. Då är det viktigt att den europeiska ekonomin går bra.
          </note>
          <note>
            Jag är född och uppvuxen i Markaryd i södra Småland. Det stora
            företaget där, Nibe, som gör värmepumpar, exporterar i hela världen.
            Tyskland och Europa är företagets viktigaste marknad. Om Europas
            ekonomi utvecklas bra är det bra för jobben i Markaryd och i Sverige.
            Det är den kopplingen vi gör, men det är den kopplingen ni inte
            gör.
          </note>
          <note type="speaker">
            Anf. 15 OSCAR SJÖSTEDT (SD) replik:
          </note>
          <note>
            Herr talman! Självklart finns den kopplingen. Det är fullständigt
            uppenbart.
          </note>
          <note>
            Vi ska till att börja med ha klart för oss att våra största handelspartner
            är Tyskland, Norge och USA. Två av dem är inte med i EU. Men det
            var en parentes.
          </note>
          <note>
            Självklart finns en koppling. Men hur den kopplingen i sig finns
            till en ökad svensk EU-avgift med 15 miljarder kronor fattar jag
            ärligt talat inte. Den går mig helt förbi.
          </note>
          <note>
            Ledamoten Källström var tidigare inne på den stora omfördelningen.
            En stor del av pengarna går inte till forskning och utveckling
            och sådant som eventuellt hade varit bra, utan det är fråga om
            omfördelning från de något rikare staterna till de något mindre
            rika staterna. Den stora delen av EU-budgeten är en stor omfördelning
            från stater till andra stater. Det är något vi är kritiska mot.
            Där skulle jag vilja höra vad Liberalernas syn är.
          </note>
          <note>
            Om man minskar den stora omfördelningen, vilket vi vill, kan
            man även minska EU-budgeten. Om man minskar EU-budgeten minskar
            man också Sveriges EU-avgift. Måhända skulle jag bli lite mindre
            negativ och skeptiskt inställd till hela projektet om det blev
            lite billigare. Jag skulle vilja höra Liberalernas syn på den
            stora omfördelningen i majoriteten av EU-budgeten. Ska vi satsa
            pengar på forskning och utveckling inom EU? Det kan jag leva med.
          </note>
          <note>
            Liberalerna har varit tydliga med att det är viktigt att Sverige
            går med i bankunionen. Det innebär i förlängningen att svenska
            skattebetalare kommer att behöva stå som garant för krisande banker
            i andra länder. Våra banker är stabila och klarar sig bra i stresstester.
            Grekiska och italienska banker – not so much. Varför ska svenska
            skattebetalare behöva täcka upp för dem?
          </note>
          <note type="speaker">
            Anf. 16 MATS PERSSON (L) replik:
          </note>
          <note>
            Herr talman! Det är så här det är när man debatterar med Sverigedemokraterna.
            Oscar Sjöstedt lyssnar inte på vad jag säger. Jag har inte sagt
            att vi är för att Sveriges EU-avgift ska öka med 15 miljarder.
            Låt mig vara tydlig på den punkten.
          </note>
          <note>
            Jag har sagt att vi först ska diskutera vad EU ska göra. Låt
            oss först hävda att EU ska driva en mer tillväxtorienterad politik.
            Om det blir så att EU gör så, låt oss då se om Sverige kan bidra
            mer – om det innebär att EU:s ekonomi blir starkare och därmed
            att Sveriges ekonomi blir starkare.
          </note>
          <note>
            60 procent av Sveriges export går till EU-området. Vi är helt
            beroende av den europeiska marknaden. Ju bättre det går för Europa
            och EU, desto bättre går det för Sverige.
          </note>
          <note>
            Vilken värld lever vi i? Vi lever i en extremt globaliserad värld.
            Konkurrenterna heter USA, Asien, Sydkorea och Japan. Det är växande
            ekonomier. Den europeiska ekonomin har allt svårare att stå emot
            detta. Är då svaret på det att pumpa in pengar i jordbrukspolitik?
            Svaret är nej. Låt oss ha en mer tillväxtorienterad politik.
          </note>
          <note>
            När kontinenten Europas ekonomi, världens största ekonomi, blir
            mer konkurrenskraftig finns inget land som gynnas mer av det än
            Sverige eftersom 60 procent av vår export går till EU.
          </note>
          <note>
            Då behöver man som politiker ställa sig frågan: Vad vill vi med
            detta Europa? Ska vi fortsätta, som nu, och stå lite utanför och
            titta på, eller vill vi vara med och bidra till ett nytt och mer
            konkurrenskraftigt Europa? Vill vi fullt ut vara en del av det
            europeiska samarbetet? Vi svarar väldigt tydligt ja på detta,
            därför att vi är ett liberalt parti som tror på öppenhet, modernitet
            och tillväxt, och vi tror att vi löser gemensamma problem genom
            att samarbeta. Vi är den direkta motsatsen till det som Sverigedemokraterna
            representerar.
          </note>
          <note>
            (Applåder)
          </note>
          <note type="speaker">
            Anf. 17 JAKOB FORSSMED (KD):
          </note>
          <note>
            Herr talman! Vi möts när det är ljust ute, men ändå skymmer det.
            Vi har stora orosmoln i form av länder som går i auktoritär riktning,
            strömningar i land efter land som vill montera ned demokrati och
            mänskliga rättigheter för att ersätta det med någonting annat.
            Vi har demokratier där man separerar barn från deras föräldrar
            och låser in dem. Vi har andra länder där man håller barn åtskilda
            från sina föräldrar med lagar och regler. Vi har länder som lämnar
            samarbeten som EU, och vi har krafter som vill lämna samarbeten
            som EU. Det är som att man inte känner till vår historia. Det
            är som att man inte förstår varifrån Europa kommer och varför
            vi har EU-samarbetet. Hade vi inte haft EU-samarbetet skulle vi
            ha behövt uppfinna det, och vi ska inte förskingra arvet från
            Adenauer, Schuman och de Gasperi.
          </note>
          <note>
            Det här kan framöver också få stora konsekvenser för Sverige
            och svensk ekonomi. Vi har hört flera talare tidigare här peka
            på vikten av svensk export till EU, vikten av att vi har ett samarbete
            och vikten av att det fungerar. Vi ser också ett begynnande handelskrig
            som kan få stora konsekvenser.
          </note>
          <note>
            Detta kommer varje regering att behöva ha högt på sin agenda.
            Jag hoppas också att vi i denna kammare kan samarbeta brett för
            att se till att Sverige blir en stark röst för att behålla de
            samarbeten som vi finns i och utveckla dem, inte avveckla dem.
          </note>
          <note>
            I dag är mandatperiodens och riksdagsårets sista dag. Det är
            examensdags. Det är betyg i årskurs 4, om man så vill. Det är
            dags att värdera oppositionens alternativ men framför allt att
            titta på facit av regeringspolitiken.
          </note>
          <note>
            När det gäller ekonomin har det varit goda förutsättningar, en
            kraftig och långvarig högkonjunktur. Alliansens jobbreformer har
            till stora delar legat kvar och gett en god grund för en växande
            ekonomi.
          </note>
          <note>
            Vi har ett bra land med hög utbildningsnivå, naturresurser, innovatio
            ­ ner, driftiga entreprenörer, ett enormt engagemang i civilsamhället,
            många som går till jobbet i ur och skur, och vi har hög tillit
            mellan människor – samhällsekonomins dolda tillgång.
          </note>
          <note>
            Regeringen har gjort ett och annat som har varit bra. Internationellt
            har man gjort bra insatser för att få till stånd Parisavtalet
            – där har Sverige spelat en viktig roll – , nationellt har man
            arbetat med den viktiga klimatlag som förbereddes och antogs i
            bred enighet. Mer resurser har lagts på skolan. Yrkesvux har byggts
            ut, som har varit bra. Det införs möjlighet till CSN-lån för körkort.
            Det har varit fortsatt arbete med standardiserade vårdförlopp
            och konstruktiva energisamtal. Men på det stora hela är facit
            ytterst magert.
          </note>
          <note>
            Mycket av den goda ekonomiska utvecklingen har skett trots, inte
            tack vare, regeringen. Om regeringen försöker sig på skönsång
            så här på examensdagen om fröjd och lyckliga dagar klingar det
            falskt. Det är med regeringen som med ett resebolag som lovar
            och säljer en kryssning till kontinenten men aldrig riktigt lyckas
            lämna hamn. Det spelar ingen roll om man målar om hyttdörrarna,
            delar ut lite gratis matbiljetter och erbjuder frispel på shuffleboarden
            om fartyget är fast förtöjt med passivitetens tampar. Resan blir
            liksom inte av hur mycket regeringen än drar i ångbåtsvisslan.
          </note>
          <note>
            Det utgiftsregn man har ägnat sig åt, som betalas med höjda skatter
            på dygder som arbete, givmildhet, förkovran och sparande , kan
            inte dölja att regeringen misslyckats med sin huvuduppgift.
          </note>
          <note>
            Man lovade lägst arbetslöshet i Europa. Nu är läget sämre – runt
            en femtondeplats. Fler arbetslösa står längre från arbetsmarknaden
            än tidigare. Man sa att vi skulle ha 10 000 fler polisanställda.
            Nu har vi färre poliser än när mandatperioden började – försämrad
            polistäthet. Man lovade alla med diagnosen cancer vård inom fyra
            veckor. Men inte ens hälften med den cancerform som skördar flest
            liv i Sverige, lungcancer, får vård inom sex veckor. Vårdköerna
            har mer än fördubblats. Och när välfärdens grunder svajar hjälper
            inga gratisentréer, fria busskort, elbåtmotorpremier, fackavgiftsavdrag
            eller byggsubventioner. Sverige betalar därför ett högt pris för
            regeringens passiva politik.
          </note>
          <note>
            Priset betalas av dem som inte får chansen att visa vad de går
            för i en arbetsgemenskap, när trösklarna är för höga in till arbetsmarknaden.
            Det betalas av de äldre, som inte får bryta isolering och otrygghet
            med en plats på ett äldreboende. Det betalas av dem som är utsatta
            för brott, inte minst i förorterna, som inte vet om bilen som
            ska ta dem till jobbet står till förfogande eller i lågor. Och
            det betalas av alla de sköra och utsatta personer som är beroende
            av LSS, som är i behov av vård men som får vänta i allt längre
            vårdköer. De har inte och Sverige har inte råd med detta en mandatperiod
            till.
          </note>
          <note>
            Vi kan inte fortsätta med en regering som har stora resurser
            till sitt förfogande men som gräver ned talenterna. En passiv
            politik behöver ersättas av en aktiv reformagenda för Sverige,
            för vi har förutsättningar. Vi har entreprenörer redo att släppa
            loss sin kraft. Vi har de som kommit till vårt land som inget
            hellre vill än att få bidra. Vi har föräldrar som vill det bästa
            för sina barn. Vi har vårdpersonal som gör enorma insatser. Och
            vi har en arsenal av kristdemokratiska reformer och alliansreformer
            redo att sjösättas.
          </note>
          <note>
            Vi har reformer för jobb med yrkesutbildningar, skattelättnader
            på arbete så att fler jobb kan växa fram och etableringsjobb där
            man får chansen att lära sig jobbet på jobbet. Vi har reformer
            för trygghet – 10 000 fler poliser med högre löner och bättre
            villkor, hälften med tydlig lokal förankring. Vi har reformer
            för familjerna med flexibel föräldraförsäkring, med föräldrastöd
            så att man orkar finnas där för sina barn med bättre ekonomi.
          </note>
          <note>
            Det fanns en lapp här utanför som man kunde skriva på med frågan:
            Vad är valets bortglömda fråga? Jag skulle säga att mandatperiodens
            bortglömda fråga är alla de äldre som inte får chansen att komma
            in på ett äldreboende, som inte får chansen att bryta den otrygghet
            och isolering som många faktiskt upplever.
          </note>
          <note>
            Detta behöver vi ändra på. Vi behöver öka stödet till kommuner
            som bygger äldreboenden, bestraffa dem som inte klarar att göra
            det som de ska och rejält höja en äldreboendemiljard så att vi
            får på plats fler äldreboenden och också ger äldre själva makt
            och myndighet att fatta beslut om att bryta ensamhet. De ska inte
            vara beroende av myndigheters makt. Då krävs också förbättringar
            av äldres ekonomi, så att man kan efterfråga de anpassade boendena,
            genom höjt bostadstillägg och skattelättnader för pensionärer.
          </note>
          <note>
            Vi har reformerna för vården. Vi rensade upp efter Göran Perssons
            vårdköer, och vi kan rensa upp efter Stefan Löfvens. Vi satsar
            mest resurser till vården och omsorgen, väsentligt mer än regeringen.
            Men det handlar inte bara om pengar utan också om reformer för
            kvalitet och kortare köer och för att vi ska få fram de tillgängliga
            vårdplatserna, som gör att vi kan minska vårdskador och se till
            att människor får vård i rätt tid. Vi bygger ut primärvården så
            att man inte ska behöva åka lika ofta till akuten utan får rätt
            vård, i rätt tid och vid rätt tillfälle.
          </note>
          <note>
            Vi behöver också ha en kraftigt utbyggd hemsjukvård för att stoppa
            vårdkarusellen för äldre, så att vården kommer de sjuka och sköra
            till del.
          </note>
          <note>
            När människor kan se att ett välfärdssvek vänds i ett välfärdslöfte
            kan tilliten öka, som betyder så mycket för ekonomin. Men det
            räcker inte. Det krävs också en politik som ser civilsamhällets
            betydelse och att vi också skapar välfärd för våra familjer, föreningar,
            församlingar och företag. Det är de goda gemenskaperna som bygger
            Sverige starkt, som inte föder hat utan framtidstro och som gör
            att vi genuint kan möta varandra. Där blir värderingar inte en
            uppsättning åsikter utan handlingar av förväntan, förlåtelse,
            förståelse och kärlek. Och politiken måste ge dessa gemenskaper
            syre, utrymme och stöttning. Det gäller kanske särskilt i en tid
            då nedmonteringen av det medmänskliga kan gå fort.
          </note>
          <note>
            Herr talman! Det är dags för förändring. Vi kristdemokrater har
            klivit in förr när det har varit tomt och trött i Regeringskansliet,
            och vi har gjort det tillsammans med den reformkraft som stavas
            Alliansen. Det är dags att byta ut denna regering till en annan
            – med ett starkt kristdemokratiskt inslag – för att bygga ett
            samhälle med frihet utan egoism och med solidaritet utan socialism.
          </note>
          <note>
            (Applåder)
          </note>
          <note type="speaker">
            Anf. 18 FREDRIK OLOVSSON (S):
          </note>
          <note>
            Herr talman! Jag ska börja med att diskutera en fråga som det
            har pratats om de senaste dagarna men som Elisabeth Svantesson
            inte tog upp i sitt anförande.
          </note>
          <note>
            Det var ju Moderaterna som införde pensionärsskatten i Sverige,
            och Moderaterna har gång på gång vidgat klyftan mellan pensionärer
            och löntagare. Hösten 2014 hindrade Moderaterna, med benäget bistånd
            från de andra borgerliga partierna och Sverigedemokraterna, den
            nya regeringen från att minska klyftan.
          </note>
          <note>
            När Moderaterna nu säger sig vilja ta bort pensionärsskatten,
            för det var det Ulf Kristersson sa i sitt sommartal för någon
            vecka sedan och som kompletterar Moderaternas motion i riksdagen,
            är det inte tillräckligt för att sluta klyftan. Det saknas mer
            än 2 miljarder kronor. Min slutsats är att Moderaterna helt saknar
            trovärdighet i denna fråga.
          </note>
          <note>
            Herr talman! Det är snart fyra år sedan Sverige fick en socialdemokratiskt
            ledd regering. Mycket har hänt sedan dess. Sverige behöver inte
            längre ta emot krisstöd för en hög ungdomsarbetslöshet, skattesänkningar
            regnar inte längre över höginkomsttagare och statsfinanserna uppvisar
            inte längre ett underskott på 60 miljarder kronor.
          </note>
          <note>
            Efter fyra år med en socialdemokratiskt ledd regering har 300
            000 fler ett arbete att gå till. Personalen i skola, äldreomsorg
            och sjukvård har fått 100 000 fler kollegor. Så många unga har
            et t jobb i dag att vi måste gå 16 år tillbaka i tiden för att
            se en lika låg ungdomsarbetslöshet. Med ett överskott på 50 miljarder
            i statsfinanserna och en historiskt låg statsskuld står Sverige
            redo att möta såväl ekonomiska skiftningar som växande behov i
            välfärden.
          </note>
          <note>
            Detta är resultatet av det målmedvetna arbete regeringen har
            bedrivit i snart fyra år.
          </note>
          <note>
            Den stora frågan nu handlar om vad vi ska göra med de ekonomiska
            muskler regeringen har byggt upp under denna mandatperiod. Hur
            ska vi använda dem de kommande åren?
          </note>
          <note>
            Det råder ingen tvekan om att det i denna församling finns en
            insikt om att Sverige står inför stora utmaningar, problem som
            ska lösas och möjligheter som ska tas till vara.
          </note>
          <note>
            De som har talat före mig har lyft fram att brottsligheten måste
            stävjas, att vården måste bli mer tillgänglig, att äldreomsorgen
            måste prioriteras och att skolresultaten måste förbättras. Allt
            detta kan sammanfattas med att välfärden måste stärkas för att
            Sverige ska bli tryggare. Jag håller med. Men ingen av dem har
            något trovärdigt alternativ för hur det ska gå till.
          </note>
          <note>
            De borgerliga partierna och Sverigedemokraterna talar om att
            vi måste prioritera, och deras prioritering är tydlig och stavas
            sänkta skatter. Den sammanlagda skattesänkarplanen för de fem
            partier som har stått i talarstolen före mig är 100 miljarder
            kronor, och mest för den som tjänar bäst. Prioriterar man att
            sänka skatten för höginkomsttagare kan man inte samtidigt investera
            i välfärden.
          </note>
          <note>
            Herr talman! När Moderaterna presenterade sin vårbudgetmotion
            deklarerade de att den stora frågan i höstens val inte är vem
            som satsar mest på välfärden, vilket är förståeligt eftersom det
            givetvis är Socialdemokraterna, utan hur satsningarna ska bli
            möjliga.
          </note>
          <note>
            Som socialdemokrat och ordförande i riksdagens finansutskott
            kan jag inte nog understryka hur viktigt det är med finansiering,
            särskilt med tanke på att den statliga finansieringen av välfärden
            kommer att behöva öka rejält framöver.
          </note>
          <note>
            När man summerar Moderaternas tabeller kan man snabbt konstatera
            att de inte lägger mer pengar på välfärden än regeringen. Tvärtom
            är deras största utgiftspost ett sjätte jobbskatteavdrag på över
            20 miljarder kronor. Dessa 20 miljarder hade kunnat gå till att
            utbilda fler förskollärare, till att anställa fler undersköterskor
            i äldreomsorgen eller till att förbättra arbetsvillkoren för sjuksköterskorna
            i sjukvården. Men Moderaterna vill lägga över 20 miljarder på
            ännu ett jobbskatteavdrag och sätter sedan sitt hopp till att
            finansieringen av välfärden ska lösa sig. Det duger inte.
          </note>
          <note>
            Sverigedemokraterna gör en stor poäng av att de bryr sig om arbetsvillkoren
            i vården. Men de stora resurserna, närmare bestämt 35 miljarder,
            går till sänkta skatter, och välfärden får ta smällen för deras
            skattesänkar ­ ambitioner. Trots sitt höga tonläge om vård och
            omsorg vill de genomföra besparingar i kommunerna som motsvarar
            20 000 sjuksköterskor.
          </note>
          <note>
            I samband med att Centerpartiet presenterade sin vårbudget kungjorde
            Annie Lööf att det krävs investeringar i vårdens medarbetare för
            att öka tryggheten och skapa en närmare vård, vilket är angeläget.
            Men hur ska människor kunna räkna med några centerpartistiska
            investeringar i vården när partiet står fast vid att skära ned
            anslagen till landstingen med 3 ½ miljard kronor? Det är ju just
            landstingen som betalar sjuksköterskornas löner och står för deras
            arbetsvillkor.
          </note>
          <note>
            Inte heller Liberalernas prioriteringar stämmer överens med hur
            de bedriver sin ekonomiska politik. Skolan först är namnet på
            deras vårbudgetmotion, men i själva verket är deras stora förslag
            sänkt skatt för dem som betalar statlig inkomstskatt, alltså de
            som har goda inkomster. Slår man ihop alla deras skattesänkningar
            landar man på 30 miljarder kronor, och fördelningsprofilen kan
            jag som socialdemokrat bara häpnas över i en tid då vi vet att
            klyftorna måste minska, inte öka.
          </note>
          <note>
            Herr talman! Det är inte skattesänkningar för landets höginkomsttagare
            Sverige behöver. Det är inte med skattesänkningar vi stoppar brottsligheten,
            löser personalbristen i vård och omsorg eller höjer skolresultaten.
            För att lyckas med det måste vi investera i ett starkare samhälle
            och en tryggare välfärd. Det enda trovärdiga svaret för att öka
            människors trygghet, lösa problem och ta vara på vårt samhälles
            stora potential och många möjligheter är att stärka vårt gemensamma
            samhällsbygge. Det är denna väg vi socialdemokrater väljer.
          </note>
          <note>
            Herr talman! Det gör vi redan i eftermiddag när vi röstar igenom
            vårändringsbudgeten. Då skjuter vi till mer resurser till viktiga
            områden – inte om ett eller två år utan nu i sommar och höst.
            Regeringen fortsätter att stärka polisen med mer pengar till bättre
            utrustning och skydd. Regeringen prioriterar ökad trygghet för
            våra äldre genom att redan i sommar skjuta till mer resurser till
            äldreomsorgen. Regeringen investerar även över en halv miljard
            ytterligare i sjukvården för att öka tillgängligheten och förbättra
            bemanningen.
          </note>
          <note>
            Det är tydligt att Socialdemokraternas ekonomisk a politik och
            prioriteringar ger trygghet för vanligt folk. Det är denna prioritering
            vi har gjort under mandatperioden och som vi gör här i dag, och
            det är den som stakar ut vägen framåt: ett starkare samhälle och
            ett tryggare Sverige.
          </note>
          <note>
            Herr talman! Sammanfattningsvis: Denna mandatperiod har reger
            ­ ingen stärkt välfärden avsevärt. Det arbetar 13 000 fler i sjukvården
            och 28 000 fler i den svenska skolan. Under 2018 handlar nivåhöjningen
            om 35 miljarder kronor. Samtidigt har regeringen städat upp i
            statsfinanserna, och det finansiella sparandet är nu i linje med
            överskottsmålet. Statsskulden har amorterats och är den lägsta
            på decennier.
          </note>
          <note>
            Framgent finns alltså utrymme för viktiga prioriteringar och
            satsningar på det som är viktigast. Det finns utrymme att fullborda
            Kunskapslyftet så att alla som behöver kan utbilda sig för att
            ta ett av de 100 000 lediga jobben. Det finns utrymme att utbilda
            och anställa fler poliser som värnar vår trygghet på gator och
            torg. Det finns utrymme att bygga och bemanna de hundratals förskolor,
            skolor, vårdcentraler och äldreboenden som behövs , eftersom vi
            kommer att ha fler barn i Sverige kommande år samtidigt som allt
            fler blir äldre.
          </note>
          <note>
            Vi har skapat de ekonomiska muskler som krävs för att bygga ett
            tryggare Sverige. Det gör vi genom att investera i våra gemensamma
            lösningar, i vår välfärd – inte genom att banta ned och försvaga
            samhället för att sänka skatten för dem med högst inkomster.
          </note>
          <note>
            Herr talman! Därför yrkar jag bifall till utskottets förslag.
          </note>
          <note>
            Låt mig avslutningsvis tacka utskottets ledamöter och ersättare
            för debatt och samarbete under den gångna mandatperioden. Jag
            vill också rikta ett stort tack från hela utskottet till kansliet,
            som har hjälpt och stöttat oss under dessa fyra år.
          </note>
          <note>
            (Applåder)
          </note>
          <note>
            I detta anförande instämde Adnan Dibrani, Monica Green, Niklas
            Karlsson, Ingemar Nilsson, Ingela Nylund Watz och Björn Wiechel
            (alla S).
          </note>
          <note type="speaker">
            Anf. 19 ELISABETH SVANTESSON (M) replik:
          </note>
          <note>
            Herr talman! Det var nog ett av de mest oseriösa inlägg jag har
            hört av en ordförande i ett utskott på väldigt länge. Det tog
            sex och en halv minut innan ordföranden i finansutskottet, som
            är socialdemokrat, kom in på socialdemokratisk politik.
          </note>
          <note>
            Jag märker att det är många som pratar om moderat politik just
            nu – det gjorde även jag i mitt inlägg. Om ordföranden hade lyssnat
            skulle han ha hört att jag pratade om just de problem jag ser
            och vad vi vill göra åt dem.
          </note>
          <note>
            Vi lade fram en vårmotion där vi visar tydliga finansieringar.
            Fredrik Olovsson hävdar att vi inte gör detta, men jag vill vända
            på frågan. Du sitter i regeringsställning, Fredrik Olovsson, och
            representerar Socialdemokraterna. Du har haft ansvar i fyra år.
            Du använder den största delen av tiden till att klanka ned på
            alla partier på vår sida i stället för att berätta vad du vill
            göra för att ta tag i de problem som har vuxit sig starka i Sverige
            under de år som du har haft ansvar. Du vill ju inte ens erkänna
            dessa problem och allvaret i dem.
          </note>
          <note>
            Jag pratar gärna om våra skattesänkningar, för jag är stolt över
            att en busschaufför kommer att få en femhundralapp mer med moderat
            politik. Jag är stolt över att vi fortsätter att sänka skatten
            för pensionärer. Vi kan göra detta just för att sysselsättningen
            under många år har ökat kraftfullt.
          </note>
          <note>
            Det var ingen slump att jobben – i brinnande lågkonjunktur och
            den värsta finanskrisen sedan 30-talet – blev 300 000 fler, i
            lågkonjunktur! Detta beror bland annat på att vi gjorde det mer
            lönsamt att jobba, och det vill vi fortsätta att göra.
          </note>
          <note>
            Och ja, herr talman, vi prioriterar. Vi prioriterar våra reformer,
            och vi kommer att fortsätta att prata om vår politik med väljarna.
            Oj, vad jag önskar att du kunde ta ansvar för den politik som
            Socialdemokraterna har bedrivit, Fredrik Olovsson, och berätta
            lite mer om den politik som ni vill bedriva, snarare än att på
            ett oseriöst sätt klumpa ihop fyra partiers olika utgifter och
            göra så som du precis gjorde.
          </note>
          <note type="speaker">
            Anf. 20 FREDRIK OLOVSSON (S) replik:
          </note>
          <note>
            Herr talman! Det är märkligt att Elisabeth Svantesson, som vill
            bilda regering med fyra partier, inte alls förstår att man i så
            fall behöver presentera en sammanhållen politik – om man inte
            vill att vi som vanligt ska räkna med att alla skattesänkningar
            i en borgerlig regering blir av. Det är ju detta vi har lärt oss
            av historien: Det finns ingen skattesänkning som prioriteras bort
            över tid, utan alla kommer till slut. För en borgerlig regering
            spelar det ingen roll om pengarna inte räcker till. När överskottet
            är spenderat börjar man i stället skära ned, och när nedskärningarna
            inte räcker börjar man låna. Så ser historien ut – gång på gång
            samma sak.
          </note>
          <note>
            Jag vill därför ta upp frågan om pensionärsskatten, som regeringen
            har börjat sänka men som Moderaterna införde. Gång på gång vidgades
            klyf ­ tan mellan löntagare och pensionärer. Moderaterna röstade
            emot den sänk ­ ning vi ville göra hösten 2014 och stoppade den
            tillsammans med Sverige ­ demokraterna. Nu säger man sig vilja
            ta bort den, men i det förslag man har lagt fram saknas 2 miljarder
            kronor för att detta ska vara möjligt. Precis det som Elisabeth
            Svantesson anklagade Sverigedemokraterna för förut – att lämna
            hål i sin budget – gör Elisabeth Svantesson själv när det handlar
            om pensionärerna.
          </note>
          <note>
            Det är rimligt att en finansministerkandidat får denna fråga,
            och det är rimligt att en finansministerkandidat svarar på den.
          </note>
          <note type="speaker">
            Anf. 21 ELISABETH SVANTESSON (M) replik:
          </note>
          <note>
            Herr talman! Absolut, det gör jag gärna. Men först vill jag bara
            påminna om en sak. Den vårmotion som du tänker rösta ja till i
            dag, Fredrik Olovsson, innehåller ingen finansiering. Alla vallöften
            som ni har gett under hela våren finns det inte en krona till
            i finansiering. Det finns det i vår vårmotion.
          </note>
          <note>
            När det gäller pensionärsskatten kan det vara bra för Socialdemokraterna,
            som kanske hamnar i opposition i höst, att veta att riksdagens
            utredningstjänst räknade fel på 2 miljarder. Detta har vi varit
            ute och berättat om. Vårt löfte står fast. Vi kommer i vårt valmanifest
            och vår budget till hösten att visa hur vi ska ta steg mot att
            sluta klyftan.
          </note>
          <note>
            Nu har Fredrik Olovsson använt s ina två minuter till att prata
            om vår politik igen, inte till att svara på frågor, men låt mig
            påminna om att vi ser problem och utmaningar och tar tag i dessa.
            Det gör vi i vår vårmotion. Vi finansierar våra löften och kommer
            att återkomma både i vårt valmanifest och i den budget vi lägger
            fram i höst. Det kan man lita på, och man kan lita på att vi moderater
            tar ansvar för helheten, att vi kommer att lösa problem och att
            vi kommer att göra det mer lönsamt att jobba, för att stärka välfärden
            och pensionerna. Vi sätter alltid jobb och välfärd före bidrag.
          </note>
          <note>
            Det är fortfarande väldigt märkligt, herr talman, att det är
            så svårt för vissa partier, särskilt det största, att tala om
            hur man själv ska göra och hur man vill förbättra de problem som
            finns.
          </note>
          <note>
            Nu tänker jag använda 30 sekunder till att önska Fredrik Olovsson
            en trevlig sommar, trots att vi är oense. Du kan lita på, Fredrik
            Olovsson, att vi kommer att återkomma och att vi kommer att stå
            fast vid vårt ord. Vi kommer att fortsätta att sänka skatten;
            det tycker vi är en bra sak, både för den som jobbar och anstränger
            sig och för den som har ansträngt sig.
          </note>
          <note>
            Glad sommar!
          </note>
          <note type="speaker">
            Anf. 22 FREDRIK OLOVSSON (S) replik:
          </note>
          <note>
            Herr talman! För Socialdemokraterna är det av största vikt att
            alla som kan jobba kommer att jobba. Den stora utmaningen för
            att få detta att hända är att se till att skaffa sig den kompetens
            som krävs. Vi vill fortsätta med ett kunskapslyft för Sverige.
          </note>
          <note>
            Vi ser stora brister i svensk sjukvård. Sveriges sjukvård har
            sannolikt de bästa medicinska resultaten i världen, eller bland
            de bästa, men vi har för långa köer. Det tar för lång tid att
            komma i kontakt med sjukvården. Därför vill vi investera i sjukvården
            i stället för att sänka skatten. Det krävs fler som jobbar i sjukvården
            för att detta ska hända, och därför vill vi investera i sjukvården
            i stället för att sänka skatten.
          </note>
          <note>
            Vi ser ett stort behov av fler bostäder i Sverige. Därför investerar
            vi i fler bostäder, framför allt hyresrätter med lägre hyror.
            Detta är sådan politik som Elisabeth Svantesson vill ta bort,
            för att hon prioriterar sänkta skatter i stället. Hon tror att
            bostadspolitiken löses av att man inför marknadshyror så att det
            blir dyrare att bo, men om människor inte ska behöva gå från hus
            och hem blir det faktiskt dyrare för staten med bidrag för att
            människor ska klara av den ökade kostnaden.
          </note>
          <note>
            Det är klart att vi har stora skillnader i politiken. Jag tycker
            att Elisabeth Svantesson var ärlig som sa att hon har räknat fel
            på 2 miljarder. Det återstår att se hur hon ska täppa till också
            det hålet. Det är ytterligare en skattesänkning som rimligen kräver
            ytterligare nedskärningar och besparingar. Jag hoppas att Elisabeth
            Svantesson får en skön sommar med en del vila och att hon då funderar
            ut hur hon ska lösa detta problem.
          </note>
          <note>
            (Applåder)
          </note>
          <note type="speaker">
            Anf. 23 JAKOB FORSSMED (KD) replik:
          </note>
          <note>
            Herr talman! Skattesänkningar löser inte vårdens problem, sa
            Fredrik Olovsson i ett relativt infantilt påstående. Så är det
            förstås. Det gör resurser och riktiga reformer.
          </note>
          <note>
            Om man talar olovssonska kan man ställa frågan: Hur tycker Olovsson
            att sambandet ser ut mellan skattehöjningar och vårdens tillgän
            glighet? 60 miljarder i skattehöjningar och mer än fördubblade
            vårdköer – med den olovssonska logiken skulle detta vara en ren
            omöjlighet.
          </note>
          <note type="speaker">
            Anf. 24 FREDRIK OLOVSSON (S) replik:
          </note>
          <note>
            Herr talman! Tack, Jakob Forssmed!
          </note>
          <note>
            Det är naturligtvis på det sättet att svensk sjukvård behöver
            mer resurser för att lösa de problem som vi står inför. Vi har
            en växande och åldrande befolkning. Detta kommer bland annat att
            innebära, och innebär redan, att vi har allt fler som lever med
            exempelvis cancersjukdomar och cancerdiagnoser. Det är en växande
            grupp som vi behöver hjälpa, ta hand om, vårda och bota. Detta
            kommer att kräva mer resurser.
          </note>
          <note>
            De pengar som vi har skjutit till för sjukvården de senaste åren
            är naturligtvis inte tillräckliga. Vi kommer att behöva fortsätta
            att göra detta under åren framöver, för annars kommer sjukvården
            att bli sämre.
          </note>
          <note>
            Jag tycker att det är märkligt att de borgerliga partierna sätter
            så stort hopp till en kömiljard. Det känns som att det är själva
            ordet kömiljard som ska lösa problemen, fast det i själva verket
            inte är det. I år har vi skjutit till 4,7 miljarder till svensk
            sjukvård, och vi fortsätter i dag med ytterligare 600 miljoner.
            Det är väsentligt mycket större resurser än de pengar som bara
            en rubrik kan ge för att lösa svensk sjukvård.
          </note>
          <note>
            I stället är den stora prioritering som görs av alla de borgerliga
            partierna sänkta skatter. Ni investerar inte tillräckligt i sjukvården.
            Ni tror uppenbarligen att om man bara sänker skatterna ska det
            på något magiskt sätt uppstå resurser och sjukvården ska bli bättre.
            Men det är inte så det fungerar.
          </note>
          <note>
            Vi prioriterar därför att det ska utbildas fler som ska jobba
            i sjukvården och att det ska anställas fler som ska jobba i sjukvården.
            Det är bara så vi kan lösa tillgänglighetsproblemen i svensk sjukvård,
            eller för den delen förbättra äldreomsorgen och skolan. Vi prioritera
            r välfärden före sänkta skatter eftersom det naturligtvis märks
            i välfärden om man väljer sänkta skatter.
          </note>
          <note type="speaker">
            Anf. 25 JAKOB FORSSMED (KD) replik:
          </note>
          <note>
            Herr talman! Låt oss gärna diskutera sjukvården. Låt oss diskutera
            att ni har svikit ert löfte till cancerpatienterna om att alla
            skulle få vård inom fyra veckor. Så har det inte blivit. Låt oss
            diskutera vem som har bäst reformer.
          </note>
          <note>
            Fredrik Olovsson, du säger att vi ska ha en rubrik. Vi säger
            kömiljard. Vi säger fast läkarkontakt. Vi säger stora resurstillskott
            till sjukvården från Kristdemokraternas sida, långt större än
            vad Socialdemokraterna föreslår – 27 miljarder mer i höstas över
            tre år. Även om man räknar med era generella satsningar på kommuner
            och landsting klarar vi ändå mer resurser till vården och omsorgen.
            Vi säger vårdplatsgaranti. Premiera dem som klarar luft i systemet
            för att driva fram innovativa arbetssätt så att vi inte har fullbelagda
            sjukhussalar i Sverige. Se till att vi satsar på primärvården
            så att vi inte har en alltför stor belastning på våra akutmottagningar,
            där de äldre får vänta. Det är de äldre som sitter längst på akutmottagningarna.
            Var tionde äldre sitter mer än åtta timmar på akutmottagningarna.
          </note>
          <note>
            Under your watch! Det är ni som har haft ansvaret för denna utveck
            ­ ling. Låt oss tala om den, Fredrik Olovsson. Men det var inte
            det som min fråga gällde. Min fråga gällde att du, Fredrik Olovsson,
            gjorde ett samband mellan skattesänkningar och vårdens kvalitet.
            Då frågar jag: Finns det motsvarande samband mellan skattehöjningar
            och vårdens kvalitet, alltså att vårdens kvalitet ökar med varje
            skattehöjning? I så fall har ni falsifierat detta samband hur
            många gånger som helst under denna mandatperiod när det gäller
            vårdens tillgänglighet med fördubblade vårdköer.
          </note>
          <note>
            Vi behöver mer resurser till vården. Det kräver hårda prioriteringar.
            Men det kräver också fler i arbete. Fler i arbete kan komma till
            stånd bland annat med smarta skattesänkningar. Men man kan också
            behöva skatteväxla och höja en del skatter på det som inte bidrar
            till arbete.
          </note>
          <note>
            Under alliansregeringens tid tillfördes resurser till vården
            samtidigt som skattelättnader gjordes till exempel i form av jobbskatteavdragen.
            Det blev mer resurser i fasta priser per capita per slutenvårdspatient.
          </note>
          <note type="speaker">
            Anf. 26 FREDRIK OLOVSSON (S) replik:
          </note>
          <note>
            Herr talman! Under de borgerliga åren ökade statens underskott.
            Man lånade pengar för sina skattesänkningar och andra investeringar
            som man ville göra. Det var en ohållbar utveckling. Den har vi
            rättat till.
          </note>
          <note>
            Jag tycker att man ska vara mycket tydlig med att svensk sjukvård
            när det kommer till de medicinska resultaten – en del av vårdens
            kvalitet är rimligen de resultat som man får – ligger i den absoluta
            världstoppen. Man kan också se tydliga förbättringar under senare
            år när det handlar om de stora folksjukdomarna som cancer, hjärtsjukdomar
            och stroke. Det visade en rapport senast i går från SKL. Men vi
            har fortsatta besvär med tillgängligheten. Då krävs det ökade
            resurser. Vi väljer dessa ökade resurser i stället för att sänka
            skatterna.
          </note>
          <note>
            Kristdemokraterna vill flytta pengar från landsting till kommun.
            Ni gör regeringens gamla satsningar till egna och nya. Det gör
            inte sjukvården bättre. Det innebär inte att man får ökade resurser.
            Ni saknar faktiskt också våra stora generella statsbidragsökningar
            till dem som betalar för sjukvård och skola i Sverige, nämligen
            kommuner och landsting. Ni väljer i stället uppenbarligen ett
            regeringsunderlag bestående av fyra borgerliga partier som tillsammans
            med Sverigedemokraterna – det lär väl krävas fö r att det ska
            fungera i slutände n – har skattesänkningar på uppemot 100 miljarder
            kronor på programmet.
          </note>
          <note>
            Det kommer inte att hålla. Det gör inte sjukvården bättre. Det
            gör inte skolan bättre. Det kommer att innebära att man sviker
            de äldre i äldreomsorgen.
          </note>
          <note type="speaker">
            Anf. 27 EMIL KÄLLSTRÖM (C) replik:
          </note>
          <note>
            Herr talman! Även jag skulle vilja tacka för mandatperioden och
            Fredrik Olovssons insats under densamma. Det har varit ett gott
            samarbete i utskottet. Det beror självklart till mycket stor del
            på den ordförande som vi har haft.
          </note>
          <note>
            Efter fyra år av ekonomisk-politiska debatter under denna mandatperiod
            tänkte jag bjuda åhörarna på en greatest hit. Ett av de områden
            som jag och Fredrik Olovsson har diskuterat några gånger är nämligen
            planerna på en kilometerskatt, skatt på avstånd, lastbilsskatt,
            skatt på tung trafik – kärt barn har många namn. Detta är en fråga
            som Socialdemokraterna tillsammans med andra gick till val på
            under den förra valrörelsen. De sa att det inte var någon rocket
            science att införa en sådan skatt. Sedan visade det sig vara mycket
            svårare, och framför allt visade det sig att det politiska priset
            för en skatt på avstånd var rätt högt. Notan för inte minst skogsindustrin
            och andra landsbygdsbaserade näringar skulle vara mycket tuff.
            Man drog i nödbromsen.
          </note>
          <note>
            Men nu har denna skatt, likt Fågel Fenix, materialiserats igen,
            åtminst ­ one planerna på den. Flera regeringsföreträdare har
            de senaste veckorna gett besked i frågan, dock lite olika besked.
            Ardalan Shekarabi sa att det inte fanns några planer på att lägga
            fram ett sådant förslag. Per Bolund, finansmarknadsministern,
            sa att dessa planer faktiskt fanns och att Socialdemokraterna
            och Miljöpartiet skulle lägga fram detta förslag.
          </note>
          <note>
            Jag har två frågor till Fredrik Olovsson angående detta. Den
            första frågan gäller sakfrågan: Är det verkligen rätt att börja
            beskatta avstånd? Är inte det en rent landsbygdsfientlig politik?
            Den andra frågan är: Kan finansutskottets ordförande bringa klarhet
            i vad det är som egentligen gäller? Planerar man att föreslå en
            skatt på avstånd, eller planerar man inte att föreslå en skatt
            på avstånd?
          </note>
          <note type="speaker">
            Anf. 28 FREDRIK OLOVSSON (S) replik:
          </note>
          <note>
            Herr talman! Emil Källström och jag har haft många diskussioner,
            och vi ska tydligen fortsätta in i det sista med ungefär samma
            frågeställningar. Det är fullt rimligt.
          </note>
          <note>
            Som Emil Källström själv sa har Ardalan Shekarabi och jag sagt
            att vi inte har några sådana planer. Det finns inte heller något
            sådant förslag i den budget som vi nu diskuterar.
          </note>
          <note>
            Ska man ha en skatt på avstånd? Det är klart att det finns en
            kostnad för avstånd redan i dag. Jag är rätt förtjust i idén om
            att växla kostnader – det är min egen idé – så att de också träffar
            de utländska åkare som befinner sig i Sverige och inte betalar
            exempelvis drivmedelsskatter.
          </note>
          <note>
            För oss har en viktig fråga varit att få ordning och reda på
            vägen. Där har denna fråga varit en del som vi har resonerat kring
            och att detta skulle kunna bidra till just det. Men, som jag har
            sagt, vi har alltså inte ett sådant förslag på riksdagens bord
            nu. Inte heller Socialdemokraterna har ett sådant förslag för
            den kommande tiden.
          </note>
          <note>
            Däremot är det otroligt viktigt att svensk landsbygd och svensk
            glesbygd tas på stort allvar. Vi skjuter nu till stora resurser
            till kommunerna runt om i landet, och vi ser till så att staten
            kommer tillbaka till många platser runt om i landet. Det är många
            kommuner som inte har haft exempelvis statliga servicekontor.
            Vi skjuter också till nya resurser för kommersiell service på
            landsbygden. Det är sådana satsningar och många andra som vi kommer
            att behöva fortsätta med under den kommande mandatperioden.
          </note>
          <note>
            Under den tid som Centerpartiet satt i regeringen med de andra
            borgerliga partierna såg vi hur Stockholmscentreringen ökade.
            Den har vi brutit. Och vi kommer att fortsätta behöva se till
            att vi har en politik som håller ihop landet.
          </note>
          <note type="speaker">
            Anf. 29 EMIL KÄLLSTRÖM (C) replik:
          </note>
          <note>
            Herr talman! Det lät som om Fredrik Olovsson inledningsvis beklaga
            ­ de sig över att denna diskussion återkommer. Men en förklaring
            till det kan vara att det inte är riktigt solklara besked, och
            det har inte varit i någon av dessa debatter.
          </note>
          <note>
            Om vi tar Fredrik Olovsson på orden finns det alltså inte några
            sådana planer. Det är möjligen en nyhet för Miljöpartiet, som
            säger att regeringen faktiskt planerar detta. Men det får ni väl
            lösa internt i ert mycket välfungerande samarbete.
          </note>
          <note>
            Fredrik Olovsson lämnar ändå några öppningar här. Låt mig då
            komma med några tips på vägen. Uppenbart är det ett problem med
            oseriösa utländska aktörer som rullar runt på svenska vägar. Men
            lösningen på detta problem ska inte vara att straffa all tung
            trafik, inklusive hårt arbetande svenska aktörer, och göra det
            på ett sådant sätt att notan i klartext kommer att få betalas
            av skogsindustri, lanthandlare och människor och företag på landsbygden.
            I stället ska man skruva upp kraven när det gäller miljö, säkerhet,
            arbetstider och så vidare och framför allt se till att de som
            rullar runt på svenska vägar verkligen lever upp till detta. Det
            är alldeles för få kontroller. Detta är en av anledningarna till
            att det behövs mer resurser till polisen. Det är vägen framåt:
            att skapa rimliga konkurrensvillkor utan att straffa ut hela sektorer
            i det svenska näringslivet, framför allt landsbygdens del av detsamma.
          </note>
          <note>
            Jag tror att det är få utanför Fredrik Olovssons kamratskapskrets
            som håller med om att Stockholmsfixeringen är bruten. Där behöver
            det tas betydligt större grepp för att släppa loss utvecklingskraft
            i hela landet , och d et är det vi går till val på.
          </note>
          <note type="speaker">
            Anf. 30 FREDRIK OLOVSSON (S) replik:
          </note>
          <note>
            Herr talman! Det är klart att den här regeringen bryter Stockholmsfixe
            ­ ringen. Det är väldigt bra och tydligt: I stället för en moderatmiljard,
            som framför allt gick till de rikaste kommunerna i Stockholm,
            har vi sett till att höja stödet från staten till alla kommuner
            i hela landet. Det har naturligtvis framför allt varit viktigt
            för små kommuner på landsbygden.
          </note>
          <note>
            Vi ser också hur vi nu sty r om den statliga förvaltningen så
            att man inte förlägger all sin verksamhet till Stockholm eller
            andra stora städer utan finns i hela landet. Det är otroligt viktigt
            för arbetsmarknaden på många orter, naturligtvis, men också för
            förtroendet för att staten finns i hela landet och för tilliten
            mellan landsdelar. Som jag har sagt har vi även genomfört en lång
            rad förslag som handlar om hur vi ska stärka den kommersiella
            och offentliga servicen på landsbygd och i glesbygd.
          </note>
          <note>
            Detta kommer vi att behöva fortsätta med; det är jag helt övertygad
            om. Men i det perspektivet har Emil Källström, återigen, dessvärre
            satt sig i ett dåligt sällskap – och det gäller på ganska många
            områden. Våra partier har som två folkrörelsepartier en hel del
            gemensamt, men till sist har det ju fått bli så att Centern viker
            sig för moderata centralister i stället för att samarbeta med
            oss socialdemokrater om en politik som kan hålla ihop hela landet.
          </note>
          <note>
            Jag vill önska Emil Källström en trevlig sommar. Han får gärna
            begrunda i vilket sällskap han ska vara framöver – inte minst
            med tanke på att en del av det sällskapet funderar på att skaffa
            sig ett riktigt besvärligt läge genom att sätta sig i knäet på
            ett parti som varken Emil Källström eller jag vill samarbeta med.
          </note>
          <note>
            (Applåder)
          </note>
          <note type="speaker">
            Anf. 31 JANINE ALM ERICSON (MP):
          </note>
          <note>
            Herr talman! Sverige är ett fantastiskt land som det går riktigt,
            riktigt bra för. I internationella jämförelser hamnar Sverige
            i stort sett alltid högt – i topp fem – inom de allra flesta områden,
            såsom ekonomi, sysselsättning, rättssäkerhet, utbildningsnivå,
            jämställdhet, demokrati och effektiva insatser för klimat och
            miljö.
          </note>
          <note>
            Förra året toppade vi klimatindex och utsågs till världens bästa
            land att driva företag i av tidningen Forbes. Bara häromdagen
            kom en ny europeisk mätning som visar att vi är det land i EU
            som har mest effektiv klimatpolitik. Sverige har en urstark ekonomi.
            Arbetslösheten minskar, färre är beroende av bidrag för sin försörjning
            och sysselsättningsgraden är högst i EU. Allt fler nyanlända kommer
            i arbete snabbare. Öppenhet och utveck ­ ling går hand i hand.
          </note>
          <note>
            I den debatt som förs i dag, kanske inte huvudsakligen i denna
            kammare men utanför den, är det dock många som tycks tro motsatsen.
            Det är många som tävlar om att måla Sverige i mörka färger i så
            hög grad att fakta helt enkelt suddas bort. De som har att vinna
            på den debatten är de krafter som vill styra med rädslan som vapen
            – rädsla för det nya, rädsla för det man inte känner till och
            rädsla för varandra.
          </note>
          <note>
            Visst har vi utmaningar framåt, med klyftor som ökar, en välfärd
            med stora behov och klimatförändringar som behöver mötas med ännu
            mer politik. För att arbetslösheten ska fortsätta att minska och
            bli lägst i EU behöver vi fortsätta satsa på dem som står längst
            från arbetsmarknaden. Vi behöver fler och enklare vägar till jobb,
            i hela Sverige. Genom fler och växande företag skapas också nya
            jobb i hela landet. Vi måste fortsätta värna småföretagarna, och
            för att landsbygden ska leva behöver vi fortsätta bygga vägar,
            järnvägar och bostäder samt digitalisera och säkra bredband i
            hela Sverige. Det är så vi skapar hopp och framtidstro.
          </note>
          <note>
            Herr talman! Nu är vi i slutet av mandatperioden och kan konstatera
            att vi med Miljöpartiet i regering har vänt stora underskott i
            staten till stora överskott. Vi har än en gång beslutat om den
            största miljöbudgeten någonsin i Sverige, och med Miljöpartiet
            i regering är Sverige en föregångare i det globala klimatarbetet.
            Under de senaste fyra åren har vi, bland mycket annat, gjort följande:
          </note>
          <note>
             Vi har infört en svensk klimatlag som gör det svårare för kommande
            regeringar att strunta i klimatmålen.
          </note>
          <note>
             Vi har infört ett klimatpolitiskt råd.
          </note>
          <note>
             Vi har undertecknat Parisavtalet och gett 4 miljarder kronor
            till Gröna klimatfonden.
          </note>
          <note>
             Vi har kommit överens över partigränserna om 100 procent förnybar
            el till 2040.
          </note>
          <note>
             Vi har tagit initiativ med målet att Sverige ska bli ett av
            världens första fossilfria välfärdsländer.
          </note>
          <note>
             Vi har satsat stort på Klimatklivet, med lokala och regionala
            klimatinvesteringar och stadsmiljöavtal som ger stöd till kommuner
            för bland annat kollektivtrafik och cykelbanor.
          </note>
          <note>
             Vi har infört en flygskatt, eftersom flyget självklart ska
            betala för sin klimatpåverkan.
          </note>
          <note>
             Vi har ökat järnvägsunderhållet för att tågen ska gå i tid.
          </note>
          <note>
             Vi har stärkt klimatforskning och ökat stöd för att anpassa
            samhället till ett förändrat klimat.
          </note>
          <note>
             Vi har minskat överskott av utsläppsrätter inom EU:s system
            för utsläppshandel.
          </note>
          <note>
             Vi har gett uppdrag och startat samarbeten för att minska utsläppen
            inom svensk industri.
          </note>
          <note>
             Vi har fått mer kollektivtrafik på landsbygden.
          </note>
          <note>
             Vi har infört ökat stöd till solel och gjort det enklare att
            sätta solceller på taken.
          </note>
          <note>
             Vi ger stöd till energilagring för att öka möjligheterna till
            egenproducerad el.
          </note>
          <note>
             Vi har räddat nattågen.
          </note>
          <note>
             Vi har beslutat om att alla budgetförslag ska miljö- och klimatsäkras.
          </note>
          <note>
             Vi har sett till att klimat- och miljöfrågorna genomsyrar utvecklingssamarbetet.
          </note>
          <note>
             Vi har infört ett nytt mål för att finansmarknadsområdet ska
            bidra till hållbar utveckling.
          </note>
          <note>
             Vi har börjat utreda gröna obligationer för att mer effektivt
            kunna finansiera klimatomställningen.
          </note>
          <note>
             Vi har sänkt momsen på mindre reparationer och infört avdrag
            på reparationer av vitvaror i hemmet.
          </note>
          <note>
             Vi har tagit fram en ny strategi för hållbar konsumtion.
          </note>
          <note>
            Detta är sådant vi har gjort bara på klimatområdet. Vi har dessutom
            satsat dubbelt så mycket på skolan som den förra regeringen gjorde,
            på hälften av tiden. Vi ser nu också att skolresultaten höjs.
            Vi har jämställdhetsbudgeterat och minskat den ekonomiska ojämlikheten
            mellan kvinnor och män. Listan kan göras mycket längre.
          </note>
          <note>
            Herr talman! Snart träder ytterligare två viktiga klimatpolitiska
            förändringar i kraft: regeringens bränslebyte och bonus–malus-systemet,
            bilbytet, vilket kommer att bidra till minskade utsläpp. Jag hoppas
            också att vi i denna kammare så småningom kan prata över partigränserna
            om en överenskommelse om höghastighetsjärnväg i Sverige.
          </note>
          <note>
            Men ännu har vi inte gjort klart vårt jobb – än finns det mycket
            kvar att göra. Än smälter isarna på Antarktis, nu med allt snabbare
            fart. Än slår temperaturerna nya rekord. Än flyr människor från
            krig, svält och naturkatastrofer. Än dör havsbottnar och korallrev.
            Än är det inget som tyder på att mängden koldioxid i atmosfären
            minskar. Än kvarstår klimathoten, och än kan vi inte slappna av.
          </note>
          <note>
            Vi behöver nu fortsätta att fylla på den lista jag läste upp
            med radikal klimatpolitik, och vi har inte råd att tappa fart.
            Nästa steg är att bygga ut järnvägen i hela landet, höja priset
            för att släppa ut koldioxid, fortsätta rädda våra hav från plast,
            gifter och skadliga ämnen och införa en antibiotikaskatt i köttproduktionen.
            Det är vi som delar den här planeten nu som avgör framtiden. Det
            är vi som aldrig får sluta kämpa. Klimathotet finns nämligen här
            och nu, och klimatet kan inte vänta.
          </note>
          <note>
            Med det yrkar jag bifall till propositionen och förslaget i betänkandet.
          </note>
          <note>
            (Applåder)
          </note>
          <note type="speaker">
            Anf. 32 JAKOB FORSSMED (KD) replik:
          </note>
          <note>
            Herr talman! Jag vill börja denna replik med att önska alla glad
            sommar. Det missade jag att göra tidigare, och det kändes inte
            så bra.
          </note>
          <note>
            Jag skulle också vilja yrka bifall till den kristdemokratiska
            reserva ­ tionen, nr 5, som kommer att innebära stora förtjänster
            för vårt land om den vinner bifall.
          </note>
          <note>
            Janine Alm Ericson talade i sitt anförande om växande klyftor.
            Det finns många sådana som det finns skäl att bekymra sig över.
            En klyfta som jag tycker är bekymmersam är den som riskerar att
            uppkomma när personer med lite lägre men ändå väldigt stabila
            inkomster inte får chansen att komma in på den ägda bostadsmarknaden.
          </note>
          <note>
            Miljöpartiet har haft bostadsministerposten under denna mandatperiod.
            Vi har under året fått ett skärpt amorteringskrav, som kanske
            bidrar till den osäkra situation som vi har på bostadsmarknaden.
            Antalet byggstarter minskar kraftigt; i Stockholm förväntas byggstarterna
            minska med 30 procent. Försäljningen av nya bostadsrätter har
            för en del bolag minskat med 80 procent. Samtidigt skrev Boverkets
            generaldirektör så sent som i förrgår att det för många grupper
            – till exempel för äldre och unga som efterfrågar bostäder till
            skäliga priser – fortfarande finns ett stort behov av bostäder.
          </note>
          <note>
            Finanspolitiska rådet skrev i sin rapport för 2018 att ett skärpt
            amorteringskrav sannolikt bidrar till utestängningseffekter på
            bostadsmarknaden genom att hushåll som annars skulle ha haft råd
            med boendeutgifterna inte kan bära den tillkommande amorteringen.
            Man skrev också att ”dessa konsekvenser försämrar möjligheterna
            för många unga att komma in på bostadsmarknaden”.
          </note>
          <note>
            För ett par dagar sedan såg jag att statsrådet Bolund avvisade
            möjligheten till ett skattegynnat bosparande för att kunna få
            den kapitalinsats som krävs. V ad vill ni göra för att fler ska
            kunna komma in på den ägda bostadsmarknaden?
          </note>
          <note type="speaker">
            Anf. 33 JANINE ALM ERICSON (MP) replik:
          </note>
          <note>
            Herr talman! Jag tackar Jakob Forssmed för frågan. Bostadspolitiken
            är oerhört viktig, och att en människa har någonstans att bo är
            ju en grundläggande förutsättning för att man ska kunna bygga
            sitt liv. Att man dessutom kan bo nära där det finns ett jobb
            och där man vill utveckla sitt liv är väldigt viktigt.
          </note>
          <note>
            Vi ser att bostadsbyggandet har varit historiskt högt i början
            av mandatperioden. Regeringen har satsat mycket pengar just på
            att utveckla fler bostäder. Att det går ned nu är naturligtvis
            oroväckande. Analytikerna säger dock att det byggande som främst
            har premierats hittills är dyrare bostadsrätter, och den marknaden
            ses nu som mättad.
          </note>
          <note>
            Regeringens investeringsstöd för hyresrätter – små, billigare
            bostäder som dessutom är mer klimatsmarta och därför hållbara
            inför framtiden – är någonting som vi behöver satsa väldigt mycket
            mer på.
          </note>
          <note>
            Bostadspolitiken behöver utvecklas. Jag hoppas att vi kan hitta
            nya former för överenskommelser på detta område, vilket jag tror
            är en grundläggande förutsättning för att kunna fortsätta bygga
            Sverige starkt, och att Alliansen inte lämnar dessa samtal.
          </note>
          <note>
            När det gäller amorteringskravet tror vi att vi behöver ta ett
            av de allra största hoten mot svensk ekonomi, som internationella
            bedömare hela tiden har gjort Sverige uppmärksamt på, på allvar.
            Vi har en stor skuldsättning i de svenska hushållen, vilket också
            utgör en stor risk för den finansiella stabiliteten. Att kastas
            in i en ny kris på grund av att vi har haft en bostadsbubbla skulle
            vara mycket dåligt för alla, både för dem som nu finns på bostadsmarknaden
            och för dem som vill komma in.
          </note>
          <note>
            Därför anser vi att ett amorteringskrav även fortsättningsvis
            är bra för att stärka Sveriges ekonomi. Vi måste dock se till
            att människor har råd samt fortsätta det byggande av lägenheter
            som behöver ske.
          </note>
          <note type="speaker">
            Anf. 34 JAKOB FORSSMED (KD) replik:
          </note>
          <note>
            Herr talman! Jag blir lite bekymrad när Miljöpartiet nu säger
            att man vill fortsätta med en politik som innebär ett slöseri
            med byggsubventioner och att man vill bygga ut denna politik,
            som faktiskt inte fungerar.
          </note>
          <note>
            Människor vill för det första gärna bo i ägda bostäder. Man vill
            bo i ett småhus eller köpa sig en lägenhet, för man vill disponera
            sin tillvaro lite mer själv och till exempel bestämma själv när
            man ska renovera. Det har också över tid visat sig vara ett billigare
            boende.
          </note>
          <note>
            Men i stället ska människor drivas in i fattigdomsfällor och
            in i dyra hyresrätter där fastighetsägaren – snarare än den enskilde
            som äger sitt boende – ska ha vinsten.
          </note>
          <note>
            Jag tycker att detta är en bekymmersam politik. Det finns ju
            ett småskalighetsdrag i Miljöpartiet, tycker jag, som ofta är
            bra. Här verkar detta dock helt ha kommit bort till förmån för
            någonting annat.
          </note>
          <note>
            Jag tycker också att det är märkligt att ni låter Per Bolund
            diktera bostadspolitiken. Vi har ju hört bostadsministern vara
            mycket skeptisk till det förstärkta amorteringskravet. Mycket
            talar nu för att han har rätt och för att detta har blivit ett
            hinder för byggande, för försäljning av bostadsrätter och, inte
            minst, för unga hushåll i växande tillväxtregioner att komma in
            på bostadsmarknaden och därmed också kunna flytta till en arbetsmarknadsregion
            med jobb. Detta hotar ju också kompetensförsörjningen.
          </note>
          <note>
            Du säger att man ska ha råd, Janine Alm Ericson, men samtidigt
            höjer ni skatten för människor som arbetar. Ni höjer skatten på
            sparande, och ni har höjt skatten på det investeringssparkonto
            som en del använder för att spara ihop till en kontantinsats.
            Nu säger ni också nej till varje form av bosparande för att människor
            ska kunna ta eget ansvar och spara ihop till insatsen.
          </note>
          <note>
            Detta bådar inte gott för framtiden. Jag talar gärna om dessa
            frågor, men det krävs att vi ser att det faktiskt är en stor grupp
            som i dag ställs utanför bostadsmarknaden och som inte får chansen
            att komma in och att äga sitt boende.
          </note>
          <note type="speaker">
            Anf. 35 JANINE ALM ERICSON (MP) replik:
          </note>
          <note>
            Herr talman! Jag märkte att Jakob Forssmed inte berörde frågan
            om de svenska hushållens skuldsättning och den fara som denna
            medför för hela ekonomin utan riktade in sig på en liten del av
            en väldigt stor ekonomisk fråga.
          </note>
          <note>
            Vad gäller sänkta skatter är det inte bara bostäder som gör att
            människor kan ta de jobb som finns. Det handlar bland annat om
            utbildning och om att man kan vidareutbilda sig – livslångt lärande
            – vilket kräver samhälleliga resurser. Vi behöver ha en skattepolitik
            som ser till att dessa resurser finns; jag måste säga att Fredrik
            Olovsson utvecklade detta väldigt bra i det förra inlägget.
          </note>
          <note>
            Jag skulle vilja ställa en retorisk fråga till Jakob Forssmed
            – han har ju inga repliker kvar – som vi kan ha sommaren på oss
            att diskutera: Hur vill Kristdemokraterna komma till rätta med
            de svenska hushållens jättehöga skuldsättning och den fara som
            denna medför för svensk ekonomi?
          </note>
          <note>
            I övrigt vill även jag önska alla en väldigt trevlig sommar.
          </note>
          <note type="speaker">
            Anf. 36 ULLA ANDERSSON (V):
          </note>
          <note>
            Herr talman! Jag vill börja med att yrka bifall till förslaget
            i utskottets betänkande.
          </note>
          <note>
            Den ekonomiska politiken handlar om vilket samhälle vi vill leva
            i. Den handlar om hur vi organiserar detta samhälle, hur vi ser
            på varandra som människor och vad vi anser vara värdefullt och
            viktigt i ett samhällsbygge.
          </note>
          <note>
            Genom politik kan vi självklart påverka vår gemensamma framtid;
            den är ju inte förutbestämd utan kan göras väldigt förhoppningsfull.
          </note>
          <note>
            Det är självklart att det går att känna hopp och framtidstro
            och att tro att de rikedomar som detta samhälle har ska kunna
            göra det bättre för oss alla.
          </note>
          <note>
            Människor kommer i arbete, bostäder byggs och statsfinanserna
            är oerhört goda. Statskulden har minskat både som andel och nominellt,
            och underskott efter borgarnas år vid makten har vänts till stora
            överskott.
          </note>
          <note>
            Budgetarna som har lagts har både stärkt välfärden och utjämnat
            inkomstskillnader. Med små steg i rätt riktning har det gått framåt.
          </note>
          <note>
            Det går att bygga ett samhälle där välfärden byggs ut; vi har
            visat det. Avgiftsfria mediciner för barn, glasögonbidrag till
            barn och unga, avgiftsfri mammografi och cellprov s screening
            – i vårt Sverige ska ingen någonsin behöva missa en tumör för
            att man inte hade råd att gå till en undersökning.
          </note>
          <note>
            Vi har visat att det går att bygga ut välfärden genom att införa
            avgiftsfria läkarbesök för 85-plussare i öppenvården, avgiftsfri
            kollektivtrafik i sommar för 700 000 unga och därtill avgiftsfria
            lovaktiviteter så att inga barn eller unga ska behöva avstå från
            att delta för att föräldrarna måste jobba eller inte har råd.
          </note>
          <note>
            Vi har visat det genom att höja studiemedlet så att fler unga
            ska våga ta steget till högre studier. Klass ska inte få avgöra
            om du tar det steget eller inte.
          </note>
          <note>
            Nu kan fler dessutom gå till tandläkaren. Alla unga upp till
            22 år kan gå avgiftsfritt, och alla andra har fått fördubblade
            tandvårdsbidrag. Tänder och hälsa hör nämligen samman.
          </note>
          <note>
            Vi har gjort satsningar på förlossningsvård, på kvinnors hälsa
            och på bättre arbetsvillkor i vården. Och snart kan alla arbetslösa
            få tillgång till körkortslån, så att fler kan få körkort och jobb
            i hela landet.
          </note>
          <note>
            Till och med lanthandeln kan få stöd så att den blir kvar i byn.
            Sådant kan man göra med oss i Vänsterpartiet, liksom att bygga
            hyresrätter med målet att bygga bort bostadsbristen.
          </note>
          <note>
            Vår strävan är att bygga ett jämlikare samhälle – ett starkare
            samhällsbygge som omfamnar fler och som gör livet såväl friare
            som tryggare för oss alla och inte bara för några få där uppe
            i toppen. En del politiska partier försöker i stället skrämmas
            och beskriver samhällsutvecklingen som otrygg och ohållbar. Det
            gör de i syfte att försöka vinna röster och plocka poäng.
          </note>
          <note>
            När Sverigedemokraterna kom in i riksdagen 2010 var det i sig
            oroväckande. Ett rasistiskt parti hade röstats in, och vi var
            många som oroades över om deras politik skulle följas efter av
            de andra, etablerade politiska partierna. Vi undrade hur fort
            det skulle gå. Vi tänkte på utvecklingen i Danmark, men vi var
            få som trodde att Sverigedemokraternas retorik och stigmatiserande
            politik skulle få ett sådant genomslag som det har fått och så
            fort. Människor pekas ut. Rädsla trycks ut, och var du har dina
            rötter verkar vara det som ska styra politikens utformning. Mörkerkrafter
            stärks, och rasismen sprids.
          </note>
          <note>
            Vi väljer en annan väg. Vi väljer solidariteten och jämlikheten.
            Vi väljer att kämpa för att den här generationen ska bli den sista
            ojämställda generationen och för att de barn som föds i dag ska
            slippa uppleva att de får lön och makt efter kön.
          </note>
          <note>
            Vi kan jobba för omfördelning av resurser så att inte 245 000
            barn behöver leva i familjer som inte ens har råd med de mest
            nödvändiga utgifterna utan kan se fram mot såväl nya kläder som
            att vara med i idrottsklubben, åka på en cup eller på ett läger,
            att kunna gå på bio eller ta en fika – ja, kanske till och med
            att kunna åka på semester. Det tycker jag är rimligt.
          </note>
          <note>
            Samtidigt som en del familjer knappt har frukost på bordet varje
            dag månaden ut går en del till Grand Hotel och äter frukost för
            2 300 kronor. En del kan göra sådant utan att ens blinka. Medan
            de sitter där och sörplar på sin champagne till gröten kanske
            de tänker på den där intervjun i Dagens industri med Carl Bennet
            – miljardären, ni vet, som är den 15:e rikaste i Sverige. Han
            säger: Ja, vi har det faktiskt jäkligt bra nu när förmögenhetsskatten
            är borta och när arvs- och gåvoskatten är borta.
          </note>
          <note>
            Jag förstår att han är nöjd, för under lång tid har politiken
            gynnat honom och de andra miljardärerna. Sverige har blivit lite
            av ett skatteparadis för de allra rikaste. Medan en del vill få
            oss att tro att det är migrationen som är problemet kan många
            andra se att det har skett en enorm omfördelning i det här landet
            under decennier. Från att ha varit världens mest jämlika land
            har Sverige blivit det land där klyftorna ökar snabbast. Jag tycker
            att det hade varit klädsamt om Elisabeth Svantesson åtminstone
            med ett ord hade nämnt att just Moderaternas ekonomiska politik
            har ökat klyftorna väldigt kraftigt.
          </note>
          <note>
            I dag har vi det minst omfördelande skattesystemet från hög-
            till låginkomsttagare bland EU:s 15 kärnländer. Sverige är det
            land bland OECD-länderna som ligger näst sämst till när det gäller
            beskattning av arv, gåvor, förmögenheter och fastigheter. Med
            andra ord: Vi är näst bäst på att gynna dem som har det bäst ställt.
            Men se det räcker inte, verkar borgerligheten och Sverigedemokraterna
            tycka. De vill öka inkomstskillnaderna ännu mer till fördel för
            dem med högst inkomster och med stora rikedomar. Och Socialdemokraterna
            säger: Lagt kort ligger.
          </note>
          <note>
            Ekonomisk politik handlar som sagt om vad vi vill med samhället.
            De flesta reformer som vi har fått igenom är till för att förbättra
            livet för det stora folkflertalet, för alla, så att inte plånbokens
            tjocklek ska avgöra. Förslagen avvisas såklart i stor utsträckning
            eller i sin helhet av partierna till höger.
          </note>
          <note>
            För dem finns en fråga som är överordnad allt annat, oavsett
            konsekvenser och oavsett ekonomiskt läge och statsfinansernas
            skick. Det är skattesänkningar – och alltid sådana som gör att
            de som redan har mest får mest. Men det finns en sak till som
            också verkar vara prioriterad, och det är att de sjuka och arbetslösa
            ska betala. Där sparas det hej vilt. Jag vet inte om det beror
            på att man verkligen tror att fattiga och otrygga människor blir
            friska fortare eller om det enbart är cynisk högerpolitik – eller
            om det är både och.
          </note>
          <note>
            De som redan är rika verka alltid behöva mer. De behöver mer
            för att de ska göra sitt bästa – ett bidrag till, eller jag menar
            ett avdrag till, och en skattesänkning till, och en till och en
            till. Detta får de , medan de sjuka ska bli fattigare och fattigare.
          </note>
          <note>
            Det är skillnad mellan höger och vänster i politiken. Det är
            skillnad på hur vi använder de gemensamma resurserna. Offentliga
            investeringar är dubbelt så effektivt som skattesänkningar när
            det gäller att skapa jobb.
          </note>
          <note>
            Om vi tittar på de ekonomiska politiska förslagen kan vi se att
            Centerpartiet är stolta och nöjda över att ha de största skattesänkningarna
            av de borgerliga partierna. I Dagens industri kan vi läsa om hur
            Emil Källström drömmer om skattesänkningar med ytterligare ca
            400 miljarder.
          </note>
          <note>
            Centerpartiet har störst besparingar i välfärden av de borgerliga
            partierna men kommer inte upp i Sverigedemokraternas enorma besparingar.
            De är så stora att de är svåra att föreställa sig. Men det blir
            så när människor med Jimmie Åkessons inkomst ska ha stora skattesänkningar,
            för man behöver finansiera det.
          </note>
          <note>
            Liberalerna säger: Skolan först! Men i deras budget får skattesänkningarna
            ta tre gånger mer utrymme, och framför allt gynnas män, det vill
            säga höginkomsttagare. Jag skulle vilja säga att Liberalerna är
            partiet där klyftorna kommer först.
          </note>
          <note>
            Moderaterna försöker blanda bort korten och vill gärna triangulera
            med Socialdemokraterna. Men om man kollar ser man att deras så
            kallade satsningar på välfärden finansieras med besparingar på
            välfärden. Det är väl känt att för Moderaterna är skattesänkningar
            alltid pr ioriterat, förutom för de sjuka – f ör de ska ha en
            skattehöjning.
          </note>
          <note>
            Jag undrar så vad det är som gör att det är just sjuka som aldrig
            någonsin ska få en skattesänkning utan en skattehöjning av Moderaterna.
            Och varför just sjukas ersättning dessutom alltid ska sänkas .
            Kanske någon moderat kan förklara det. Eller kanske någon sverigedemokrat
            kan förklara varför sjuka och arbetslösa ska betala mest i skatt
            vid lika inkomst, vilket är precis vad Sverigedemokraterna och
            borgarna vill.
          </note>
          <note>
            Herr talman! I vårändringsbudgeten läggs nya reformer fram. I
            spåren av metoo kommer nu satsningar för att förbättra sex- och
            samlevnadsundervisningen i skolan, för att utbilda domstolsväsendet
            och för att sprida information om den nya samtyckeslagstiftningen.
            Pengar går till att stärka de regionala skyddsombudens ställning
            och utbildning kring sexuella trakasserier och till Arbetsmiljöverkets
            arbete i frågan. Sammanlagt finns sju olika metoo-reformer i budgeten.
          </note>
          <note>
            Sjukvården tillförs resurser för att utöka tillgängligheten,
            satsa på mobila team eller för förstärkningar på andra sätt. Det
            behövs.
          </note>
          <note>
            Även pengar till 10 000 fler sommarjobb finns med. 10 000 fler
            unga kan nu få vara med och bidra, få erfarenhet, få egna pengar
            och få känna att man spelar en viktig roll.
          </note>
          <note>
            Dessutom tillförs pengar till fritidsgårdar för utökade öppettider
            och för fler aktiviteter. Även idrottsrörelsen och kulturföreningar
            får pengar till barns och ungas idrott och kulturutövande. I vårt
            Sverige ska barn och unga kunna känna hopp och framtidstro.
          </note>
          <note>
            Vi vill använda den ekonomiska politiken för ett Sverige för
            alla, inte bara för de få i toppen. Därför kommer vi inför valet
            att arbeta för ett högkostnadsskydd i tandvården, för trygghet
            i arbetslivet, för fler hyresrätter till rimliga hyror och för
            utökad välfärd med fler anställda i äldreomsorg, i vård och i
            förskola och skola. Och självklart ska det vara bättre arbetsvillkor
            och löner. Vi vill införa en avdragsrätt för a-kassan.
          </note>
          <note>
            Det är sådant vi prioriterar. Och vet ni – vi tycker faktiskt
            att de med högst inkomster, mest kapital och stora förmögenheter
            kan finansiera det. På så sätt utjämnar vi samtidigt inkomstskillnader.
            Det är bra, inte minst för den ekonomiska utvecklingen och tillväxten.
          </note>
          <note>
            Med vår politik blir inte allt skimrande, och vi löser inte alla
            problem, men mycket blir så himla mycket bättre. Det blir ett
            Sverige för alla och inte bara dem i toppen. Det är liksom skillnad
            på höger och vänster i politiken.
          </note>
          <note>
            Till sist vill jag också säga trevlig sommar till alla i finansutskottet.
            Jag vill rikta ett särskilt tack till Monica Green och Jörgen
            Andersson som efter många år lämnar finansutskottet – hur det
            blir med oss andra får vi se efter valet. Tack till ordföranden,
            och ett särskilt tack till finansutskottets kansli som är så proffsigt
            och underlättar vårt arbete på ett väldigt professionellt sätt.
            Tack ska ni ha!
          </note>
          <note>
            (Applåder)
          </note>
          <note type="speaker">
            Anf. 37 EMIL KÄLLSTRÖM (C) replik:
          </note>
          <note>
            Herr talman! När det gäller Ulla Anderssons passning till mig
            under anförandet skulle jag vilja konstatera en gång för alla
            att fram till precis nu har jag aldrig yttrat siffran 400 miljarder
            i någon som helst skattedebatt över huvud taget. Ulla Andersson
            vet att när artikeln hon refererade till publicerades var det
            första jag gjorde att beskriva att den inte var rättvisande för
            Centerpartiets skattepolitik. Vill man ta del av den ska man läsa
            vår budget. Varför Ulla Andersson fortsätter att hänvisa till
            den artikeln efter att vi både har twittrat och talat om det vet
            bara Ulla Andersson.
          </note>
          <note>
            Jag däremot kom i min generositet så nära jag någonsin har varit
            att ge Ulla Andersson en komplimang i talarstolen när jag i mitt
            anförande sa att Vänsterpartiet åtminstone har vett att inte tala
            högt om det faktum att man vill lämna EU. Men nu när Oscar Sjöstedt
            fick chansen att förklara och försvara sitt EU-motstånd borde
            Ulla Andersson i rättvisans namn få samma möjlighet.
          </note>
          <note>
            Är det inte så att ytterkantspartierna i svensk politik borde
            dra slutsatser av den brexitsoppa vi nu ser? När ett av de största
            och tyngsta EU-länderna försöker gå ur EU lamslår det ekonomin,
            den offentliga sektorn och samhället. Det är ingen rimlig väg
            framåt. Det finns inget rimligt alternativ, och det är helt enkelt
            en oklok politik. Ibland måste man göra omprövningar när verkligheten
            förändras. Är det inte dags att Vänsterpartiet skippar drömmarna
            om ett isolationistiskt Sverige som inte samarbetar med sina grannländer,
            Ulla Andersson? Är det inte dags för Vänsterpartiet att göra samma
            resa som Miljöpartiet har gjort och verklighetsanpassa politiken
            och acceptera EU-medlemskapet?
          </note>
          <note type="speaker">
            Anf. 38 ULLA ANDERSSON (V) replik:
          </note>
          <note>
            Herr talman! År 1994 röstade jag mot ett EU-medlemskap. Jag har
            inte ångrat mig en enda dag sedan dess. Jag röstade även mot ett
            EMU-medlemskap, och jag tror att det är många som kan tacka dem
            som stod på nejsidan i den valrörelsen för det. Tänk om vi hade
            varit med där och vilket elände vi då hade fått ta del av!
          </note>
          <note>
            För Vänsterpartiet är solidaritet och samarbete en kärna i allt
            vi gör. Vi vill samarbeta med andra länder. Vi vill ha en politik
            som bygger på demokratiskt och gemensamt fattade beslut. Men vi
            tycker också att det finns en väldigt viktig poäng med att de
            besluten fattas av de folkvalda i ländernas parlament. Vi tycker
            alltså att det är folket i Sverige som ska fatta beslut om politiken
            här, precis som vi tycker att folket i Norge, England och andra
            länder ska fatta besluten där.
          </note>
          <note>
            Vi har sett vad finanskrisen har betytt i EU. Vi har sett hur
            banker har gynnats och hur folk har fått betala ett väldigt högt
            pris. Vi har sett det i Grekland, Spanien och Italien. Det EU
            har koncentrerat sig på är att rädda bankerna och inte att se
            till att människor har mat för dagen, en bostad att bo i och ett
            jobb att gå till.
          </note>
          <note>
            Vi respekterar däremot folkomröstningens resultat. I dag finns
            det majoritet för att Sverige ska vara medlem i EU, och i EU jobbar
            vi för att göra utvecklingen så bra som möjlig och står upp för
            kvinnors rätt till abort, homosexuellas rättigheter och en social
            sammanhållningspolitik, det vill säga att vi ska hjälpa varandra
            i nöd och stötta varandra till utveckling så att människor inte
            ska lämnas i fattigdom utan få möjlighet att ta sig ur den genom
            jobb, investeringar och ett starkt socialt skyddsnät.
          </note>
          <note type="speaker">
            Anf. 39 EMIL KÄLLSTRÖM (C) replik:
          </note>
          <note>
            Herr talman! Det där var ju glasklart – eller kanske ändå inte.
            Å ena sidan säger man att man inte vill vara med i EU, och rimligen
            skulle det innebära att man fortsätter att driva den frågan när
            så är lämpligt. Å andra sidan berättar man om alla saker som Vänsterpartiet
            vill utveckla inom EU och alla frågor som man vill driva inom
            ramen för EU-medlemskapet. Det håller inte riktigt ihop.
          </note>
          <note>
            Det rimliga, Ulla Andersson, vore att erkänna att verkligheten
            har sprungit ifrån politiken på det här området. Också Vänsterpartiet
            borde rätta politiken efter den verklighet vi ser och inse att
            det rimliga är att driva sina frågor inom ramen för det europeiska
            samarbetet. Det var ett misstag, Ulla Andersson, att rösta nej
            1994. Jag tror också att Ulla Andersson kommer att komma till
            den insikten vad det lider. Det låter som att Ulla Andersson redan
            är halvvägs in i den tankeprocessen.
          </note>
          <note>
            Man måste utgå från verkligheten som den ser ut. Politiska skygglappar
            är inget framgångsrecept om man gör anspråk på att på allvar bära
            människors förtroende. Ytterkantspartierna i svensk politik, Vänsterpartiet
            och Sveri gedemokraterna, säger samma sak. Man är emot EU-medlemskapet
            trots de överväldigande bevis för att det inte är vägen framåt
            som vi ser nu i Storbritannien efter brexitomröstningen.
          </note>
          <note>
            Jag ska som sagt ge Ulla Andersson det att det ändå låter som
            om Vänsterpartiet är halvvägs in i någon form av tillnyktring.
            Jag tycker att det är bra, för det är bra om vi lämnar den tröttsamma
            frågan om ja eller nej bakom oss och i stället funderar på hur
            vi ska utveckla såväl den svenska som den europeiska politiken.
            Så pass viktigt är det europeiska samarbetet att vi, precis som
            Mats Persson i ett tidigare replikskifte sa, måste fundera på
            hur vi gör EU ännu bättre och hur vi bygger Europa som plats i
            världen betydligt starkare än i dag. Sveriges röst behövs där,
            men då måste vi lägga frågan om ja eller nej bakom oss.
          </note>
          <note type="speaker">
            Anf. 40 ULLA ANDERSSON (V) replik:
          </note>
          <note>
            Herr talman! Nationalism, brott mot mänskliga rättigheter och
            demokrati, public service som ifrågasätts, domstolar som avsätts
            – det finns avskräckande exempel runt om i Europa.
          </note>
          <note>
            Vi är medlemmar i EU, och därför jobbar vi i EU för att förbättra
            och utveckla arbetet i EU. Det är precis på samma sätt som Moderaterna,
            som inte vill ha landsting, gör. De är med och styr här i Stockholm
            i just landstinget i Stockholm. Jag skulle kanske önska att de
            inte vore det – vi kan ju titta på Nya Karolinska som ett exempel
            – men de är med där och jobbar där, på samma sätt som vi är med
            i EU och jobbar för att utveckla EU.
          </note>
          <note>
            Till exempel skulle vi vilja se en helt annan migrationspolitik.
            Vi tyck ­ er att Europa, världens rikaste kontinent, borde kunna
            ta emot flyktingar och inte sätta upp murar. Det försöker vi jobba
            för, precis som vi försöker jobba för att kvinnor ska ha rätt
            till abort, att mänskliga rättigheter ska respekteras och att
            homosexuellas rättigheter ska respekteras. Det är sådant vi jobbar
            för i EU-parlamentet, och det tänker vi fortsätta att göra.
          </note>
          <note>
            Den dag det finns en majoritet i Sverige för att gå ut ur EU,
            ja, då kan vi fundera på om vi ska ställa krav på en folkomröstning.
            Men i dag finns det ingen sådan majoritet. Vi kommer att jobba
            för att utveckla EU, och det kommer vi att göra på det sätt som
            vi tycker är bäst, det vill säga att vi ska värna människor och
            inte banker, vi ska se till att människor har en fristad att fly
            till och vi ska stå upp för mänskliga och demokratiska rättigheter.
            De ska aldrig, aldrig kunna rubbas på något sätt. Därför tycker
            vi att det är väldigt intressant med utvecklingen i Storbritannien
            i och med brexit, men vi följer också utvecklingen i Polen och
            Ungern och andra sådana länder. Det som händer där är något som
            vi aldrig någonsin vill vara en del av.
          </note>
          <note type="speaker">
            Anf. 41 JAKOB FORSSMED (KD) replik:
          </note>
          <note>
            Herr talman! Vänsterpartiet har under den här mandatperioden
            varit besjälat av idén att stänga ned välfärdsverksamheter som
            fungerar bra och som brukar ha valt om de drivs privat och gör
            en vinst. Det har ni varit trots att ni har vetat att förslaget
            inte haft majoritet i riksdagen och inte skulle gå igenom. Ni
            har ändå fortsatt driva processen med utredningar, lagförslag
            och så vidare.
          </note>
          <note>
            Nu ser vi vad det leder till. Årets upplaga av rapporten Global
            Entrepreneurship Monitor , världens största undersökning av entreprenörskap,
            har just kommit. Där ser man att entreprenörskapet i Sverige har
            minskat under 2017 medan det har ökat i andra innovationsdrivna
            länder. I rapporten konstateras att nedgången i entreprenöriell
            aktivitet uteslutande beror på en minskning i kvinnors entreprenörskap.
            Man kopplar detta till diskussionen och de förslag som regeringen
            har drivit om företagande i välfärdssektorn.
          </note>
          <note>
            Är detta något som bekymrar Ulla Andersson?
          </note>
          <note type="speaker">
            Anf. 42 ULLA ANDERSSON (V) replik:
          </note>
          <note>
            Herr talman! När beslutet om att inleda vinstexperimentet i välfärden
            togs i början på 90-talet låg en 15 sidor lång proposition till
            grund för det. De som hade skrivit propositionen var två moderater,
            som sedan själva har tjänat enormt stora pengar på hela utvecklingen.
          </note>
          <note>
            Vi vet att det finns väldigt många som är med i välfärden just
            för att tjäna stora pengar. Häromdagen kunde vi läsa om en skola
            här i Stockholm som fick stänga igen på grund av att ägarna inte
            tyckte att vinsterna var tillräckligt stora.
          </note>
          <note>
            Det finns ett stort folkligt stöd för att få slut på vinstjakten
            i skolan. Svenska folket tycker helt enkelt att det är rimligt
            att de skattepengar de betalar ska gå till just eleverna i skolan,
            till lärarna, till lärarnas fortbildning, till skolböcker och
            inte till att berika ägarna.
          </note>
          <note>
            Det förslag som låg på riksdagens bord möjliggjorde en avkastning
            på det operativa kapitalet. Om ägarna hade investerat kunde de
            få avkastning. Om de inte hade investerat egna pengar fick de
            ta ut lön, som andra som jobbar i skolan eller på vårdcentralen.
          </note>
          <note>
            Jag tycker att det är en rimlig och logisk hantering av välfärden.
            Välfärden är nämligen inte som vilken marknad som helst. Att lägga
            ned en skola är inte samma sak som att gå till affären och byta
            en vara som är ett felköp. Vi kan aldrig någonsin hantera välfärden
            på det sättet.
          </note>
          <note>
            Jag tycker att Jakob Forssmed och de borgerliga partierna borde
            fundera över vad välfärdsexperimentet har lett till. Är det rimligt
            att avkastningen för att driva en skola är högre än för att driva
            en bank i dagens Sverige?
          </note>
          <note type="speaker">
            Anf. 43 JAKOB FORSSMED (KD) replik:
          </note>
          <note>
            Herr talman! Snacka om experiment som ni vill genomföra, Ulla
            Andersson! Ni vill stänga ned välfungerande och högkvalitativa
            små och medelstora verksamheter som elever, föräldrar och äldre
            själva har valt. Vilken osäkerhet ni slänger in dem i!
          </note>
          <note>
            Jag håller med om att det finns problem som behöver rättas till.
            Men det har vi försökt göra genom det som du också kommer med:
            tillståndskrav och ökade kvalitetskrav. Det ska inte gå att göra
            vinster och samtidigt ha dålig kvalitet. Men din politik innebär
            att man stänger ned alla. De som håller bra kvalitet och de som
            inte klarar kvalitetskraven ska behandlas lika. Det är nämligen
            driftsformen som är i fokus för din politik.
          </note>
          <note>
            När det gäller avkastningen har många, inte minst mindre företag,
            visat gång på gång att det i praktiken är noll i vinstmöjligheter
            som kommer att erbjudas.
          </note>
          <note>
            Min fråga gällde inte alls detta. Vi ser nu ett minskat entreprenörskap
            i Sverige, och det handlar uteslutande om att kvinnors entreprenörskap
            och företagande minskar. Jag undrar om Ulla Andersson är bekymrad
            över detta. Det kan alltså härledas direkt till den politik och
            den retorik som ni har ägnat er åt under mandatperioden.
          </note>
          <note>
            Är Ulla Andersson bekymrad över detta? Hur tror Ulla Andersson
            att det här påverkar möjligheterna att rekrytera personal i framtiden
            och att göra detta till ett attraktivt område att söka sig till
            om man är intresserad av välfärdsutveckling? Man kan också vara
            intresserad av att äga inflytande över sin verksamhet och över
            sin tid, av att få bättre arbetsmetoder och av att se till att
            det finns fler arbetsgivare att välja mellan. Hur ska det gå till?
            Är Ulla Andersson över huvud taget bekymrad när det gäller den
            dimensionen av frågan?
          </note>
          <note type="speaker">
            Anf. 44 ULLA ANDERSSON (V) replik:
          </note>
          <note>
            Herr talman! De företag som är i välfärden för välfärdens egen
            skull kan självklart fortsätta. Jag förstår att Jakob Forssmed
            har slut på argument; då försöker man gärna skrämmas i stället.
            Alla som är i välfärden i dag och som vill vara där för verksamhetens
            egen skull kan fortsätta. Men de som var och är där för att tjäna
            stora pengar kommer kanske inte att fortsätta vara särskilt intresserade
            av det. Men meningen med välfärden har heller aldrig varit att
            man ska vara där för att tjäna stora pengar.
          </note>
          <note>
            Jag anser att förtroendevalda ska se till att skattemedel går
            till det som de är avsedda för och inte till annat. Det är även
            Jakob Forssmeds uppgift.
          </note>
          <note>
            Om man ska kunna anställa folk i välfärden i framtiden måste
            vi se till att det finns bra arbetsvillkor och löner och att välfärdens
            resurser går till just välfärden. Det är inte för inte som det
            i just privatiserad välfärd är sämre arbetsvillkor och lägre löner.
            I den här staden där vi står nu skiljer det flera tusen i lön
            mellan en anställd i en friskola och en anställd i den kommunala
            skolan. Det är på det sättet de privata bolagen gör vinster. Inom
            välfärden är personalen den stora kostnaden, och om man vill göra
            vinst är det där man drar ned.
          </note>
          <note>
            Jag tycker inte att det är rimligt att man kan driva ett privat
            bolag som är helt finansierat av skatter. Är det synen på entreprenörskap,
            att det är skatter som ska finansiera investeringarna, vinsterna,
            reklamen, lokalen och personalkostnaderna – hela rubbet? De gör
            faktiskt det.
          </note>
          <note>
            När det är på det sättet tycker jag att vi ska ha ett regelverk
            på plats som tillförsäkrar att åtminstone huvuddelen av pengarna
            går till det de är avsedda för och att de inte hamnar i privata
            fickor. Det känner jag ett stort folkligt stöd för.
          </note>
          <note type="speaker">
            Anf. 45 Finansminister MAGDALENA ANDERSSON (S):
          </note>
          <note>
            Herr ålderspresident! Jag vill börja med att tacka för en intressant
            och klargörande debatt, så här långt.
          </note>
          <note>
            Precis som många talare före mig kan jag konstatera att ekonomin
            nu går starkt i stora delar av världen. Vad som kanske inte har
            framgått lika tydligt när vi har lyssnat på oppositionen är att
            i en stark världsekonomi går Sverige ännu starkare. Sveriges tillväxt
            sedan 2014 har varit högre än i de flesta jämförbara länder. Det
            beror inte minst på den starka svenska arbetsmarknaden. Sedan
            regeringen tillträdde har politiken lagts om, från stora skattesänkningar
            till investeringar för fler jobb. Och vi ser resultat.
          </note>
          <note>
            Sysselsättningsgraden hos den vuxna befolkningen är den högsta
            som EU:s statistikbyrå Eurostat har uppmätt i något EU-land någonsin.
            Andelen försörjda inom de offentliga försäkrings- och ersättningssystemen
            befinner sig på den lägsta nivån sedan 1981. Och sedan regeringen
            tillträdde har det skapats 300 000 fler jobb i Sverige, varav
            över 100 000 i våra välfärdsverksamheter – skolan, vården och
            omsorgen.
          </note>
          <note>
            Ungdomsarbetslösheten, som var så hög under alliansregeringens
            tid att Sverige fick krisstöd från EU, är nu på den lägsta nivån
            på 16 år. Den som är ung och saknar arbete erbjuds jobb, utbildning
            eller andra insatser inom 90 dagar. Ingen ung människa ska behöva
            börja sitt vuxna liv i långtidsarbetslöshet.
          </note>
          <note>
            Långtidsarbetslösheten har minskat och ligger bara lägre i två
            andra EU-länder. Tiden för att etableras på arbetsmarknaden har
            nästan halverats. Och efter drygt fem år har hälften av de nyanlända
            jobb.
          </note>
          <note>
            I stället för ineffektiva skatterabatter för den som redan arbetar
            har regeringen gjort det möjligt för fler att skaffa sig den kompetens
            som arbetsgivarna efterfrågar. Fullt utbyggt kommer det nya kunskapslyftet
            att omfatta 100 000 fler möjligheter att utbilda sig eller lära
            sig ett yrke som leder till jobb.
          </note>
          <note>
            Herr ålderspresident! När fler arbetar ökar skatteintäkterna.
            Det ger politiken muskler att möta de investeringsbehov som Sverige
            kommer att stå inför de kommande åren – det ska jag återkomma
            till. Men det ger oss också möjlighet att spara inför sämre tider.
          </note>
          <note>
            Den förra regeringen hade ett växande underskott, och 2014 uppgick
            det till 60 miljarder kronor. Det har nu vänts till överskott,
            som vi har haft samtliga år den här mandatperioden. Det gör att
            vi har kunnat betala av på statsskulden som nu är den lägsta sedan
            1977.
          </note>
          <note>
            Sida vid sida med en stram och ansvarsfull finanspolitik har
            regeringen under mandatperioden också kunnat genomföra stora investeringar
            i vår gemensamm a välfärd, 35 miljarder kronor till vård, skola
            och omsorg.
          </note>
          <note>
            Tack vare ett resurstillskott motsvarande 2 600 utbildningsplatser
            utbildas nu fler sjuksköterskor, specialistsjuksköterskor och
            inte minst barnmorskor. Lärarutbildningen har byggts ut med 10
            000 platser samtidigt som yrket har blivit mer attraktivt tack
            vare höjda löner för 65 000 lärare. Samtidigt stärks likvärdigheten
            i skolan med ökat statligt stöd till de skolor som har de tuffaste
            förutsättningarna, och stödet till förskolan gör att barngrupperna
            nu är de minsta på 25 år.
          </note>
          <note>
            Även kampen mot brottsligheten har intensifierats med det största
            resurstillskottet till polisen under 2000-talet samtidigt som
            övriga delar av rättskedjan stärks. Dubbelt så många studerar
            nu till polis jämfört med när regeringen tillträdde. År 2024 ska
            Polismyndigheten ha 10 000 fler anställda.
          </note>
          <note>
            För att stävja smuggling och handel med vapen och narkotika har
            Tullverket fått sin största anslagsökning på över tio år. För
            att bekämpa brottets orsaker genomför regeringen också ett långsiktigt
            reformprogram för att minska segregationen och öka stödet till
            kommuner och områden med socioekonomiska utmaningar.
          </note>
          <note>
            Vi har också stärkt barnfamiljers ekonomiska villkor genom höjda
            barnbidrag samtidigt som ensamstående föräldrars situation har
            underlättats genom att underhållsstödet har höjts.
          </note>
          <note>
            Pensionärer som har det knapert har fått det lite lättare att
            få ekonomin att gå ihop tack var e höjda bostadstillägg och avgiftsfri
            öppenvård för den som är över 85 år , och inte minst har vi avskaffat
            skatteklyftan för alla pensionsinkomster upp till 17 000 kronor
            i månaden.
          </note>
          <note>
            För den här regeringen är det självklart att den som har jobbat
            ett helt långt yrkesliv inte ska betala högre skatt än den som
            fortfarande jobbar. Det handlar om principen att lön och pension
            ska beskattas lika.
          </note>
          <note>
            Ulf Kristersson säger en sak till Sveriges pensionärer, men sedan
            gör han något helt annat. Alldeles nyligen presenterade han ett
            förslag som han påstod skulle avskaffa den orättfärdiga pensionärsskatten
            som han själv var med om att införa. Men om man granskar Moderaternas
            förslag står det svart på vitt att de inte alls vill ta bort pensionärsskatten.
            Tjänstepen ­ sion ska fortsätta att straffbeskattas med drygt
            2 miljarder kronor om året. Det är principlöst.
          </note>
          <note>
            För mig saknar Moderaterna totalt trovärdighet när det gäller
            pensio ­ närsskatten. Jag är lite gammaldags, och jag anser att
            vi ska hedra våra äldre som har byggt upp det Sverige som vi är
            så stolta över, inte straff ­ beskatta dem.
          </note>
          <note>
            Herr ålderspresident! Kammaren beslutar i dag om riktlinjer för
            den ekonomiska politiken under de kommande åren. Många av regeringens
            reformer och prognoser sträcker sig långt in i den kommande mandatperioden.
            Får vi en annan regering efter höstens riksdagsval, ja, då är
            risken också stor att Sverige väljer en annan inriktning. Det
            gäller inte minst arbetsmarknadspolitiken.
          </note>
          <note>
            Även om vi redan har uppfyllt den förra regeringens mål om 5
            miljoner sysselsatta måste ambitionerna i jobbpolitiken fortsätta
            att höjas. Målet om EU:s lägsta arbetslöshet vägleder alltjämt
            den ekonomiska politiken. Hälften av den nedgång i arbetslöshet
            som vi har sett under mandatperioden är resultatet av regeringens
            politik.
          </note>
          <note>
            Samtidigt har vi en utmaning framför oss när det gäller att nyanlända
            som nu får stanna i Sverige också ska komma i arbete. Den utmaningen
            blir inte mindre på en av världens mest avancerade arbetsmarknader
            med höga kunskapskrav. Där har dagens debatt i kammaren visat
            tydliga alternativ.
          </note>
          <note>
            Ska den som kommer till Sverige mötas av tydlig förväntan och
            skaffa sig de kunskaper som efterfrågas av svenska arbetsgivare?
            Eller ska vi anpassa arbetsmarknaden till nyanlända och driva
            fram en låglönesektor med jobb som man inte kan försörja sig på?
            Ska människor ha råd att flytta dit jobben finns, eller ska vi
            införa marknadshyror? För mig är valet självklart.
          </note>
          <note>
            När 120 000 jobb är lediga för att arbetsgivare inte hittar personal
            med rätt kompetens ska den som saknar arbete självklart skaffa
            sig de kunskaper som krävs för att komma i arbete. Är du ung ska
            du skaffa dig gymnasieexamen och gå vidare till jobb eller högre
            utbildning. Har du redan yrkeskunskaper som efterfrågas ska du
            lära dig svenska så fort det går, komplettera dina kunskaper och
            ta ett av lediga jobb som finns. Är du lite äldre och saknar rätt
            kunskaper kan du börja med en subventionerad anställning, röja
            sly längs vägarna eller gå bredvid i hemtjänsten eller i omsorgen.
          </note>
          <note>
            Sverige blev ju inte ett av världens rikaste länder med låga
            löner. Vi blev ett starkt samhälle genom att säkra arbete åt alla
            med löner som det går att leva på och bostäder som vanligt folk
            har råd att bo i.
          </note>
          <note>
            Herr ålderspresident! Kanske det främsta vägvalet för väljarna
            inför höstens val handlar om välfärden. Det är därför som statsminister
            Stefan Löfven har sagt att det här valet blir en folkomröstning
            om välfärden. Under de kommande åren kommer Sverige att växa med
            200 000 fler barn och 300 000 fler äldre. Det är ett glädjebesked
            att vi skaffar fler barn och lever allt längre. Men det också
            en utveckling som förpliktar.
          </note>
          <note>
            Vi ska bygga förskolor, skolor, äldreboenden och vårdcentraler.
            Vi ska utbilda och anställa undersköterskor, sjuksköterskor, lärare
            och förskol ­ lärare. Det här är kommande mandatperiods riktigt
            stora arbetsuppgift. Ska Sverige klara den uppgiften måste vi
            prioritera. Det räcker inte med att luta sig tillbaka mot de resursökningar
            som den här regeringen har genomfört hittills. Sverige har inte
            råd med stora skattesänkningar nästa mandatpe ­ riod.
          </note>
          <note>
            I en tid då behoven i välfärden växer måste vi investera mer.
            Alternativen är i praktiken samma sak som nedskärningar. Frågan
            inför höstens val är: Ska vi ha mer personal i sjukvården eller
            mindre, mer stress i hemtjänsten eller mer tid för våra äldre,
            fler anställda i skolan eller mindre tid för lärarna med barnen?
          </note>
          <note>
            För mig är svaret tydligt. Välfärden går före stora skattesänkningar
            för dem som tjänar mest.
          </note>
          <note>
            Herr ålderspresident! Regeringen har under mandatperioden bytt
            riktning på politiken. Reformer har genomförts för att öka trygghet
            och jämlikhet. Sverige står rustat för sämre tider. Med principen
            att gemensamma investeringar går före stora skattesänkninga kan
            Sveriges samlade styrka öka. Med rätt prioriteringar inför den
            kommande mandatperioden går samhällsproblemen att lösa, om vi
            prioriterar rätt.
          </note>
          <note>
            (Applåder)
          </note>
          <note>
            I detta anförande instämde Adnan Dibrani, Monica Green, Niklas
            Karlsson, Ingemar Nilsson, Ingela Nylund Watz, Fredrik Olovsson
            och Björn Wiechel (alla S).
          </note>
          <note type="speaker">
            Anf. 46 EMIL KÄLLSTRÖM (C) replik:
          </note>
          <note>
            Herr ålderspresident! Jag hade nöjet att under min frukost läsa
            Magdale na Anderssons dagsfärska debatt artikel i Dagens Nyheter.
            Som så ofta när finansministern uttalar sig väcks det en rad följdfrågor
            som jag tänkte passa på att ställa.
          </note>
          <note>
            För det första: Som så ofta var det den vanliga visan om att
            det var så stora underskott under finanskrisen och åren därefter.
            Det som inte står i artikeln är ju att Socialdemokraterna föreslog
            ännu större underskott när de hade chansen.
          </note>
          <note>
            För det andra: Finansministern säger att bostadsbyggandet är
            rekordhögt. Men hon nämner inte det faktum att byggandet nu minskar.
            Det är ett av de oro väckande tecken som vi ser i svensk ekonomi.
          </note>
          <note>
            Hon skriver också en hel del om arbetsmarknaden men nämner inte
            över huvud taget, klokt nog, regeringens mål som nu är längre
            bort än när man tillträdde – målet om EU:s lägsta arbetslöshet.
          </note>
          <note>
            Hon nämner att det är dubbelt så många som studerar till polis,
            men hon nämner inte att det är färre som arbetar som polis.
          </note>
          <note>
            Min främsta kritik är mot artikeln och finansministerns arbete
            är de tre slutpunkterna. Nu fick hon chansen att beskriva visionerna
            framåt, för det är väl det som valrörelsen ska handla om.
          </note>
          <note>
            De tre punkterna är följande: Alla som kan jobba ska jobba, välfärdens
            finansiering ska säkras och Sverige ska vara ett bra land att
            åldras i. Det är tre plattityder som jag tror att alla partier
            kan instämma i.
          </note>
          <note>
            Men det som behövs på riktigt under de kommande åren är ett antal
            grundläggande reformer. Samma internationella bedömare som finansministern
            själv hänvisar till säger att arbetsmarknaden måste släppa in
            dem som i dag inte kommer in. Bostadsmarknaden måste vara mer
            rörlig, och skattesystemet blir alltmer omodernt. Det här måste
            lösas, men finansministern är svarslös.
          </note>
          <note type="speaker">
            Anf. 47 Finansminister MAGDALENA ANDERSSON (S) replik:
          </note>
          <note>
            Herr ålderspresident! Nej, jag är inte svarslös. Däremot har
            jag andra svar än Emil Källström.
          </note>
          <note>
            Emil Källström säger ofta att vi ska genomföra stora strukturreformer.
            Men vad betyder det? Vilken är den praktiska politiken bakom Emil
            Källströms stora strukturreformer? Jo, det innebär att vi får
            en arbetsmarknad där vi ska lagstifta om lägre löner. Det är en
            arbetsmarknad med osäkrare arbetsrätt där det är lättare att sparka
            folk. Det innebär också en bostadsmarknad där man kan höja hyrorna,
            det vill säga införa marknadshyror.
          </note>
          <note>
            Jag ser inte att vägen för Sverige framöver är höjda hyror, sänkta
            löner och osäkrare arbetsförhållanden. Det är inte min väg framåt.
            Jag ser en annan väg framåt.
          </note>
          <note>
            Jag ser ett Sverige som blir rikare av att vi håller samman.
            Jag ser ett Sverige där fler människor kommer i arbete genom att
            få den kunskap och kunna skaffa sig den kunskap som svenska arbetsgivare
            efterfrågar. Jag ser ett Sverige som blir bättre av att vi bygger
            fler bostäder som människor har råd att bo i. Det är därför vill
            vi ha investeringsstöd – något som Emil Källström vill avskaffa
            – för dem som bygger hyresrätter med låga hyror. Vi vill därför
            fortsätta bygga ut utbildningssystemet och arbetsmarknadspolitiken,
            vilket är något som allianspartierna vill avskaffa.
          </note>
          <note>
            Jag vill också därför se till att Sverige är ett land där vi
            satsar tillräckligt mycket på skolan och förskolan för att alla
            barn ska få med sig de kunskaper de behöver ute i arbetslivet.
            De ska få de kunskaper som gör att de får ett jobb med en lön
            som man kan leva på.
          </note>
          <note>
            Jag är alltså inte svarslös, men mina svar skiljer sig från Emil
            Källströms.
          </note>
          <note>
            (Applåder)
          </note>
          <note type="speaker">
            Anf. 48 EMIL KÄLLSTRÖM (C) replik:
          </note>
          <note>
            Herr ålderspresident! Jag tycker att finansministerns inlägg
            visar problemet. Vi kommer att behöva släppa flosklerna och i
            stället komma överens om ett antal grundläggande reformer. Jag
            tror mig veta att finansministern håller med om det.
          </note>
          <note>
            Det grundläggande handlar om att världen förändras, men de svenska
            systemen har gjort det i alltför låg grad. Sverige har en arbetsmarknad
            och en bostadsmarknad som i grunden handlar om att trygghet innebär
            att man ska bli vid sin läst. Man ska vara kvar och helst inte
            flytta eller byta jobb, för tryggheten handlar om att skydda mig
            där jag är just nu.
          </note>
          <note>
            Världen och samhället utvecklas dock, och vi behöver hitta sätt
            som garanterar människor trygghet i förändringen, trygghet fast
            man flyttar och trygghet fast man byter jobb, företag eller anställning.
            Vi måste komma överens om helt nya svar på människors grundläggande
            behov av samhällelig trygghet.
          </note>
          <note>
            Det är just det här vi menar när vi talar om behovet av strukturreformer.
            Man ska inte putsa på ytan, som bostadssubventioner och annat
            innebär, utan på riktigt ändra spelreglerna för den svenska ekonomin.
            Finansministern svarar med en axelryckning och säger att det handlar
            om högre hyror och att människor ska få kicken. Det är ingen bra
            utgångspunkt för att komma överens.
          </note>
          <note>
            Det är inte bara Centerpartiet som säger detta. Snart sagt alla
            såväl inhemska som internationella bedömare säger samma sak: Svensk
            ekonomi går bra. Vi är på toppen av en global högkonjunktur. Företagen
            gör fantastiska insatser. Men det finns några grundläggande saker
            som Sverige måste förändra och förbättra för att fortsätta vara
            ett land i ekonomisk världsklass och ha en välfärd på samma nivå.
          </note>
          <note>
            Finansministern avfärdar bara detta. Hon nämner det över huvud
            taget inte i sitt linjetal under dagens debatt. Det är problematiskt
            med floskler och axelryckningar när det gäller områden som på
            sikt verkligen avgör Sveriges konkurrenskraft.
          </note>
          <note type="speaker">
            Anf. 49 Finansminister MAGDALENA ANDERSSON (S) replik:
          </note>
          <note>
            Herr ålderspresident! Jag rycker inte på axlarna åt den politik
            som Emil Källström föreslår.
          </note>
          <note>
            Trygghet på bostadsmarknaden talar Emil Källström om. Vilken
            politik föreslår han? Jo, han vill avreglera hyresmarknaden och
            införa marknadshyror. Människor kan alltså få hyreshöjningar på
            30, 40, 50 eller kanske 60 procent om de bor i attraktiva lägen.
            Det är inte trygghet för mig. För mig är trygghet att se till
            att det byggs bostäder som människor med normala inkomster har
            råd att hyra. Det är därför regeringen har ett bostadsinvesteringsstöd
            som syftar till exakt detta.
          </note>
          <note>
            Trygghet på arbetsmarknaden talar Emil Källström om. För mig
            är trygghet inte att minska på utbildningssatsningarna, lagstifta
            om lägre löner och göra det lättare att säga upp folk. Det är
            inte floskler eller att rycka på axlarna. Det här är ju den politik
            som ni i Alliansen föreslår. Jag tar mycket seriöst på detta,
            men jag ser en helt annan inriktning för Sverige.
          </note>
          <note>
            Jag vill ha en tryggare arbetsmarknad. Jag vill inte att det
            ska bli lättare att säga upp folk, tvärtom. Jag vill inte att
            ungdomar ska behöva sitta månad ut och månad in år ut och år in
            och vänta på ett sms för att se om de får ett jobb i dag eller
            inte. Jag vill inte att man ska kunna stapla visstidsanställningar
            på varandra. Jag vill inte att man ska vara så osäker på sin heltidsanställning
            att en arbetsgivare vilken dag som helst kan säga: ”Du har inte
            40 timmar i veckan längre. Du har bara 30.” Det är inte trygghet
            för mig.
          </note>
          <note>
            Något som inte är trygghet för unga kvinnor på arbetsmarknaden
            är om det blir lättare att säga upp fler människor. Vilken kvinna
            eller ung tjej vågar protestera om chefen uppträder olämpligt
            på en fest om hon vet att hon blir av med jobbet nästa dag? Detta
            är inte trygghet för unga tjejer på svensk arbetsmarknad. Jag
            tar inte detta med en axelryckning, och det är heller inget problem
            man kan peka på och säga att det är en floskel.
          </note>
          <note>
            (Applåder)
          </note>
          <note type="speaker">
            Anf. 50 ELISABETH SVANTESSON (M) replik:
          </note>
          <note>
            Herr ålderspresident! Det är lite modigt av finansministern att
            gå till attack mot lite allt möjligt. Jag vill bara först ge ett
            litet tips när det gäller visstidsanställningarna. Finansministern
            kan börja i Regeringskansliet, så kan vi sedan ta en diskussion
            utifrån det. Det är ju en av de värsta arbetsplatserna som finns
            när det gäller visstidsanställningar.
          </note>
          <note>
            Det är också lite modigt när finansministern bestämmer sig för
            att gå till val på välfärden. Vi har ju fyra års facit av hur
            Socialdemokraterna har skött välfärden. Mitt i brinnande högkonjunktur
            väntar föräldrar på att barnen ska kunna komma till psykiatrin.
            Nu har köerna tredubblats. Mitt i brinnande högkonjunktur försämras
            skolresultat och färre blir behöriga till gymnasiet. Det här är
            alltså modigt.
          </note>
          <note>
            Jag vill påminna om vad som skapar välfärd. Välfärd skapas av
            ansträngning och flit. Människor som går till jobbet varje dag
            och som är med och bidrar och människor som startar företag, tar
            risker och är beredda att satsa någonting är grunden för det välstånd
            Sverige har liksom att vi tillsammans är med och bidrar till det
            som är det gemensamma, det vill säga att vi kan ta in skatter.
            Men det är ansträngningen, inte skatterna, som skapar välstånd.
          </note>
          <note>
            Finansministern vill naturligtvis ha en valrörelse om välfärd
            kontra skattesänkning. Det har jag förstått under de åtta månader
            som vi har mötts i olika debatter. När man lyssnar på finansministern
            kan det låta som om Moderaternas politik i princip kommer att
            ödelägga hela välfärden. Jag vill för bara någon sekund dock sätta
            fokus på finansministerns skattesänkningar.
          </note>
          <note>
            Jag tycker att det är bra att finansministern har lagt fram förslag
            om sänkt bolagsskatt. Det står vi bakom. Det är bra att finansministern
            har lagt fram förslag om att sänka skatten på pension. Det står
            vi också bakom. Men hur kommer det sig att just Socialdemokraternas
            skattesänkningar stärker välfärden medan Moderaternas inte gör
            det? En annan fråga jag vill ha svar på är hur det kommer sig
            att finansministern aldrig kan tänka sig att sänka skatten för
            den som arbetar.
          </note>
          <note type="speaker">
            Anf. 51 Finansminister MAGDALENA ANDERSSON (S) replik:
          </note>
          <note>
            Herr ålderspresident! Det är helt korrekt att vi sänker bolagsskatten.
            Samtidigt breddar vi basen. Vi gör alltså en kostnadsneutral omläggning.
            Det är bra att kunna göra en sådan viktig strukturförändring i
            bred samsyn över blockgränserna.
          </note>
          <note>
            Pensionärsskatten är en principfråga för oss. Vi tycker att tanken
            och idén är fel att pensionärer snarare straffbeskattas än hedras.
            När jag lyssnade på Ulf Kristerssons sommartal fick jag intrycket
            att han nu verkar ha kommit till insikt om att det kanske inte
            var någon bra idé. Det gör det inte mindre förvånande när man
            sedan granskar förslaget och ser att det inte innebär att ni tar
            bort skatteklyftan.
          </note>
          <note>
            Jag hörde nyss att Elisabeth Svantesson skyllde ifrån sig på
            RUT. Även jag har suttit i opposition och jobbat med underlag
            från RUT. Man måste ju granska dem innan man går ut med dem. Om
            jag förstår saken rätt stod det ganska tydligt i RUT-underlaget
            att tjänstepension inte ingick. Elisabeth Svantesson vill kanske
            kliva fram och visa lite ledarskap här och förklara hur ni i Moderaterna
            egentligen har gjort.
          </note>
          <note>
            Vi har principiellt ingenting emot att sänka skatten för löntagare.
            Det har vi också gjort i regeringsställning. Men vid varje enskild
            tidpunkt måste man göra en avvägning av var pengarna används allra
            bäst. Är det i ett visst läge rätt och riktigt att sänka skatterna
            för löntagarna? Eller det i det läget bäst att se till att man
            kan investera i välfärden?
          </note>
          <note>
            Givet att vi nu går in i ett demografiskt skifte med fler barn
            och fler äldre har vi gjort bedömningen att om vi inte ser till
            att lägga resurserna på skolor, förskolor, äldreomsorg och sjukvård
            kommer kvaliteten att sänkas under de kommande åren.
          </note>
          <note>
            Det tycker jag inte är rätt prioritering. Därför går välfärden
            före stora skattesänkningar. Moderaterna vill dessutom sänka skatten
            allra mest för mig och dem som har de högsta inkomsterna.
          </note>
          <note type="speaker">
            Anf. 52 ELISABETH SVANTESSON (M) replik:
          </note>
          <note>
            Herr ålderspresident! En barnfamilj har under de här fyra åren
            faktiskt fått mindre i plånboken med din politik, Magdalena Andersson
            . Att ni gärna sänker skatten för dem som jobbar och anstränger
            sig varje dag är inte fallet. Jag tycker att det är lite sorgligt
            att det som har byggt Sverige starkt – ansträngning och flit –
            inte kan belönas.
          </note>
          <note>
            Ett tips: Det går att satsa på välfärd och samtidigt sänka skatten
            för dem som jobbar. Vi gjorde det under åtta år. Det är bara att
            läsa underlagen och se att det också stärkte välfärden. Mer pengar
            gick till välfärden under Alliansens år. Och det går att upprepa.
          </note>
          <note>
            Ska vi satsa på välfärd – vilket vi ska göra – måste vi också
            hålla nere bidragskostnader och migrationskostnader. Det har vi
            sagt väldigt tydligt. Det kommer att vara en tydlig prioritering
            för oss moderater under nästa mandatperiod, och det kommer att
            behövas.
          </note>
          <note>
            Nu har jag en minut på mig, herr ålderspresident . Det här är
            mitt sista inlägg i den här kammaren den här mandatperioden. Jag
            vill passa på att tacka alla som jobbar här inne. Jag tackar kansliet
            och hela finansutskottet. Och självklart tackar jag finansministern
            för det jobb som hon har gjort under de här fyra åren. Trevlig
            sommar!
          </note>
          <note type="speaker">
            Anf. 53 Finansminister MAGDALENA ANDERSSON (S) replik:
          </note>
          <note>
            Herr ålderspresident! Elisabeth Svantesson försöker ge sken av
            att det är gratis att sänka skatten. Men det är inte gratis att
            sänka skatten. Man kan inte äta kakan och ha den kvar. Det fungerar
            inte så.
          </note>
          <note>
            Det som hände under alliansåren var att man inte satsade tillräckligt
            mycket på välfärden från statens sida. I st ället höjdes skatten
            i över 200 kommuner. Man lämnade efter sig statsfinanser med skenande
            underskott. Det är det som är resultatet av en moderat finansministers
            politik och en borgerlig regerings finanspolitik. Det är också
            det som vi har sett varje gång de borgerliga partierna har haft
            möjlighet att ha inflytande över finanspolitiken. Man lämnar efter
            sig mycket stora budgetunderskott som vi socialdemokrater sedan
            får komma och städa upp, den här gången i en regering tillsammans
            med Miljöpartiet. Det är så svensk modern ekonomisk-politisk historia
            ser ut. Låt oss se till att det inte blir så ytterligare en gång!
            Det är därför det är precis det här som valet kommer att handla
            om. Ska vi se till att satsa de resurser som krävs för att upprätthålla
            och stärka kvaliteten för våra barn och våra äldre, eller ska
            vi se till att sänka skatten mest för dem som tjänar mest?
          </note>
          <note>
            Jag vill tacka Elisabeth Svantesson för spännande debatter här
            i riksdagen och ser fram emot ytterligare spännande debatter under
            valrörelsen tills vi ses här efter valet igen. Skön sommar!
          </note>
          <note>
            (Applåder)
          </note>
          <note type="speaker">
            Anf. 54 MATS PERSSON (L) replik:
          </note>
          <note>
            Herr ålderspresident! Kollegor i finansutskottet! Finansutskottets
            kansli! Stort tack för ert arbete, och tack för gott samarbete
            under de här åren! Tack, Magdalena Andersson, för ditt inlägg!
          </note>
          <note>
            Många människor som jag träffar känner en frustration. I Sverige
            betalar man väldigt mycket i skatt. Sverige har världens högsta
            marginalskatt på arbete. Men man känner att man inte får tillbaka
            tillräckligt mycket i välfärd, trots de höga skatter man betalar.
          </note>
          <note>
            Den här regeringen, med Magdalena Andersson i spetsen, skär ned
            på LSS-stödet till dem med funktionshinder, de sköraste i samhället.
            Människor som behöver hjälp med att äta får nu inte den hjälp
            de kräver och behöver.
          </note>
          <note>
            Grunden för ett välfärdssamhälle är ju att människor arbetar.
            Nyligen kunde vi läsa om Ali Omumi, som är ingenjör och arbetar
            på ABB. Han utvisas nu från Sverige. De senaste åren har flera
            människor med hög kompetens utvisats. I hans fall sker det därför
            att han saknade personnummer de första tre veckorna i Sverige,
            vilket gjorde att hans arbetsgivare ABB, ett anrikt svenskt företag,
            inte kunde teckna den försäkring som krävdes. Som en konsekvens
            av det ska Ali Omumi, som är ingenjör, utvisas från Sverige. Det
            finns gott om exempel. Vd:n på ett läkemedelsbolag hemma i Lund
            där jag bor drabbades av samma sak.
          </note>
          <note>
            I ett läge där vi har brist på kompetent arbetskraft och där
            företagen skriker efter ingenjörer och programmerare utvisar vi
            den typen av personer från vårt land. Varför, Magdalena Andersson,
            ska hårt arbetande ingenjörer och programmerare kastas ut ur Sverige?
          </note>
          <note type="speaker">
            Anf. 55 Finansminister MAGDALENA ANDERSSON (S) replik:
          </note>
          <note>
            Herr ålderspresident! Nej, självklart är det orimligt när människor
            som har kommit till Sverige för att arbeta inte får möjlighet
            att vara kvar i landet på grund av en mindre administrativ miss
            hos arbetsgivaren. Det där behöver vi städa upp i. Vi behöver
            se till att mindre administrativa förseelser inte ska leda till
            orimliga konsekvenser för enskilda och för deras arbetsgivare.
          </note>
          <note>
            Men det är också viktigt att vi har ordning och reda i lagstiftningen,
            så att missbruk kan beivras. Människor som har kommit hit på felaktiga
            grunder ska naturligtvis inte kunna vara kvar som arbetskraftsinvandrare.
            Här behöver det självklart vara ordning och reda i systemet. Men
            mindre administrativa förseelser ska inte få de konsekvenser som
            det finns exempel på att de får. Där behöver vi naturligtvis se
            över hur systemet fungerar.
          </note>
          <note>
            Det är självklart att människor som har kompetens som efterfrågas
            i det här landet ska ha möjlighet att komma hit och arbeta. Det
            är någonting som gagnar både dem och Sverige. Jag delar däremot
            inte uppfattningen att vi ska ha fri arbetskraftsinvandring till
            de yrken där det inte råder brist i Sverige och där människor
            som bor i Sverige nu och kanske är arbetslösa eller lever på försörjningsstöd
            skulle kunna ta arbetena. Där ser jag ingen anledning till att
            vi ska ha de mest liberala arbetskraftsinvandringsregler som finns
            i hela OECD. Där anser jag i stället att vi behöver en skärpning
            av reglerna.
          </note>
          <note type="speaker">
            Anf. 56 MATS PERSSON (L) replik:
          </note>
          <note>
            Herr ålderspresident! Med ena hande n beslutar regeringen att
            9 000 personer som har fått avslag på sin asylansökan får stanna.
            Med andra handen utvisas människor som inte har gjort något ont
            i vårt land utan bara bidragit genom att arbeta i vårt land. Den
            logiken är hårresande och omöjlig att förklara eller förstå.
          </note>
          <note>
            Du säger att ni tycker att det är fel, Magdalena Andersson, att
            det här sker och att människor utvisas. Men det sker ju. Det sker
            varje vecka. Li ­ beralerna föreslår en lagändring gällande fall
            där man upptäcker fel. Om Migrationsverket påtalar ett bagatellartat
            misstag för en arbetsgivare ska arbetsgivaren ha möjlighet att
            rätta till det misstaget i efterhand, enligt vårt förslag. Det
            råkar också vara Migrationsverkets uppfattning. Det var näm ­
            ligen detta Migrationsverket sa när man yttrade sig över den nya
            lag reger ­ ingen klubbade i december förra året.
          </note>
          <note>
            Men ni säger nej till detta. Ni säger nej till att göra den här
            lagändringen, som hade inneburit att människor hade kunnat få
            stanna i vårt land. Den hade inneburit att vi inte hade kastat
            ut människor från Sverige. Ni säger nej till det. Jag tror att
            förklaringen finns i att ni i grund och botten inte tycker om
            arbetskraftsinvandring. Vi är skeptiska till arbetskraftsinvandring,
            sa ju Magdalena Andersson själv. Konsekvensen av er ideologiska
            hållning blir att hårt arbetande människor kastas ut från vårt
            land.
          </note>
          <note>
            Jag vill se ett samhälle där det är möjligt att komma till Sverige,
            bygga sin framtid här, bidra till vår välfärd och bidra till en
            bättre framtid för egen del. Samtidigt behöver vårt land programmerare,
            ingenjörer och andra viktiga kompetenser. Varför, Magdalena Andersson,
            ska hårt arbetande ingenjörer och programmerare kastas ut ur Sverige?
            Varför säger ni nej till den här lagändringen? Varför ser ni inte
            problemen? Varför kastar ni ut människor?
          </note>
          <note type="speaker">
            Anf. 57 Finansminister MAGDALENA ANDERSSON (S) replik:
          </note>
          <note>
            Herr ålderspresident! Jag tycker att Mats Persson fultolkar lite
            vad jag säger. Jag säger inte ja till all arbetskraftsinvandring.
            Men det hindrar inte att det finns ett stort behov av arbetskraftsinvandring
            inom områden där det råder brist i Sverige. Det kan gälla ingenjörer,
            dataingenjörer, kockar och läkare. Det finns en rad områden där
            det råder brist och där människor från andra länder och andra
            delar av världen kan komma till Sverige och bidra. Vi ska naturligtvis
            välkomna dem och göra det snabbt och bra för dem att komma in
            på den svenska arbetsmarknaden. Självklart ska inte mindre administrativa
            förseelser från arbetsgivaren leda till orimliga konsekvenser
            vare sig för samhället eller för den enskilde.
          </note>
          <note>
            Däremot går det en skiljelinje mellan mig och Mats Persson vad
            gäller möjligheten att fortsätta ta hit människor inom områden
            där det inte råder någon som helst brist i Sverige. Det finns
            rimligen redan människor i Sverige som skulle kunna utföra de
            här arbetsuppgifterna. Det kan vara fråga om nyanlända som har
            fått asyl och möjlighet att stanna i Sverige men som nu lever
            på försörjningsstöd.
          </note>
          <note>
            Jag ser ingen anledning att vi skulle ta hit människor från andra
            länder eller andra kontinenter för att utföra de arbetsuppgifterna
            när det redan bor människor i Sverige som kan göra det och som
            vi försörjer med allmänna medel. Då är det naturligtvis bättre
            att de får utföra de arbetsuppgifterna.
          </note>
          <note>
            Jag ser ingen anledning att vi ska ha OECD:s generösaste regler
            vad gäller lågkvalificerad arbetskraftsinvandring. Det ska självklart
            vara möjligt för människor att komma och leva och arbeta i Sverige
            inom de områden där det gagnar Sverige och den enskilde. Men vi
            ska aldrig använda arbetskraftsinvandring för att dumpa villkor
            och löner i Sverige.
          </note>
          <note>
            (Applåder)
          </note>
          <note type="speaker">
            Anf. 58 OSCAR SJÖSTEDT (SD) replik:
          </note>
          <note>
            Herr ålderspresident! För bara någon vecka sedan röstade Socialdemokraterna
            igenom en amnesti, det som lite allmänt kallas för flyktingamnesti.
          </note>
          <note>
            Det är givetvis helt missvisande, eftersom flyktingstatusen för
            den grupp människor som berörs av amnestin har prövats i vedertagen
            ordning av ansvarig myndighet. Man har där gjort bedömningen att
            skyddsbehov saknas. Det rör sig därför i tangentens riktning rent
            definitionsmässigt inte om flyktingar.
          </note>
          <note>
            Det är 9 000 vuxna män utan skyddsbehov. Eller fel av mig: 6
            promille är faktiskt kvinnor. Det är bara 99,4 procent män. Nästan
            9 000 vuxna män utan skyddsbehov har alltså beretts uppehållstillstånd
            i landet. Eftersom det är en så pass kostsam affär för de svenska
            skattebetalarna var ärendet tvunget att beredas i form av en ny
            budget.
          </note>
          <note>
            Jag kan konstatera att i Socialdemokraternas Sverige är ett nej
            liktydigt med ett ja, vilket är olyckligt på väldigt många plan.
            Jag kan också konstatera att pratet om ordning och reda i migrationspolitiken
            är just prat.
          </note>
          <note>
            Det jag undrar är hur i hela friden man prioriterar. Det är 3
            miljarder kronor av skattebetalarnas pengar som nu går till spillo.
            Det är dessutom förmodligen en siffra i underkant. Låt mig slippa
            det infantila argumentet att vi har råd med både och. Allting
            har alltid en alternativkostnad. Det är någonting som vi vet med
            total säkerhet.
          </note>
          <note>
            I min värld finns det säkert tusen saker som är högre prioriterade
            än detta: garantipension, bostadstillägg, polisen, offentliganställdas
            villkor, a-kassan, you name it. Hur prioriterar man egentligen?
          </note>
          <note type="speaker">
            Anf. 59 Finansminister MAGDALENA ANDERSSON (S) replik:
          </note>
          <note>
            Herr ålderspresident! Det handlar om ett antal personer som har
            hamnat i en orimlig situation på grund av de ytterst långa handläggningstider
            som det blev efter hösten 2015. Nu har vi lagt om migrationspolitiken
            så att vi aldrig återigen ska hamna i den situationen vi hade
            2015. Men de som hamnat i den orimliga situationen vill vi ge
            en ny chans att få en ny prövning.
          </note>
          <note>
            Oscar Sjöstedt säger att det blir dyrt för statsfinanserna. Det
            återstår att se. Det är personer som kommer att få en utbildning
            i Sverige, och de är unga. Om det är så att de sedan får rätt
            att stanna i Sverige har de ett långt yrkesliv på sig där de kan
            arbeta och betala skatt. När det gäller frågan om det blir en
            plus- eller minusaffär för staten är det absolut inte självklart
            att blir det blir en minusaffär. Det återstår att se. Nu är det
            inte argumentet för varför vi har fattat beslutet, utan det har
            blivit en orimlig situation för individerna.
          </note>
          <note>
            Visst handlar politik om prioriteringar. Hur Oscar Sjöstedt och
            Sverigedemokraterna prioriterar är väldigt tydligt. De tycker
            att klyftorna i Sverige är för små. Sverigedemokraterna vill att
            vi ska ha större klyftor i Sverige.
          </note>
          <note>
            När vi granskar Sverigedemokraternas ekonomiska politik ser vi
            att man vill sänka skatten mest för dem som tjänar mest medan
            man däremot för barnfamiljer vill ta bort den barnbidragshöjning
            som regeringen har genomfört. Oscar Sjöstedt ! Varför är klyftorna
            i Sverige för små? Varför föreslår Sverigedemokraterna en ekonomisk
            politik som leder till ökade klyftor mellan dem som har lite och
            dem som har mycket?
          </note>
          <note type="speaker">
            Anf. 60 OSCAR SJÖSTEDT (SD) replik:
          </note>
          <note>
            Herr ålderspresident! Socialdemokraterna är duktiga på att ge
            med ena handen och ta med den andra. Jag får höjt barnbidrag,
            och jag har inget behov av det. Det är helt onödigt. Det är bättre
            att stärka de grupper som har en svagare ekonomi och rikta in
            sig på sådant som träffar dem som har en svag ekonomi. Det gäller
            inte minst bostadsbidraget. Det är mycket effektivare ur fördelningssynpunkt.
            Jag h ar inget som helst behov av 200 kronor mer i månaden. Det
            är helt bortkastade pengar för skattebeta ­ larna. Rikta in er
            på dem so m har en svagare sits i stället!
          </note>
          <note>
            Jag tror att vi kan vara ganska beredda på att det kommer att
            bli en minusaffär. Empirin och forskningen talar sitt tydliga
            språk, dessvärre. Men för all del, vi kan väl hålla tummarna.
            Det kanske funkar bättre den här gången. Ingen skulle bli lyckligare
            än jag om det blev så.
          </note>
          <note>
            Det talas om ordning och reda i migrationspolitiken. Förra året,
            2017, gavs det 135 000 uppehållstillstånd i Sverige. Är det hållbara
            volymer? Jag är rätt säker på att det inte är det. Jag har tidigare
            frågat finansministern om utvisningen av de människor som vistas
            i landet illegalt. Det är något som den tidigare inrikesministern
            sa att vi behöver komma till rätta med. Det är ungefär i storleksordningen
            80 000 människor. Jag har inte fått något bra svar. Vi kanske
            har en uppdatering på den siffran nu med hur långt man har kommit
            i det arbetet.
          </note>
          <note>
            Är det korrekt att jag ska tolka finansministern som att det
            är en lagstiftning som ska ligga kvar? Det är ingenting som Socialdemokraterna
            har för avsikt att riva upp även i en situation som vi får den
            9 september, när Miljöpartiet ramlar ur den lagstiftande församlingen,
            utan det är en lagstiftning som ska ligga kvar. Är det korrekt
            uppfattat?
          </note>
          <note type="speaker">
            Anf. 61 Finansminister MAGDALENA ANDERSSON (S) replik:
          </note>
          <note>
            Herr ålderspresident! Regeringen lade om migrationslagstiftningen
            hösten 2015. Det är en lagstiftning som vi har hållit fast vid.
            Det är en tillfällig lag som kommer att gå ut. Där går vi socialdemokrater
            till val på att vår bedömning är att den lagstiftningen kommer
            att behöva ligga kvar. Vi jobbar i EU för att hitta en långsiktig
            lösning där vi i EU solidariskt delar på ansvaret.
          </note>
          <note>
            Oscar Sjöstedt säger att han inte har något behov av höjt barnbidrag.
            Nej, det är klart att Oscar Sjöstedt inte har det. Framför allt
            inte med de mycket stora skattesänkningar som Sverigedemokraterna
            föreslår att Oscar Sjöstedt, Jimmie Åkesson och andra ledande
            företrädare för Sverigedemokraterna ska få.
          </note>
          <note>
            Det är Sverigedemokraternas politik. Skattesänkningar för dem
            som tjänar mest. Sänkta barnbidrag för vanliga barnfamiljer. Det
            är för små klyftor i Sverige. Det är för lite i plånboken för
            Sverigedemokraternas riksdagsledamöter. Det är för mycket i plånboken
            för ensamstående undersköterskor. Det är Sverigedemokraternas
            ekonomiska politik.
          </note>
          <note>
            (Applåder)
          </note>
          <note type="speaker">
            Anf. 62 JAKOB FORSSMED (KD) replik:
          </note>
          <note>
            Herr ålderspresident! Det finns mycket man skulle kunna tala
            om. Regeringens misslyckande när det gäller tillgängligheten i
            vården, tryggheten och en lång rad områden. Det gäller inte minst
            tudelningen på arbetsmarknaden, som har vuxit under mandatperioden.
          </note>
          <note>
            Jag tänkte ta upp en fråga som jag har tagit upp många gånger.
            I dag kanske är sista chansen att få ett svar på den frågan. Det
            handlar om den särskilda löneskatten som regeringen tidigt aviserade
            och sedan genomförde för äldre som arbetar. Personer över 65 år
            fick en särskild löneskatt om de valde att stanna kvar på arbetsmarknaden.
          </note>
          <note>
            Vi ser nu resultatet av detta. De landsting som så väl skulle
            kunna behöva erfarna läkare, sjuksköterskor, undersköterskor,
            vårdpersonal och barnmorskor har fått dramatiskt ökade kostnader
            för att ha de personerna anställda. De har inte i den utsträckning
            som de hade behövt kunnat erbjuda de personerna bra villkor för
            att de ska kunna stanna kvar och bidra med sina erfarenheter några
            år extra om de så önskar.
          </note>
          <note>
            Regeringen ansåg i höstas att den hade lite drygt 40 miljarder
            i reform ­ utrymme. Den valde ändå inte att ta bort löneskatten.
            Nu, den 18 april, efter nästan fyra år, lägger regeringen fram
            förslag om 200 miljoner kronor som särskilt ska gå till att förbättra
            villkoren så att fler 65-plus ska få möj ­ ligheten att arbeta
            längre upp i åren i landstingen.
          </note>
          <note>
            Om man slog upp ”för lite och för sent” i en nyutkommen uppslagsbok
            skulle man se att det var det som hände den 18 april 2018, när
            regeringen lade fram 200 miljoner till det här ändamålet efter
            att ha dragit in miljarder från samma område.
          </note>
          <note type="speaker">
            Anf. 63 Finansminister MAGDALENA ANDERSSON (S) replik:
          </note>
          <note>
            Herr ålderspresident! När man lyssnar på Jakob Forssmed får man
            lätt intrycket att det är dyrare för landstingen att ha läkare,
            undersköterskor och sjuksköterskor över 65 år anställda än människor
            som är under 65. Så är det inte, utan det finns en skatterabatt
            för arbetsgivaren för att ha äldre personal anställd. Det är en
            skatterabatt som även fortsättningsvis är betydande trots den
            korrigering som vi gjorde.
          </note>
          <note>
            Vi gjorde denna korrigering i ett läge när Sverige hade ett underskott
            på 60 miljarder kronor som Jakob Forssmed och Alliansen lämnade
            efter sig. Vi har satsat pengarna som vi fått in på kommuner och
            landsting för att de ska kunna upprätthålla bra service, och det
            är mer pengar som har gått till kommuner och landsting än vad
            den höjda kostnaden för den särskilda löneskatten – en något lägre
            skatterabatt än tidigare – har vari t, så det som regeringen har
            gjort har varit en mycket stor plusaffär för kommuner och landsting
            under den här mandatperioden. Vi ser också resultatet: 100 000
            fler människor som är anställda i våra välfärdsverksamheter. Vi
            ser också att sjukvården utför fler behandlingar än tidigare.
            Såklart – vi är ju också fler i svenska folket.
          </note>
          <note type="speaker">
            Anf. 64 JAKOB FORSSMED (KD) replik:
          </note>
          <note>
            Herr ålderspresident! Det är inte förbjudet eller farligt att
            någon gång i tillvaron säga: ”Det där kanske var fel. Vi kanske
            borde ha ändrat det tidigare. Vi kanske inte borde ha infört en
            särskild löneskatt på äldre som jobbar. Eller vi kanske bara skulle
            ha haft den i ett år.” När tillväxten sedan kommer kan man berömma
            sin egen politik och ta bort skatten. Men det har regeringen inte
            gjort.
          </note>
          <note>
            Ni hade 40 miljarder i reformutrymme i höstas men valde att lägga
            det på gratis busskort till alla skolelever, på elcykelpremier,
            på elbåtmotors ­ premier och vad det nu var. Men det här skulle
            man ha kvar, den särskilda löneskatten på äldre som jobbar. Och
            nu, den 18 april, upptäcker man att det här drabbar de landsting
            – Jämtland, Gävleborg och vad det nu kan handla om för landsting
            – som har många äldre anställda och behöver den kompetensen. SKL
            pekar på ett enormt rekryteringsbehov och på att vi utan denna
            erfarna grupp sannolikt inte kommer att klara kompetensförsörjningen
            i vården. Ändå ska skatten vara kvar. Och så lade ni 200 miljoner
            den 18 april, i slutet av mandatperioden, för att … jag vet inte,
            visa att ni möjligen har noterat problemet.
          </note>
          <note>
            Man kan säga: ”Det var fel. Det var dumt. Vi ska inte lägga särskilda
            löneskatter på äldre personer som vill vara kvar och bidra med
            sitt kunnande och sin kompetens.”
          </note>
          <note>
            Vi vet dessutom att ju fler äldre som stannar kvar och bidrar
            med sina erfarenheter, ju fler äldre som väljer att stanna ett
            par år till, desto bättre välfärd får vi – och desto fler jobb
            för unga får vi, för det har visat sig att det finns ett samband:
            Fler unga kan komma i arbete när äldre stannar kvar och bidrar
            lite längre.
          </note>
          <note type="speaker">
            Anf. 65 Finansminister MAGDALENA ANDERSSON (S) replik:
          </note>
          <note>
            Herr ålderspresident! Om det var så att det enda regeringen hade
            gjort för landstingen och sjukvården under den här mandatperioden
            var att lägga de 200 extra miljonerna i vårändringsbudgeten hade
            Jakob Forssmeds resonemang hängt samman. Lyckligtvis är det inte
            så.
          </note>
          <note>
            Vi har sett till att beta av det underskott i de offentliga finanserna
            som Kristdemokraterna och de andra allianspartierna lämnade efter
            sig. Vi har vänt det till ett överskott samtidigt som vi har kunnat
            satsa 35 miljarder kronor på välfärdsverksamheterna. I höstbudgeten
            gjorde vi en särskild satsning på sjukvården på över 5 miljarder
            kronor, just för att man ska kunna fortsätta anställa fler och
            behålla mer personal. Vi har alltså gjort mycket omfattande satsningar
            på sjukvården och de här verksamheterna under mandatperioden.
            Vi ser också resultat: 100 000 fler anställda.
          </note>
          <note>
            Vi hoppas naturligtvis att många av de offentliga arbetsgivarna
            ser den potential som finns i de äldre och erfarna offentliganställda
            och med alla olika medel försöker locka tillbaka dem. Vi har gett
            dem resurser för att de ska kunna göra detta, och det inte bara
            i form av ett riktat statsbidrag. Det är de stora, generella satsningarna
            som är det viktiga.
          </note>
          <note>
            Däremot tycker jag att det är olyckligt att man ironiserar över
            gratis busskort. Det är någonting som betyder otroligt mycket
            i sommar för våra barn och ungdomar runt om i Sverige. Det är
            en möjlighet att inte bli fast i förorten utan kunna ta bussen
            eller tunnelbanan in till stan, till badet eller till klasskamraterna.
            Det ökar friheten, och det ökar lekfullheten bland våra barn och
            unga. Det är en riktigt bra reform.
          </note>
          <note>
            Med det vill jag önska mina meddebattörer en riktigt skön sommar!
          </note>
          <note>
            (Applåder)
          </note>
          <note type="speaker">
            Anf. 66 ANNA KINBERG BATRA (M):
          </note>
          <note>
            Herr ålderspresident! Det var ett tag sedan man stod här.
          </note>
          <note>
            Debatten om riktlinjerna för den ekonomiska politiken kan lätt
            bli kortsiktig, och fokus kan lätt hamna på de största konfliktfrågorna
            i den stundande valrörelsen. Men det här är också ett bra tillfälle
            att lyfta blicken lite, lite bakåt men framför allt framåt, för
            att se hur Sverige kan fortsätta vara ett av världens allra bästa
            länder att leva i – att födas och växa upp i eller komma till
            – även när världen förändras och ställer nya krav på oss, precis
            som den alltid har gjort.
          </note>
          <note>
            Den 11 maj 2000 tog jag till orda här inne för allra första gången.
            Jag var ersättare i några veckor för Carl Bildt, som var iväg
            på något av sina många utlandsuppdrag. Jag var jättenervös, och
            det kändes stort att få en minuts talartid mot dåvarande finansministern
            Bosse Ringholm. Min fråga handlade om varför det var så svårt
            och dyrt att bygga bostäder. Finansministern svarade inte på frågan
            med något förslag eller något politiskt innehåll eller så utan
            mest genom att i högt tonläge kritisera Moderaterna. Vissa saker
            är oförändrade sedan den gången för 18 år sedan.
          </note>
          <note>
            Men på många andra sätt har det hänt en del sedan år 2000. Studenterna
            som sprang ut häromveckan var bebisar då. År 2000 pratade vi som
            var vuxna då om hur modernt allting skulle bli. Ni som var barn
            då, fråga era föräldrar vad millenniebuggen var för n ågot! Vi
            var besatta av den. It ‑ företagen blomstrade då, mycket på grund
            av vår rädsla för denna bugg. Vi använde fortfarande fasta telefoner.
            Vi tog fram kontanter när vi fysiskt gick till affären. Vi läste
            tidningen på papper på morgonen i början av me ­ diedagar som
            var ungefär 24 timmar långa. Få hade då kunnat föreställa sig
            att vi en dag skulle följa fotbolls-VM på sommaren på var sin
            liten skärm utan mer sladd än den lilla vita som man har i örat.
          </note>
          <note>
            Vladimir Putin hade år 2000 just vunnit det ryska presidentvalet
            för första gången. Få hade då kunnat ana hur han skulle använda
            den makten 18 år senare. Donald Trump drev faktiskt en presidentvalskampanj
            också år 2000, om än utan att få den uppmärksamhet han fick senare.
            Så var det också sex år kvar tills Twitter skulle grundas. Viktor
            Orbán, som en gång fått stipendium av George Soros för att studera
            i Storbritannien, var vice ordförande i liberalernas internationella
            samarbetsorganisation och opponerade sig mot både kommunister
            och konservativa hemma i Ungern.
          </note>
          <note>
            EU hade fortfarande 15 medlemmar – mer än på länge, tyckte vi
            som just hade fått komma med.
          </note>
          <note>
            Få hade trott på den tiden att fyra borgerliga partier skulle
            kunna gå samman inte bara om ekonomin utan även om mycket annat
            och vinna valet 2006 – och bli omvalda 2010 med förstärkt väljarstöd.
          </note>
          <note>
            Åtta borgerliga budgetpropositioner producerade vi. Det kan låta
            tekniskt, men de lade grunden för den starka ekonomi som vi känner
            av än i dag.
          </note>
          <note>
            Det var en ära att få sitta här inne och rösta för dessa första
            fyra budgetpropositioner. Det var en ära att rösta för nästa fyra
            också, även om det var en lite större utmaning i finansutskottet
            och kammaren på vägen dit.
          </note>
          <note>
            Men det gick. Det höll ihop, och vi tog här i Sveriges riksdag
            emot besökare från andra länder som kom för att studera vår starka
            budgetprocess, som inte tillät regeringens samlade förslag att
            slitas i stycken eller explodera under parlamentsbehandlingen
            – vilket kan ske i andra länder – trots att vi så sällan haft
            majoritetsregeringar. Detta är en ordning som har möjliggjort
            för den samlade budget som har störst stöd hos svenska folket
            att också gå igenom i riksdagen och genomföras.
          </note>
          <note>
            Det var först när socialdemokrater och sverigedemokrater tillsammans
            försvagade praxis hösten 2013 som detta kom att ifrågasättas i
            grunden. Och när Alliansens budgetmotion hösten 2014 oväntat vann
            och regeringskris utlöstes började ett nytt kapitel i svensk politisk
            historia, som är långt ifrån färdigskrivet.
          </note>
          <note>
            Men detta får nu andra fortsätta med, när den nyvalda riksdagen
            samlas i höst. Det har varit roligt, lärorikt och händelserikt
            att vara med på resan ända hit – från ersättare och ut igen och
            fram och tillbaka som ledamot, till mötesordförande, sittande
            där ålderspresidenten sitter nu, med salen full av hundratals
            parlamentariker från hela Europa när Sverige var ordförandeland
            2009, och ända till att själv delta i partiledardebatterna, som
            första moderata kvinna. Det hade jag inte trott de där vårveckorna
            för 18 år sedan!
          </note>
          <note>
            Jag har många att tacka för gott samarbete och väldigt mycket
            roligt under dessa år: alla vänner i Moderaterna och Alliansen
            förstås, politiska motståndare, för era bidrag till det demokratiska
            samtalet, och även alla duktiga tjänstemän här i riksdagen.
          </note>
          <note>
            Politik är nämligen inte bara att tycka, säga eller skriva. Det
            är också att göra, genomföra och lagstifta. Tack till alla er
            som gör politiska idéer till verklighet, eller som, vänligt men
            ändå bestämt, påpekar för oss när de inte kan bli verklighet!
          </note>
          <note>
            Det är här, i denna riksdag och kammare, som det avgörs hur stark
            svensk ekonomi är om 18 år, men också hur stark svensk demokrati
            är då. Nu, när vår demokrati är i hundraårsåldern, är den faktiskt
            ifrågasatt. Detta är något oerhört. Här, i ett av världens stabilaste
            samhällen, där vi har haft fred i över 200 år, har vi på allvar
            en debatt om hur vi ska klara vår demokrati framöver.
          </note>
          <note>
            För detta har vi alla ansvar. Auktoritära krafter och röster
            vinner nu mark. Den politiska debatten förs fortfarande här inne,
            men också på många andra arenor utanför, även av dem som har helt
            andra intressen än att bygga Sverige starkt. Vi har alla, särskilt
            ni som fortsätter till valrörelsen, ansvar för vart den utvecklingen
            ska leda oss och vad den ska få göra med vår demokrati. Historien
            har nämligen visat att värden som frihet, öppenhet och demokrati
            aldrig kan tas för givna utan alltid måste försvaras.
          </note>
          <note>
            Vi är inte så många här på jorden, alla vi som är svenskar. Vi
            kan inte konkurrera med storleken, närheten till de största marknaderna,
            språket eller vädret – utom möjligen den här våren. Men vi har
            varandra, och vi har alla förutsättningar att fortsätta vara ett
            av världens allra starkaste samhällen, även 18 år och mer framåt
            i tiden.
          </note>
          <note>
            Detta ställer nya krav på oss. Gamla jobb försvinner; det har
            de alltid gjort. Men nu utmanas vi desto mer av globalisering,
            digitalisering och robotisering, av Kina, Indien och andra regioner
            som växer och av en orolig omvärld, där snart 70 miljoner människor
            är på flykt.
          </note>
          <note>
            Det finns människor i Sverige som kanske kom den där våren för
            18 år sedan men som fortfarande inte har kommit in i vårt samhälle
            – som fortfarande inte jobbar, inte kan språket och inte står
            på egna ben. Men det måste alla kunna göra. Det målet får vi aldrig
            överge. I Sverige måste vem som helst kunna bli vad som helst.
            Det är så vi bygger ett samhälle som både är starkt och håller
            ihop.
          </note>
          <note>
            Vad kommer maskiner att kunna göra om 18 år som människor gör
            i dag? Vad blir det för arbetsmarknad av det? Vad finns det för
            jobb då, som inte finns i dag? Har de nya storföretagen sina huvudkontor
            i Sverige, eller har det blivit för dyrt och krångligt och för
            svårt att få tag på kompetens? Lär sig alla barn tillräckligt
            i skolan för att vara med i konkurrensen om de nya jobben? Kan
            vi kanske bota cancer, och kan i så fall alla som behöver behandlingen
            få tillgång till den i tid? Är vi med i Nato? Hur fungerar EU?
            Och hur stark är Sveriges röst i de sammanhang som påverkar oss?
            Och har vi äntligen kanske börjat bedöma varandra efter vad man
            gör, inte vem man är, oavsett kön, ursprung eller var man på annat
            sätt kommer från?
          </note>
          <note>
            Dessa frågor får inte alltid plats i valrörelsen eller i tv-debatterna,
            där man bara har några sekunder på sig att försöka göra sin poäng,
            och det ska skruvas till. Men de kommer att behöva besvaras, och
            det kan Sverige göra bra.
          </note>
          <note>
            Valdebatten handlar ofta om problem och konflikter. Men lyfter
            vi blicken bara lite vet vi att Sverige har bättre förutsättningar
            än de allra flesta. Sverige kan mer. Vi kan nå längre än vi själva
            ibland tror är möjligt. Vi kan nå världstoppen, i fotboll men
            också i ekonomi och som land att leva i för alla. Ta den chansen!
          </note>
          <note>
            (Applåder)
          </note>
          <note>
            I detta anförande instämde Michael Svensson (M).
          </note>
          <note type="speaker">
            Anf. 67 MONICA GREEN (S):
          </note>
          <note>
            Herr ålderspresident! Nu fortsätter vi! Jag vill också tacka
            Anna Kinberg Batra. Jag hade också tänkt göra en tillbakablick
            eftersom jag har varit med länge, jag med. Jag vill också passa
            på att tacka dig, Anna, som får så mycket kramar just nu, för
            samarbetet. Vi har inte precis haft samma politiska livsåskådning,
            men jag tackar dig för ditt engagemang. Du fick ju ta smällen
            av det patriarkat som styr normen i samhället, men jag hoppas
            att du hittar en ny plats i livet och får spännande utmaningar.
            Tack så mycket!
          </note>
          <note>
            Visst har det hänt mycket under denna tid. Jag kan ju kosta på
            mig att, precis som ålderspresidenten nog kan göra, titta tillbaka
            lite grann på vad som har hänt sedan jag kom in 1994.
          </note>
          <note>
            Just nu har vi högkonjunktur, och vi har tagit ansvar för politiken
            tack vare den socialdemokratiskt ledda regeringen. Vi har en smart
            finansminister och en politik för ett starkt samhälle, välfärd
            och investeringar för jobb.
          </note>
          <note>
            De borgerliga företrädarna, som lämnade oss nu, brukar påstå
            att det går bra för Sverige bara för att det är högkonjunktur.
            Men vi vet ju att det är strukturella förändringar, tillsammans
            med högkonjunkturen, som gör att det går bättre för Sverige än
            för andra länder som också befinner sig i samma högkonjunktur.
          </note>
          <note>
            Vi har en arbetsmarknadspolitik som fungerar nu, till skillnad
            från till exempel de sänkta arbetsgivaravgifterna för ungdomar
            från förra mandatperioden, då ungdomsarbetslösheten sköt i höjden.
            Nu är den lägre än på 16 år. Vi har 300 000 fler i arbete, 13
            000 fler som jobbar inom vården och 28 000 fler i skolan. Barnbidraget
            har höjts, och satsningar på jämställdheten har gjorts.
          </note>
          <note>
            Som jag sa kan jag kosta på mig att bidra med en liten historisk
            tillbakablick. Det har hänt väldigt mycket. Bland annat har vi
            blivit betydligt fler. När jag kom in 1994 var vi 8–8,5 miljoner
            invånare. Nu är vi mer än 10 miljoner, bland annat tack vare att
            vi har en stark välfärd. Människor lever längre och längre, och
            det föds fler barn.
          </note>
          <note>
            Under denna tid har ekonomin gått upp och ned. När jag kom in
            1994 tog vi över en ekonomisk kris efter Carl Bildt-regeringen.
            Ni kommer ihåg: 500 procents ränta.
          </note>
          <note>
            Det gigantiska budgetunderskott som den nytillträdda socialdemokratiska
            regeringen då fick ta över ökade varje dag eftersom långivarna
            satte press på Sverige. Vi sat t i en rävsax. Den var mycket svår
            att ta sig ur. Det blev väldigt tufft för väldigt många med det
            besparingsprogram som togs fram, men vi lyckades ändå ta Sverige
            ur en jobbig tid tack vare ansvarsfulla beslut. Till slut fick
            vi också stöd av Centerpartiet. Det vill jag tacka eventuella
            centerföreträdare som lyssnar för. Centerpartiet gjorde det möjligt
            för oss att ta oss ur krisen.
          </note>
          <note>
            Då satte vi också upp budgetramar, som den dåvarande finansministern
            knåpade ihop tillsammans med den nuvarande finansministern. Jag
            noterar att Anna Kinberg Batra berättade att den borgerliga regeringen
            fick ta emot utländska besökare som ville titta på principen för
            de svenska budgetramarna. Men det var alltså den socialdemokratiska
            regeringen som hade tagit fram budgetramarna. Budgetramarna hjälpte
            också till i nästa kris som kom. Jag återkommer strax till den
            krisen.
          </note>
          <note>
            Jag vill också nämna den höga arbetslöshet som var. När vi tog
            över 1994 hade vi massarbetslöshet. Jag tror att några av er minns
            att vi då satte upp ett mål om att halvera arbetslösheten. De
            borgerliga företrädarna hånade oss och sa att om vi klarade det
            skulle böckling bli den populäraste maträtten i Sverige.
          </note>
          <note>
            Jag gör dessa historiska tillbakablickar, för jag tror att det
            är många som ibland glömmer vad som har hänt under denna korta
            tid. Det är väldigt viktigt för oss att minnas det som har hänt
            för att kunna ta bra beslut för framtiden, så att vi inte hamnar
            i samma svårigheter igen.
          </note>
          <note>
            Visst lyckade vi pressa ned arbetslösheten! Vi lyckades mycket
            bra. Jobben strömmade till, tack vare en medveten politik. Svenska
            folket fick dock inte böckling som favoriträtt, och det är jag
            mycket glad för. De borgerliga politikerna hade alltså fel även
            där.
          </note>
          <note>
            Det gick alltså bra för Sverige. Men detta är ju en historisk
            tillba ­ ka ­ blick. Tyvärr var det så att år 2004 vann de borgerliga
            partierna valet och bildade regering. Då hade vi fortfarande jobbtillväxt.
            Jobben ström ­ made till. Anders Borg sa att det skulle ta två
            år innan den borgerliga po ­ litiken skulle börja bita och synas
            på riktigt. Och vad hände? Jo, efter två år börja ­ de den borgerliga
            politiken att bita samtidigt som den internatio ­ nella eko ­
            n ­ omiska krisen slog till med full kraft. Det ledde till massarbets
            ­ löshet, ekonomisk kris och ökade klyftor.
          </note>
          <note>
            Den borgerliga politiken spädde på krisen eftersom arbetsmarknadspolitiken
            hade försämrats. Det blev sämre för dem som hade det sämst ställt.
            Arbetslösa fick ingen hjälp till omställning. De låstes in i fas
            3 och blev fattigare och så vidare. Dessutom var ungdomsarbetslösheten
            så hög att vi fick stöd av EU.
          </note>
          <note>
            De borgerliga hade som vanligt en enda lösning, nämligen skattesänkningar.
            De trodde att de skulle kunna sänka skatten och på så sätt komma
            ur även den här krisen och lösa problemen, men det hjälpte inte.
            Det blev precis tvärtom.
          </note>
          <note>
            Den gigantiska ungdomsarbetslösheten sänktes inte genom sänkta
            arbetsgivaravgifter. Men de borgerliga partierna pläderade ändå
            för det och påstod att arbetslösheten skulle rusa i höjden om
            vi vann valet. Men de fick fel där också. Nu är alltså ungdomsarbetslösheten
            lägre än på 16 år.
          </note>
          <note>
            Herr ålderspresident! Med detta vill jag säga att det spelar
            mycket stor roll vem som styr landet. När vi har en socialdemokratiskt
            ledd regering lyckas vi ha både högkonjunktur i världen och en
            smart politik som är klok, med investeringar i infrastruktur,
            bostäder och utbildning. Det är detta som är en klok politik för
            framtiden.
          </note>
          <note>
            Avslutningsvis vill jag peka på några highlights. Ett av dem
            är den offentliga upphandlingen. Jag tycker att vi har tagit ett
            bra beslut, men det tog lite tid att få igenom förändringar av
            den offentliga upphandlingen eftersom de borgerliga partierna,
            inklusive främlingsfientliga Sverigedemokraterna, röstade ned
            våra förslag. De ville inte att stat och kommun skulle kunna ställa
            krav på sjysta villkor.
          </note>
          <note>
            Vi såg exempel med löner på 27 kronor i timmen, som oseriösa
            företag kunde anställa människor för och på det sättet också konkurrera
            ut seriösa företagare. Det var inte bra. Jag tror att de borgerliga
            partierna insåg att det inte var så bra att vi inte fick igenom
            våra förslag . Efter en del förändringar och förhandling fick
            vi till slut igenom ett modifierat förslag. Det var ju tur det,
            för nu kan kommuner, landsting, regioner och statliga verk och
            myndigheter ställa krav.
          </note>
          <note>
            Svenska löner ska gälla i Sverige för chaufförer, lokalvårdare
            och kockar. Så ville inte SD ha det, utan de ville att företag
            som exploaterar utländsk arbetskraft skulle få fortsätta driva
            ned lönerna i Sverige. Jag är glad över att Sverigedemokraterna
            inte styr det här landet, och jag hoppas verkligen att de inte
            ska få chansen att göra det någon gång. Jag hoppas att väljarna
            ser igenom deras floskler.
          </note>
          <note>
            En annan sak som har hänt under den här mandatperioden och som
            jag också vill highlighta handlar om mer pengar till cancervården.
            För mig är detta viktigt att nämna eftersom jag har en mycket
            nära anhörig som var nära att dö i cancer som 16-åring. De som
            står här i talarstolen och säger att vi inte får något för skattepengarna
            vet inte vad de talar om. De har ingen nära anhörig som varit
            nära att dö i cancer.
          </note>
          <note>
            Har man varit svårt sjuk vet man vad man får för skattepengarna.
            Det vet vi. Jag tror att det är väldigt många som varit med om
            liknande saker och kan instämma.
          </note>
          <note>
            Däremot ska vi inte sticka under stol med att det finns stora
            utmaningar, inte minst eftersom vi har blivit betydligt fler i
            Sverige. Då behövs det fler investeringar i välfärden. Det behövs
            mer pengar och bättre kvalitet. Det är betydligt viktigare än
            skattesänkningar.
          </note>
          <note>
            Visst har det hänt oerhört mycket, herr ålderspresident, och
            nu när jag slutar som riksdagsledamot vill jag berätta att jag
            är väldigt stolt över det vi har uträttat. Jag är extra nöjd med
            bredbandsutbyggnaden, eftersom den startades när jag var it-politiker.
            Jag är glad över att ha varit med och beslutat om den svenska
            sexköpslagen. Jag är stolt över satsningarna på jämställdheten,
            föräldraförsäkringen och det höjda barnbidraget. Tack, alla, för
            gott samarbete, och lycka till fortsättningsvis!
          </note>
          <note>
            (Applåder)
          </note>
          <note type="speaker">
            Anf. 68 CARL SCHLYTER (MP):
          </note>
          <note>
            Herr ålderspresident! Talare efter talare beskriver ekonomin
            som god när vi har stark tillväxt. Sedan har de idéer om hur den
            kan växa lite till: Mer resurser till allt! Det är lätt att peka
            ut de goda exemplen. Finansministern, som jag tycker är en erkänt
            kompetent person, har ju gått igenom vad man kan göra när man
            har ökade resurser.
          </note>
          <note>
            Men även om arbetslösheten minskar och de rapporterade utsläppen
            minskar glömmer vi en viktig sak: Det blir mindre naturresurser
            till våra barn och barnbarn. Lika sant är att inkomstklyftorna
            bland dem som har jobb ökar, liksom att utsläppen ökar. Bara om
            man räknar in ökad skogstillväxt och struntar i flygets ökade
            utsläpp går siffrorna ned.
          </note>
          <note>
            Frågan är också hur hållbar skogstillväxten är när den består
            av enorma plantager med bristande biologisk mångfald. De är känsligare
            för klimatförändringar än naturskog med olika arter av blandad
            ålder.
          </note>
          <note>
            Men Moder Jord struntar i vad vi rapporterar in. Det är de verkliga
            utsläppen som räknas, och de ökar. I en framtida balansekonomi
            som inte bygger på ständig expansion blir rättvis fördelning av
            resurser av stor vikt. En kraftfull fördelningspolitik blir bara
            möjlig om den politiska sfären lyckas bryta sin underordning under
            den ekonomiska sfären.
          </note>
          <note>
            Ekonomisk demokrati fanns inte heller i de statssocialistiska
            länderna i östblocket. Den officiella propagandan hävdade förvisso
            att alla produk ­ tionsmedel ägdes gemensamt av folket, men i
            praktiken innehades all politisk makt i enpartistater av korrumperade
            partieliter med starkt repressiva metoder som slog vakt om sin
            maktställning. Gapet mellan makteliten och resten av befolkningen
            var avgrundsdjupt. Och frånvaron av oberoende medier gjorde att
            problem, som allvarlig miljöförstöring, sällan blev föremål för
            debatt, än mindre åtgärdades.
          </note>
          <note>
            I dag växer klyftorna så mycket att den ekonomiska eliten rusar
            ifrån resten samtidigt som 50 procent av den globala handeln är
            intern handel inom jättekoncerner, där priser sätts på administrativ
            väg snarare än genom en fri marknad. Vi riskerar att gå mot det
            sämsta ur två världar – en blå planekonomi med kapitalismens klyftor
            och rovjakt på resurser från kapi ­ talismen samt planekonomins
            centralstyrning och försvagning av individens möjligheter att
            skapa bra livsförutsättningar, kanske till och med till priset
            av en global klimatkatastrof.
          </note>
          <note>
            Låt oss titta på utvecklingen, herr ålderspresident. Jag tog
            med mig bilder för att kunna illustrera detta bättre. En bild
            säger mer än 1 000 ord. Jag tror att alla här uppskattar att jag
            inte använder 6 000 extra ord.
          </note>
          <note>
            Den streckade linjen är bnp-utvecklingen globalt de senaste 50
            åren. Den blå är användningen av biomassa, som ökar. Fossila bränslen
            ökar. Metaller ökar. Icke-metalliska mineraler ökar. Allt ökar.
            Ni ser att det finns en tydlig koppling mellan tillväxt och naturresursanvändning,
            och jorden är en begränsad planet med begränsade resurser. Det
            är en ohållbar utveckling.
          </note>
          <note>
            Man brukar säga: Men vi har ju en enorm resurseffektivisering.
            Vi kommer att lösa allting med det. Men det stämmer inte heller.
            Det stämmer bara om man har ett begränsat perspektiv. Man kan
            titta på de rikaste länderna. Ja, här får vi mer produktion med
            mindre resursanvändning, men det sker till priset av motsatsen
            i de fattiga länderna. Rent globalt har vi till och med de senaste
            åtta åren haft en negativ utveckling av resurseffektiviteten när
            vi ska skapa våra pengar.
          </note>
          <note>
            Man säger: Ja, men biobränslen löser väl allting. Bioekonomin
            löser väl alla problem. Men den är ju också beroende av fossila
            råvaror i slutändan.
          </note>
          <note>
            Här är kurvan över världens fosfatanvändning – det är en i högsta
            grad begränsad resurs som ett fåtal länder kan sälja till oss.
            Även här rusar det rakt i höjden.
          </note>
          <note>
            Alla dessa kurvor pekar på att vi har ett fullkomligt ohållbart
            ekonomiskt system. Och det är inte nog med det. Jag har siffror
            som kommer från en RUT-utredning som jag begärde, och här är siffrorna
            från vår egen budget.
          </note>
          <note>
            Här är bruttoinkomstens sammansättning – det är en jämförelse
            mellan 1995 och 2015. För de 90 procent som har lägst inkomster
            ser man att det är en liten ökning – den är inte särskilt stor.
            För de 9 procent som har högre inkomster börjar det ta lite fart.
            Men det är för den procent som är allra rikast som siffrorna rusar
            iväg. Det är snart 3 ½ miljon om året i inkomst för dem.
          </note>
          <note>
            Vad får det för effekter på samhället? Jo, här är Gini-koefficienten
            – det är ett sätt att mäta de lägsta inkomsterna jämfört med de
            högsta. Ju högre koefficient, desto mer klyftor har vi i samhället.
            Här ser vi att det tyvärr inte spelar någon roll vilken regering
            vi har haft. Den ökar gradvis hela tiden, särskilt om man tar
            med kapitalinkomsterna.
          </note>
          <note>
            Vi kan återigen titta på hur mycket vi har förändrat vår ekonomiska
            standard mellan 1995 och 2016. Varje liten stapel här är 1 procent
            av befolkningen. Till vänster finns de med lägst inkomster, och
            till höger finns de med högst inkomster. Ni ser att den stora
            massan har höjt sina inkomster med 50 procent. Det är kanske inte
            så illa. Men man kan titta på den lilla, lilla stapeln längst
            till höger. Då ser man att det inte är någon liten förändring,
            utan det är en jätteförändring på nästan 350 procent. Den lilla
            procenten roffar åt sig en allt större andel av jordens resurser,
            som är begränsade.
          </note>
          <note>
            Nästan alla som har vanliga vita jobb har råd med livets basbehov.
            Men livsglädjen försvinner när pressen på jobbet blir enorm och
            när man, trots ansträngningar, ser hur andra ständigt får det
            bättre än en själv. I ett väl utvecklat samhälle blir folk lyckligare
            av en mer jämlik fördelning än av att ständigt öka produktionen
            av prylar som symboler för välstånd och av att positionera sig
            bland de rika.
          </note>
          <note>
            Herr ålderspresident! Min kavaj fick jag för 30 år sedan av min
            pappa. Innan dess hade han använt den själv i nästan 20 år. Men
            den klarar fortfarande riksdagens klädkod – eller hur? Jag får
            ett nickande från ålderspresidenten.
          </note>
          <note>
            De allra flesta köper inte längre saker för att täcka absoluta
            behov, utan de köper symboler för välstånd. Det handlar om en
            vilja att smälta in i reklammakarnas senaste trend. Det kallas
            för positionell konsumtion. Det handlar om att positionera sig
            i den ekonomiska hierarkin. Ju större klyftor, desto viktigare
            blir det att lyckas ekonomiskt. Den som inte kan bo på rätt ställe
            riskerar en sämre skola och sämre förutsättningar för barnens
            framtid. När 60 procent av amerikanerna trodde att deras barn
            skulle få en sämre framtid valde de Trump. Nu är det 59 procent
            som tror att deras barn kommer att få det sämre än de själva.
            Det är dags att fokusera om ekonomin på social och ekologisk hållbarhet
            och inte göra den beroende av ständig tillväxt för att fungera.
          </note>
          <note>
            Samhällen med klyftor är också sämre för miljön. Minskade klyftor
            är en miljöfråga såväl som en social fråga. Vi måste lösa båda
            samtidigt. Det var grunden för hela mitt politiska engagemang.
            I betänkandet talas det också om vikten av sammanhållning och
            miljö, men vi har ju sett kurvorna här i dag. Vi lyckas inte.
            Vad ska vi då göra? Hur kan vi förändra detta?
          </note>
          <note>
            Sverige är ett skatteparadis för förmögna. Det är en objektiv
            sanning. Man behöver inte vara vänsterpartist för att säga det.
            Vi har noll i arvsskatt, noll i gåvoskatt, noll i förmögenhetsskatt
            och en minimal fastighetsavgift för ett 40-miljonersslott. Försök
            hitta ett annat OECD-land med så låga skatter för miljardärer!
          </note>
          <note>
            Tyvärr har det inte hjälpt vilken regering vi än har haft hittills.
            Finanspolitiska rådet konstaterar att transfereringar ej stiger
            i takt med inkomsterna samt att kapitalinkomsterna för de rikaste
            skenar. Ändå diskuterar vi inte det. Det är inte centrum för debatten.
          </note>
          <note>
            Dagens nyliberala kapitalism med en svällande banksektor kommer
            naturligt att ständigt öka klyftorna och förbrukningen av jordens
            naturresurser om inte en kraftfull politik pressar in den inom
            jordens systemgränser och anständighetens gränser vad gäller klyftor
            i samhället. Men här har traditionell socialdemokrati varit på
            defensiven i 30 år. Nu är det dags för åtgärder och att ta tillbaka
            initiativet.
          </note>
          <note>
            Det kostar politiskt kapital att utjämna klyftor. Man måste våga
            ta strid mot egoismen, men jag tror gott om folk. Det naturliga
            är att vilja bidra. Den gnagande känslan hos många av att man
            inte längre får lika mycket tillbaka från staten är sann, men
            det hjälper inte att rösta på populister som fångar in din känsla
            men inte har en politik som förändrar verkligheten.
          </note>
          <note>
            Jag förstår inte allianspartierna – de har nu gått härifrån –
            som hela tiden tjatar om att denna regering höjer alla skatter.
            Vi har gjort en liten marginaljustering. Jämför med 1990 och den
            skattekvot som var då! Det är 327 miljarder om året mindre i skattepengar
            än det var då, om vi hade behållit samma skattekvot. Och jämfört
            med år 2000 är det 262 miljarder mindre för det gemensamma. Att
            påstå att någon liten skattehöjning har förändrat detta är löjligt.
            Det är så långt ifrån sanningen man kan komma.
          </note>
          <note>
            Vad kan vi då göra? Jag inser, herr ålderspresident, att jag
            nog kommer att dra över min talartid en aning. Det är så många
            positiva exempel jag vill nämna. Som tur är kan vi reformera banksystemet
            till att bli mer stabilt och rättvist. Schweiz folkomröstade nyligen
            om att införa full reservkapitaltäckning. Det skulle i ett slag
            eliminera risken för bankrusningar, och vi skulle stoppa jordens
            största piratkopiering. Bankerna skapar nämligen själva sina pengar
            i stället för att köpa loss varenda krona från Riksbanken. Det
            är ju vi som har skapat kronan. Låt bankerna betala för att använda
            den, precis som vi gör när vi betalar för att se en film. Upphovsrätt
            ska gälla även pengar. Det skulle också ge miljardinkomster i
            seignorage.
          </note>
          <note>
            Vi kan också ta det faktum att vi blir effektivare med kortare
            arbetstid i stället för ökad konsumtion. Artificiell intelligens
            kommer att göra många jobb onödiga, men vi kan bejaka en hållbar
            och demokratisk utveckling av den tekniken om välståndet från
            den utvecklingen fördelas rättvist. Då måste förmögenheter och
            kapitalinkomster beskattas. Efter tusentals år av slit för brödfödan
            kan vi nu äntligen befria människan från att arbeta långa dagar
            bara för att överleva. Vi kan äntligen arbeta kortare dagar och
            få mer fri tid att utveckla våra färdigheter. En större del av
            dagen kan ägnas åt social samvaro och ideellt och frivilligt arbete.
          </note>
          <note>
            Vi har inte blivit lyckligare sedan min pappa köpte den här kavajen
            för snart 50 år sedan, men vi är flera gånger rikare och ständigt
            på jakt efter mer rikedom på bekostnad av våra sista urskogar,
            fiskar och mineraler. Det är en föråldrad politik.
          </note>
          <note>
            Basinkomst – förlåt att jag nämner det ordet i kammaren; jag
            vet att det är kontroversiellt – är en perfekt grön vänster- och
            högerreform. Basinkomst är grön, för den ger människor möjlighet
            att förverkliga drömmar och att bidra till samhället utan att
            det nödvändigtvis finns någon som betalar för det. Många betalar
            för at t hugga ned trädet där den vitryggiga hackspetten bor,
            men ingen betalar för arbetet att hitta det och bevara det.
          </note>
          <note>
            Basinkomst är vänster, för den ger möjlighet att tacka nej till
            arbeten med oskäliga villkor.
          </note>
          <note>
            Basinkomst är liberalt, för den ger förtroendet till den enskilda
            människan att utveckla sin framtid.
          </note>
          <note>
            Det finns många fler reformer. Miljontals amerikaner jobbar i
            arbetarstyrda företag – en perfekt modell för att till exempel
            ta över ärtfabriken i Bjuv eller kexfabriken i Kungälv. Låt oss
            inspireras av USA!
          </note>
          <note>
            I stället för avkastningskrav på miljöns bekostnad kan offentligt
            ägda företag drivas som Network Rail i Storbritannien, där allmännyttan
            sätts i centrum med målstyrning och medinflytande för alla – personal,
            resenärer, finansiärer. Låt oss inspireras av Storbritannien!
          </note>
          <note>
            Låt oss använda pensionsfonder för att investera i hållbar omställning
            som Calpers, världens största pensionsfond, gjorde i Kalifornien.
            De hade energibrist, hög arbetslöshet och för mycket spekulation.
            Då byggde de med direktinvesteringar förnybar energi. Det skapade
            jobb, det skapade avkastning och det löste energiproblem. Där
            kan vi snacka om aktiv förvaltning för snabb och hållbar omställning
            i samhället – bättre än att peta in alla pengar på börsen och
            spekulera.
          </note>
          <note>
            Låt oss återinföra kronoandelsinstitutet och därmed dela vinsterna
            från gruvor och se till att om vi tömmer jordskorpan ska det komma
            framtida och nuvarande generationer till del i stället för kanadensiska
            gruvbolag. Låt oss inspireras av 70-talets socialdemokrater!
          </note>
          <note>
            Låt oss införa en kapitaltransaktionsskatt som ger nya, omfördelande
            intäkter. Låt oss inspireras av tiotalet EU-länder!
          </note>
          <note>
            Låt oss inspireras av den kooperativa ekonomin i Mondragon i
            Spa ­ nien, som klarar kriser och bygger vinn-vinn-lösningar i
            lokalt företa ­ gande. Låt oss underlätta för de nya bolagsformer
            som skapar samarbets ­ ekonomi och som flyttar makten till dig
            i stället för de globala koncer ­ nerna: bolagsbolag, gemenskapsbolag,
            bygdebolag. Jag har själv varit med och invigt några av de här.
            Låt oss återta makten från de globala jätte ­ koncernerna och
            stärka en lokal och resilient ekonomi som tål störningar, något
            som jag antar att Centern hade gillat om de var här.
          </note>
          <note>
            Min tid är slut, och jag hänvisar därför till Valter Mutts och
            Annika Lillemets kommande inlägg som lyfter fram ännu fler positiva
            exempel från vår motion om solidarisk ekonomi.
          </note>
          <note>
            Aldrig har vi stått inför en så akut kris för biologisk mångfald
            och klimat, men det fantastiska är att lösningarna ger bättre
            liv: mer tid till personlig utveckling, minskade klyftor, mer
            egen makt på arbetsplatsen och nya jobb där makten förflyttas
            från en pensionsförvaltare i Chicago till den som gör jobbet.
            Det handlar om en reglering av banksystemet som gör det stabilt
            och delar med sig av övervinsterna. Det är en politik för ökad
            lycka som råkar rädda klimatet och stabilisera ekonomin på köpet.
          </note>
          <note>
            Detta är vad man får om man röstar ja till att-sats 19 i vår
            motion 2017/18:2962. Jag yrkar bifall till den att-satsen.
          </note>
          <note>
            Även om hela motionen skulle bifallas förstår jag att alla dessa
            radikala tankar kan vara mycket att svälja i ett inlägg i kammaren.
            Men att inrätta ett centrum som undersöker möjligheten och hämtar
            inspiration från hela världen till en mer solidarisk ekonomi kanske
            faktiskt kammaren kan acceptera.
          </note>
          <note>
            Strax kommer dagens klimatdebatt, men det är egentligen den här
            debatten som är den äkta klimatdebatten. Om vi inte anpassar vårt
            ekonomiska system efter jordens förutsättningar kommer vi att
            tvingas anpassa oss till översvämningar, torka, stormar, massutrotning
            av arter och massflykt av människor.
          </note>
          <note>
            Vi kan lösa detta. Varken 40-timmarsveckan eller bankreglerna
            är skrivna i sten på budordstavlor. De är lagar som kan ändras
            av helt vanliga parlamentariker i helt vanliga parlament. Men
            kanske krävs åtminstone modiga politiker och ovanligt kloka beslut
            för att ha modet att göra detta.
          </note>
          <note>
            (Applåder)
          </note>
          <note type="speaker">
            Anf. 69 PETER PERSSON (S):
          </note>
          <note>
            Herr ålderspresident! De socialdemokratiska riksdagsledamöterna
            från Jönköpings län har motionerat om behovet av att göra en översyn
            av inkomst- och förmögenhetsfördelningen i vårt land och att framlägga
            konkreta förslag för att öka jämlikheten.
          </note>
          <note>
            Bakgrunden är att ojämlikheten, klyftorna, har ökat kraftigt
            i vårt land. Sedan 90-talet har de 10 procenten med lägst inkomster
            fått en inkomstökning på 14 procent, medan de 10 procent som har
            de högsta inkomsterna har fått en inkomstökning med 90 procent.
            Den relativa fattigdomen, de som har en lägre inkomst än 50 procent
            av medianinkomsten, har ökat från 4 till 12 procent av befolkningen.
            De rikaste 10 procenten har i genomsnitt ökat sina förmögenheter
            med 50 procent.
          </note>
          <note>
            Jämlikhetens utgångspunkt är alla människors lika värde. Det
            är små klyftor och ett samhälle som håller ihop och präglas av
            solidaritet. Några viktiga politiska nycklar är full sysselsättning,
            en gemensam ekonomi som tryggar välfärd och demokrati som bäddar
            in och kontrollerar marknadskrafter.
          </note>
          <note>
            En sådan socialdemokratisk reformpolitik har historiskt gett
            en enorm ökning av frihet för många människor i vårt land. Med
            Ernst Wigforss ord: Jämlikhet i frihet, att den enes frihet är
            lika viktig som den andres.
          </note>
          <note>
            Herr ålderspresident! Under några decennier, med acceleration
            under de moderatledda åtta åren, har politiken förändrats från
            jämlikhet till nyliberalism. Nyliberalism är jämlikhetens motsats.
            Nyliberalism är avreglering, privatisering av den ekonomiska makten
            till marknaden samt reglering och begränsning av politik och demokrati.
          </note>
          <note>
            I praktisk politik handlar det om ökad vinst, större löneskillnader
            och utbudspolitik, där den enskilde ska ha ett eget ansvar för
            arbetslöshet och sjukdom. Det är skapande av marknad för vård,
            omsorg och utbildning, och det är skattesänkningar.
          </note>
          <note>
            Detta har förändrat vårt land, gjort det ensligare och gjort
            oss svagare. Ett samhälle som präglas av ökade klyftor och oro
            kan aldrig skapa allas frihet.
          </note>
          <note>
            Därför måste jämlikheten åter bli helt central för politiken.
            En rad ansedda internationella ekonomer varnar för de ökade klyftorna
            i vår värld. Det hämmar tillväxten och leder till ökad polarisering
            och sociala konflikter.
          </note>
          <note>
            Den socialdemokratiskt ledda regeringen har börjat vända utveck
            ­ lingen. Satsningen på det gemensamma, inkomstförstärkningar
            till barn ­ familjer, pensionärer och studerande och förbättrade
            sociala försäkringar har lett oss åt rätt håll.
          </note>
          <note>
            Frågan om jämlikhet måste bli helt central i valrörelsen. Demokratin
            måste vidgas och solidaritet återskapas som det naturliga tillståndet
            för oss människor. Ett samhälle vars mål är alla människors frihet
            är ett friskare samhälle.
          </note>
          <note>
            (Applåder)
          </note>
          <note type="speaker">
            Anf. 70 ANNIKA LILLEMETS (MP):
          </note>
          <note>
            Herr talman! En ekonomi som bygger på solidaritet över tid och
            rum med människor i vårt land och i resten av världen, med kommande
            generationer, med djur och natur, hur skulle den se ut i praktiken?
            Den skulle förstås vara mycket annorlunda än dagens system, vars
            allvarliga brister Carl Schlyter just har beskrivit så väl.
          </note>
          <note>
            Enligt det betänkande som riksdagen debatterar och ska besluta
            om i dag ska inriktningen på den ekonomiska politiken vara att
            öka tryggheten, hållbarheten och jämlikheten i hela landet. Regeringen
            och utskottet vill också investera i infrastruktur, till exempel
            järnvägar, liksom i bostäder och bredband. Utmärkt! Menar man
            allvar med det borde man vara intresserad av motionen om solidarisk
            ekonomi som Valter Mutt, Carl Schlyter och jag har skrivit.
          </note>
          <note>
            De fyra förslag ur motionen som behandlas i dag är följande:
            Ta fram en handlingsplan för ekonomisk jämlikhet, upprätta ett
            nationellt centrum för solidarisk ekonomi, utreda hur staten i
            högre grad ska kunna låna av sig själv via Riksbanken för att
            skynda på de stora infrastrukturinvesteringar som klimatomställningen
            kräver samt införa en statlig investeringsbudget.
          </note>
          <note>
            Jag ska kort gå igenom varför alla dessa förslag är angelägna
            och även ge ytterligare några exempel på vad de skulle kunna ge
            konkret utöver det Carl Schlyter redan har sagt. Genomgående är
            att det behövs nytänkande men också bättre användning av de verktyg
            som redan finns. Det finns mycket att lära och inspireras av,
            över tid och rum, och många goda exempel att återanvända. Enkelt
            uttryckt behöver vi oftast inte uppfinna hjulet på nytt för att
            ta viktiga steg mot att demokratisera ekonomin och göra den mer
            rättvis och solidarisk så att den tjänar alla, inte bara den rikaste
            procenten eller mäktiga särintressen.
          </note>
          <note>
            Låt oss börja med en sak som borde vara enkel, nämligen investeringar.
            I kommuner och företag bokförs kostnader för investeringar genom
            avskrivningar. Att ta lån för att jämna ut mellan inkomster och
            utgifter under en längre tid borde vara lika rimligt för en privatperson
            som installerar solceller som för en stat som bygger järnväg.
            Båda är stora investeringar i något man har nytta av under lång
            tid framöver. Men enligt budgetlagen ska investeringar finansieras
            via anslag i statsbudgeten. Det innebär att investeringar i infrastruktur
            konkurrerar med löpande utgifter som barnbidrag och sjukpenning
            under utgiftstak som ofta är snålt tilltagna.
          </note>
          <note>
            Men så behöver det inte vara. Före 1976 var Sveriges statsbudget
            uppdelad i en driftsbudget och en kapitalbudget för investeringar.
            Så vad hindrar oss från att ändra budgetlagen så att det blir
            så igen, för att minska risken att samhällsviktiga framtidsinvesteringar
            försenas eller inte blir av?
          </note>
          <note>
            Herr talman! Så går jag till nästa förslag, nämligen finansiering.
            Varifrån ska pengarna komma för nya stambanor och andra investeringar?
            Svaret skulle kunna vara att staten helt enkelt lånar av sig själv.
            Det har gjorts, och görs, genom historien i många länder, till
            exempel Australien, Nya Zeeland, Indien, Brasilien, Kina och USA.
            Statliga banker har spelat och spelar en viktig roll.
          </note>
          <note>
            Ett intressant exempel på hur framgångsrikt ett sådant upplägg
            kan vara är Reconstruction Finance Corpora tion, RFC. Under 1930-
            och 1940 ‑ talen var det USA:s största företag och världens största
            bankorganisation. RFC finansierade president Roosevelts New Deal-program
            för att mildra effekterna av den djupa ekonomiska kris som följde
            på börskraschen 1929. Till skillnad från hur den amerikanska centralbanken,
            Federal Reserve, agerade under finanskrisen 2008 såg inte RFC
            som sin främsta uppgift att rädda och kreditförsörja privatbankerna
            utan gav lån direkt till småföretagare och andra av den reala
            ekonomins aktörer runt om i USA. RFC gav även lån till stora infrastrukturprojekt,
            som återbetalades genom de intäkter som de färdiga projekten gav
            upphov till och sålunda inte belastade statskassan.
          </note>
          <note>
            Om staten lånar av sig själv läcker inga kostnader ut till privata
            mellanhänder, och staten kan också skapa de finansiella resurser
            som faktiskt krävs när de behövs.
          </note>
          <note>
            Jag hinner inte fördjupa mig i ämnet här, men jag vill rekommendera
            alla riksdagsledamöter och andra intresserade lite sommarläsning
            på detta tema: The Public Bank Solution av Ellen Brown. Boken
            beskriver ett stort antal exempel på hur offentliga banker varit
            till nytta genom historien i olika länder.
          </note>
          <note>
            Herr talman! Ojämlikhet orsakar många problem både för enskilda
            och för samhällen. De brittiska epidemiologerna Wilkinson och
            Pickett beskriver några av följderna i sin bok Jämlikhetsanden
            , nämligen att mer jämlika samhällen nästan alltid är bättre för
            alla, både rikare och fattigare. Det gäller både hälsa och sociala
            förhållanden. Det kan faktiskt vara befogat att ha en varningsskylt:
            ”Ojämlikhet skadar allvarligt dig själv, dina barn och landet
            du bor i.”
          </note>
          <note>
            Inkomstklyftorna har sedan 1980-talet vuxit snabbare i Sverige
            än i något annat OECD-land. Statistik och forskning visar att
            den ökade ekonomiska ojämlikheten beror dels på att kapitalinkomsterna
            vuxit snabbare än löneinkomsterna, dels på att den svenska fördelningspolitiken
            monterats ned, eller snarare reverserats för att omfördelas från
            fattiga till rika. När Sverige gick med i EU hade vi ett av de
            mest progressiva skattesystemen bland medlemsländerna. Men nu
            är det tvärtom.
          </note>
          <note>
            Det är alltså ett allvarligt missförstånd att tro att, som det
            ibland framställs, den ekonomiska ojämlikheten framför allt skulle
            vara ett arbetsmarknadsproblem. Medan arbetslösheten sjunkit har
            klyftorna ökat. Inkomstskillnaderna var betydligt mindre när massarbetslösheten
            var som värst på 1990-talet.
          </note>
          <note>
            Mot bakgrund av detta är reformer som syftar till ökad progressivitet
            i skatteskalan väl motiverade. Skatt efter bärkraft är en viktig
            princip. Det är väl rimligt att den som har det bättre ställt
            ekonomiskt bidrar mer till det gemensamma än den som har det sämre.
            Vidare är det orimligt att inkomster av förvärvsarbete beskattas
            hårdare än andra inkomster och tillgångar. Exempelvis har den
            som ärver per definition inte själv arbetat ihop det hen får men
            slipper nu helt skatt på arvet. Och allvarligt talat; om ett land
            som Schweiz beskattar arv och förmögenhet, varför skulle inte
            Sverige kunna göra det?
          </note>
          <note>
            Det är värt att notera att OECD i en rapport från i år förespråkar
            att länder, för att minska ojämlikheten, bör överväga att införa
            eller öka skatt på tillgångar och överföringar av dem, framför
            allt lyfter man upp arvsskatt. Den är värd att titta på.
          </note>
          <note>
            Ska mål bli verklighet behövs en gedigen handlingsplan med konkreta
            åtgärder för hur man kommer dit, precis som vi föreslår i vår
            motion om att minska ojämlikheten.
          </note>
          <note>
            Vad bör ingå i en sådan plan? Det är allt möjligt, förstås, och
            det får man jobba med. Men progressiva arvs- och förmögenhetsskatter
            borde väl vara en av åtgärderna. Att avskaffa RUT- och ROT-bidrag
            likaså, som ju främst gynnar dem som har det gott ställt. Ja,
            det finns mycket mer.
          </note>
          <note>
            Det är också ett faktum att problemet för den som är ekonomiskt
            fattig är att hen har brist på pengar och att det enklaste sättet
            att råda bot på den bristen är att se till att hen får pengar.
            Alltså borde alla de försök med villkorslös basinkomst – alltså
            pengar i handen till människor bara för att de är människor och
            inte beroende på vad de har presterat, med jämna mellanrum så
            att de klarar sig – som planeras, pågår och gjorts runt om i världen,
            till exempel i Finland, Nederländerna, Indien, Skottland och Kanada,
            vara intressanta för oss i Sverige att följa och inspireras av.
          </note>
          <note>
            I Alaska måste sedan början av 1980-talet företag som utvinner
            råvaror betala en skatt som går in i en fond, Alaska Permanent
            Fund. En del av medlen går till välfärden, men varje invånare
            i Alaska får också en årlig utdelning. Detta har bidragit till
            att ojämlikheten är låg i Alaska jämfört med andra amerikanska
            delstater.
          </note>
          <note>
            Herr talman! Jag har gett några exempel på konkreta åtgärder
            som skulle kunna bidra till en mer solidarisk ekonomi. Det kan
            vara fråga om statlig investeringsbudget, att staten lånar av
            sig själv för att investera i till exempel infrastruktur, en handlingsplan
            för ökad ekonomisk jämlikhet som skulle kunna innehålla någon
            form av basinkomst och beskattning av arv och förmögenhet och
            så vidare. Inget av detta är utopier utan hämtat från verkligheten.
            Och det finns förstås mycket mer.
          </note>
          <note>
            Därför skulle vi behöva ett nationellt centrum för solidarisk
            ekonomi inom naturens ramar. Det skulle kunna göra stor nytta
            genom att leta upp och sprida information om efterföljansvärda
            exempel i omvärlden. Ett sådant centrum skulle också kunna utveckla
            egna konkreta modeller och stödja pilotprojekt. Många gånger räcker
            det med information; det behövs inga lagändringar eller offentliga
            pengar.
          </note>
          <note>
            Låt mig slutligen bara ge ett exempel för att fresta er. Regionalwert
            AG, ordagrant översatt från tyska Regionalvärde AB, är ett riskkapitalbolag
            i Freiburg i Tyskland som grundades av grönsaksodlaren Christian
            Hiss 2006. Han blev sedan årets sociala företagare i Tyskland
            2009. Medborgarna får köpa aktier i bolaget, som sedan investerar
            i företag i regionen som producerar, förädlar eller säljer livsmedel
            – hela värdekedjan. Konceptet sprider sig, företaget växer och
            tio Regionalwert AG i Tyskland och ett i Katalonien är i gång
            eller planeras. Det här är väl en idé väl värd att sprida till
            entreprenörer och vanliga medborgare som vill äta god, lokalproducerad
            mat också i Sverige?
          </note>
          <note>
            Jag skulle kunna ge många fler exempel. Men jag har redan överskridit
            min talartid, så jag avslutar nu, herr talman, med att säga att
            vi riksdagsledamöter måste komma ihåg vilka vi representerar,
            nämligen medborgarna – alla medborgare – inte bara den rikaste
            procenten eller mäktiga särintressen. Och vi har ett ansvar även
            för kommande generationer, så vi behöver alla kunskap och inspiration
            för att styra om ekonomin så att den blir hållbar på riktigt.
          </note>
          <note>
            Därför yrkar även jag bifall till hemställanspunkt 19 i motion
            2017/18:2962 om att inrätta ett nationellt centrum för solidarisk
            ekonomi.
          </note>
          <note>
            Jag tackar för mig.
          </note>
          <note type="speaker">
            Anf. 71 VALTER MUTT (MP):
          </note>
          <note>
            Herr talman! Heder åt finanspolitiska rådet, som citeras i det
            här betänkandet och som slår fast att vi rör oss mot ett alltmer
            ojämlikt samhälle och att ”den viktigaste förklaringen är att
            kapitalinkomsterna har ökat och blivit mer koncentrerade till
            höga inkomstskikt”. Det här är svårligen en utveckling som kan
            pågå hur länge som helst, utan till slut riskerar samhället att
            sprängas i bitar och bli till ett antal särhällen med vitt skilda
            livsvillkor. Nu är ju den här olycksbådande utvecklingen inte
            resultatet av någon naturkatastrof utan i högsta grad människoskapad
            och därmed möjlig att påverka.
          </note>
          <note>
            Sverige behöver faktiskt inte vara det enda land i hela den industrialiserade
            världen som saknar såväl arvsskatt som gåvoskatt och förmögenhetsskatt.
            Hur kan någon egentligen vara förvånad över att ojämlikheten stiger
            dramatiskt – ja, periodvis snabbast i hela OECD-området – när
            såväl socialdemokratiska som borgerliga finansministrar agerar
            efter principen åt den som har skall varda givet? Redan ett försiktigt
            återinförande av tillgångsskatterna skulle kunna öka transfereringarna
            till de mest behövande, och vi skulle kunna börja röra oss mot
            en samhällsordning präglad av åt var och en efter behov och från
            var och en efter förmåga.
          </note>
          <note>
            Tillgångsskatter skulle även kunna bidra till finansieringen
            av de mycket stora infrastrukturinvesteringar vi har framför oss,
            om vi ska ha en chans att bromsa in den globala uppvärmningen
            till max 1,5 grader. Men till detta krävs även andra instrument,
            och vi som skrivit motion 2962 om solidarisk ekonomi föreslår
            en utredning om huruvida det vore möjligt att staten i avsevärt
            högre grad än i dag via Riksbanken lånade av sig själv till sådana
            investeringar som över tid betalar av sig själva.
          </note>
          <note>
            Herr talman! Det är alltså den ordning som rådde i USA under
            New Deal-epoken på 1930-talet, då det offentliga kreditinstitutet
            Reconstruc ­ tion Finance Corporation upprättades. Det är också,
            såvitt jag förstår, den ­ na ordning som råder i dagens Kina och
            som möjliggör enorma investe ­ ringar i förnybar energi och järnvägar.
            Den uppåtstigande supermakten är i dag världsetta när det gäller
            utbyggnad av solenergi, och Kina har byggt lika mycket höghastighetsjärnväg
            som alla andra länder tillsammans. Det är en imponerande men också
            skrämmande utveckling att en kommunis ­ tisk enpartistat – i skarp
            kontrast till Sovjetunionens ineffektiva ekono ­ miska system
            – på det här sättet håller på att skaffa sig ekonomisk första
            ­ slagsförmåga i en rad framtidsbranscher.
          </note>
          <note>
            Herr talman! Om 1800-talet var geopolitikens tidevarv ser vårt
            århundrade ut att bli geoekonomins. Då är det förödande om demokratierna
            binder sig vid ett alltmer dysfunktionellt ekonomiskt system dominerat
            av resursstarka särintressen och felaktigt benämnt marknadsekonomi,
            när det i själva verket handlar om en sorts blå planekonomi kontrollerad
            av ett fåtal megakoncerner. Men, än en gång, ekonomiska system
            konstrueras av oss människor och inget är ödesbundet, utan vi
            kan välja en annan väg mot framtiden än den förment marknadsliberala
            eller, för den delen, den för stunden så framgångsrika men djupt
            auktoritära kinesiska statskapitalismen.
          </note>
          <note>
            Herr talman! I omvärlden pågår såväl teoriutveckling som praktiska
            försök att bygga alternativa ekonomier. I vår motion om solidarisk
            ekonomi har vi inspirerats av bland annat det brett upplagda Next
            System Project, som sedan ett antal år skördar framgångar i USA
            och har slagit upp ett fönster mot en helt annan framtid än den
            som mr Trump förbereder.
          </note>
          <note>
            (Applåder )
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 20.)
          </note>
          <note>
            § 8 Vårändringsbudget för 2018
          </note>
          <note>
            Finansutskottets betänkande 2017/18:FiU21
          </note>
          <note>
            Vårändringsbudget för 2018 (prop. 2017/18:99)
          </note>
          <note>
            föredrogs.
          </note>
          <note type="speaker">
            Anf. 72 DENNIS DIOUKAREV (SD):
          </note>
          <note>
            Herr talman! Jag vill börja med att yrka bifall till Sverigedemokraternas
            reservation 1 i betänkande Vårändringsbudget för 2018 som vi ska
            debattera i dag.
          </note>
          <note>
            När vi pratar budget och det slängs siffror åt höger och vänster
            kan det vara svårt för väljarna att förstå vad som är mycket och
            vad som är lite och i relation till vad.
          </note>
          <note>
            Ändringsbudgeten är inte avsedd för satsningar i dess rätta bemärkelse,
            utan den kompletterar den ordinarie budgeten vid behov. Men man
            kan ändå få en känsla för den politiska inriktningen genom att
            studera storleken på utgiftsändringarna, det vill säga de tillskott
            eller nedskärningar som regeringen gör.
          </note>
          <note>
            När vi kollar på denna ändringsbudget kan vi se att de allra
            flesta utgiftsändringar är under en halv miljard, vilket ju är
            småsummor i detta sammanhang. Endast en satsning av totalt 20
            sticker ut och är över 5 miljarder kronor. Därmed kan endast denna
            betraktas som en tydlig prioritering i budgetpolitisk mening.
          </note>
          <note>
            Det är i sig inget ovanligt att man måste öka anslagen till vissa
            utgiftsområden, för det är det ändringsbudgeten är till för. Men
            man höjer ändå på ögonbrynen eftersom det finns ett tydligt mönster
            på ett specifikt utgiftsområde som inte finns på utgiftsområdena
            sjukvården, skolan och polisen. De 5 miljarder som jag talar om
            är ett tillskott som regeringen gör till migrationen. Det är givetvis
            anmärkningsvärt, speciellt mot bakgrund av att Socialdemokraterna
            vill göra gällande i varje budgetdebatt att nu är det minsann
            sista gången migrationsutgifterna ökar. Trots det gör de det i
            budget efter budget, år efter år.
          </note>
          <note>
            Vad är det då som gör att de migrationsrelaterade kostnaderna
            systematiskt underskattas? Ärligt talat vet jag inte om man inte
            vill eller kan förstå vilka kostnader migrationen för med sig.
            Men vad jag vet är att om man inte kan förstå och analysera verkligheten
            som politiker har man ingen trovärdighet.
          </note>
          <note>
            Det finns mycket att säga om trovärdigheten i att byta uppfattning
            i en högsta grad ideologisk fråga där man i många, många år har
            varit en del av det etablissemang som inte bara förminskat invandringens
            kostnader utan också helt och hållet förnekat deras existens.
            Inte heller sättet man gjort det på faller inom ramen för vad
            som kan betraktas som normalt i en demokrati. Man har misstänkliggjort
            och förolämpat den tysta majoriteten, som sedan länge pekat på
            det som numera är accepterat som objektiva fakta.
          </note>
          <note>
            Förstå mig rätt, jag är för att man omprövar och ifrågasätter.
            Det är ju så man utvecklar sin egen politik, och det ska vi fortsätta
            att göra. Men jag vill särskilt belysa en grundläggande skiljelinje
            i den här frågan: Sverigedemokraterna vill alltid föra en stram
            invandringspolitik och inte bara när det är valår.
          </note>
          <note>
            Herr talman! I förarbetena till den proposition som antogs av
            den förra riksdagen 2014 med ändringar i riksdagsordningen och
            budgetlagen går att läsa följande: Syftet med förslag till ändringar
            i budgeten är framför allt att komplettera den av riksdagen beslutade
            budgeten med anledning av förändringar som vid beslutstillfället
            inte var möjliga att förutse.
          </note>
          <note>
            Herr talman! Det är givetvis orimligt att kräva att man förutser
            utgiftsutvecklingen exakt. Det kommer alltid att diffa några miljoner
            på vissa utgiftsområden; det är normalt. Men att man får skjuta
            till flera miljarder utöver ordinarie beslutad budget till ett
            och samma utgiftsområde år efter år är inte normalt.
          </note>
          <note>
            Det är minst sagt märkligt att regeringen inte lyckas bättre
            med att förutse konsekvenserna av sin egen politik. Fyra gånger
            denna mandatperiod har jag påtalat att invandringens kostnader
            kraftigt underskattats, och fyra gånger har utgifterna därefter
            fortsatt att öka.
          </note>
          <note>
            Man talar om tuffare tag i migrationspolitiken. Men det blir
            bara tal om tuffare tag, varken mer eller mindre. Man säger en
            sak och gör sedan en annan.
          </note>
          <note>
            Protesterna inifrån det egna partiet mot den tillspetsade socialdemokratiska
            retoriken är högljudda då samtliga sidoförbund är emot partiets
            nya linje. Hur ska väljarna förstå vad Socialdemokraterna egentligen
            vill när de själva inte ens verkar förstå det?
          </note>
          <note>
            Vi hade inte ens hunnit lämna in denna ändringsbudget innan nästa
            invandringsnota kom – i form av en extra ändringsbudget om 3 miljarder
            kronor för 9 000 afghanska män, 3 miljarder kronor för att sätta
            9 000 vuxna afghanska män utan skyddsbehov och med oklar identitet
            i svenska skolor med ungdomar och barn. Detta är de facto socialdemokratisk
            invandringspolitik.
          </note>
          <note>
            Vad är det som tyder på att detta är sista gången? Om Socialdemokraterna
            skulle få fyra år till vid makten, vad tyder på att vi skulle
            få en tuffare migrationspolitik och att utgifterna skulle hållas
            nere? Givet den politik de fört hittills är svaret att ingenting
            tyder på det, absolut ingenting.
          </note>
          <note>
            Massinvandringen kommer att definiera det arv som denna regering
            lämnar efter sig, och jag vågar lova följande: Om jag står i denna
            talarstol igen om ett år och olyckan skulle vara framme och samma
            regering sitter kvar kommer vi att debattera exakt samma sak som
            vi har gjort varje gång i detta betänkande, nämligen ökade anslag
            till utgiftsområde 8 Migration.
          </note>
          <note type="speaker">
            Anf. 73 FREDRIK OLOVSSON (S):
          </note>
          <note>
            Herr talman! Varje höst lägger regeringen ett förslag på riksdagens
            bord om hur statens budget ska utformas och fördelas. Förslaget
            bygger på de uppgifter som regeringen har strax efter sommaren
            och förstås på regeringens politiska inriktning.
          </note>
          <note>
            Den ekonomiska politiken för detta år föreslogs alltså för nästan
            ett år sedan och beslutades under hösten förra året. Det vi nu
            debatterar är att det sedan dess har inkommit nya uppgifter med
            budgetpåverkande effekt. Det är just därför vi har ändringsbudgetar.
          </note>
          <note>
            En av dessa uppgifter är att vi nu har siffror på en skuld som
            staten har till kommunerna. Skulden omfattar 5 miljarder kronor,
            och den nollas genom denna vårändringsbudget. Det är en ren korrigeringspost,
            som Sverigedemokraterna motsätter sig. Kostnaderna har kommunerna
            redan haft. Om staten inte återbetalar sin skuld tvingas kommunerna
            att skära ned.
          </note>
          <note>
            Till de 13 miljarder kronor som Sverigedemokraterna redan vill
            skära ned på välfärden i Sverige, på kommuner och landsting, lägger
            de alltså ytterligare 5 miljarder. Det blir 18 miljarder.
          </note>
          <note>
            Det finns fyra andra viktiga insatser i ändringsbudgeten. En
            är att regeringen satsar mer på polisen. Polisen får 200 miljoner
            kronor ytterligare i år, framför allt för att förbättra utrustning
            och skydd.
          </note>
          <note>
            Vidare tillförs äldreomsorgen ytterligare 350 miljoner kronor
            för att ta vara på teknikens möjligheter att förbättra omsorgen
            och integriteten för de äldre och personalens arbetsmiljö.
          </note>
          <note>
            Vi investerar också i 10 000 fler sommarjobb för unga denna sommar,
            och redan i år får sjukvården 600 miljoner mer för att förbättra
            tillgänglighet och personalförsörjning.
          </note>
          <note>
            Vi investerar över 1 miljard kronor i svensk polis, äldreomsorg,
            sjukvården och jobb för unga. Det är en politik som stämmer väl
            in på Socialdemokraternas övergripande prioritering för ett starkare
            samhälle och ett tryggare Sverige.
          </note>
          <note>
            Jag yrkar bifall till utskottets förslag och avslag på reservationen.
          </note>
          <note type="speaker">
            Anf. 74 DENNIS DIOUKAREV (SD) replik:
          </note>
          <note>
            Herr talman! Fredrik Olovsson vill ge kommunerna betalt i efterhand.
            Vi anser tvärtemot att man bör kompensera inom befintligt anslag.
            Det går inte att ha en myndighet som spräcker budget gång på gång
            och får mer pengar år efter år. Det är ohållbar politik.
          </note>
          <note>
            Fredrik Olovsson redogör också för de utgifter som denna ändringsbudget
            för med sig i form av 5 miljarder kronor till invandringen plus
            att regeringen har lämnat en extra ändringsbudget med 3 miljarder
            kronor till 9 000 vuxna afghanska män utan skyddsbehov och med
            oklar identitet. Det bli en total på minst 8 miljarder kronor
            till massinvandring, utöver de redan beslutade rekordstora migrationsanslaget.
          </note>
          <note>
            Jag frågar ledamoten uppriktigt: När är Socialdemokraterna nöjda?
            När är det nog? Finns det över huvud taget någon gräns för hur
            mycket skattepengar regeringen kan tänka sig att lägga på invandring?
          </note>
          <note type="speaker">
            Anf. 75 FREDRIK OLOVSSON (S) replik:
          </note>
          <note>
            Herr talman! I och med omläggningen av migrationspolitiken sjunker
            migrationskostnaderna.
          </note>
          <note>
            Vi har dock ett ansvar för att de människor som får stanna i
            Sverige så snabbt som möjligt lär sig svenska och kommer in i
            vårt samhälle. Därför ökar vi i våra budgetar insatserna för att
            de ska lära sig språket och etablera sig i samhället.
          </note>
          <note>
            Vi socialdemokrater har en viktig princip: Den som är satt i
            skuld är inte fri. Därför amorterar vi på statsskulden samtidigt
            som vi betalar av de skulder som staten har, i detta fall till
            kommunerna.
          </note>
          <note>
            Kommunerna står för en mycket stor och viktig del av den svenska
            välfärden. Men Dennis Dioukarev och Sverigedemokraterna vill skära
            ned 13 miljarder på kommunerna och inte betala av statens skuld
            till kommunerna på 5 miljarder.
          </note>
          <note>
            Det är så här de politiska skiljelinjerna ser ut i detta ärende.
          </note>
          <note>
            Hur kan ni tro att välfärden blir bättre om ni skär ned med 13
            miljarder och vägrar betala de 5 miljarder staten är skyldig?
            Det borde Dennis Dioukarev svara på.
          </note>
          <note>
            Vad gäller migrationspolitiken har vi socialdemokrater tydligt
            sagt att vi ser att den stramare migrationspolitik som gäller
            sedan hösten 2015 kommer att behöva fortsätta att gälla i Sverige
            tills vi kommer överens om ett rimligt, solidariskt system i Europa
            som innebär att Sverige tar sitt ansvar, men inte mer än sitt
            ansvar, och andra länder gör det de inte har gjort de senaste
            åren.
          </note>
          <note>
            Dennis Dioukarev har att svara på hur 18 miljarder, 13 plus 5,
            i besparingar på kommunerna ska göra välfärden, skola och äldreomsorg,
            bättre.
          </note>
          <note type="speaker">
            Anf. 76 DENNIS DIOUKAREV (SD) replik:
          </note>
          <note>
            Herr talman! Jag tror att ledamoten Olovsson vet hur man läser
            en budget, så jag ser utspelet om kommunerna som ett tecken på
            socialdemokratisk desperation.
          </note>
          <note>
            Sverigedemokraterna har samma finansiella sparande i kommunsektorn
            som regeringen. Vi har kraftigt ökade skatteintäkter på grund
            av flera tunga skattereformer, och vi har kraftigt minskade utgifter
            på grund av en ansvarsfull invandringspolitik – till skillnad
            från Socialdemokraterna. Vi har ett bättre finansiellt sparande
            i offentlig sektor.
          </note>
          <note>
            Man kan också fundera på detta med alternativkostnad vad gäller
            migrations- och integrationspolitiken. Det står varje parti fritt
            att välja vilka grupper man vill prioritera, och det är tydligt
            vilken grupp Socialdemokraterna prioriterar.
          </note>
          <note>
            Vad skulle hända om vi lade 8 miljarder kronor på fattigpensionärerna,
            sjukvården eller polisen i stället för på massinvandringen? Jag
            kan berätta för ledamoten vad som skulle hända då. Om vi lade
            8 miljarder kronor på fattigpensionärerna skulle vi lyfta dem
            ur fattigdom. Om vi lade 8 miljarder på sjukvården skulle vi ta
            bort vårdköerna helt. Om vi lade 8 miljarder på polisen hade vi
            kunnat höja polislönen med mer än 2 000 kronor i månaden.
          </note>
          <note>
            Varför är detta felaktiga prioriteringar? Varför prioriterar
            ni bort välfärdens hjältar, Fredrik Olovsson?
          </note>
          <note type="speaker">
            Anf. 77 FREDRIK OLOVSSON (S) replik:
          </note>
          <note>
            Herr talman! Denna mandatperiod har vi höjt anslagen till kommuner
            och landsting, de som producerar och bet alar för svensk välfärd,
            med 35 miljarder kronor. Nu arbetar 100 000 fler i välfärden.
            Det gör de för att vi har prioriterat, och prioriterat hårt, just
            investeringar i välfärden före sänkta skatter.
          </note>
          <note>
            Dennis Dioukarev och Sverigedemokraterna gör precis tvärtom.
            De skär ned på välfärden för att prioritera stora skattesänkningar
            för dem som har goda inkomster. Den som tjänar över 100 000 i
            månaden kan räkna med att få drygt 40 000 i sänkt skatt varje
            år med Dennis Dioukarevs politik. Han talar gärna om fattigpensionärerna,
            men han gynnar sig själv och dem som har goda inkomster.
          </note>
          <note>
            Jag tycker att det hade varit på sin plats att berätta för landets
            kommuner och därmed också för alla välfärdshjältar som jobbar
            där varför staten inte ska betala det som staten har blivit skyldig.
            För mig är det en självklar princip. Nu ser vi till att nolla
            statens skuld till kommunerna, precis som vi fortsätter att amortera
            på den svenska statsskulden, som inte har varit så låg sedan 1977.
            Detta innebär att Sverige har en robust ekonomi och kan investera
            i välfärd och jobb under de kommande åren. Detta kommer att vara
            viktigt, för det blir många fler barn och äldre i Sverige under
            åren framöver.
          </note>
          <note>
            Vi står inför ett demografiskt skifte. Vi ska bygga äldreomsorg,
            barnomsorg, skolor och vårdcentraler och utbilda och anställa
            undersköterskor, förskollärare, läkare och sjuksköterskor i dessa
            verksamheter. Men då ska man ha en stat som ser till att göra
            sig oskyldig när den har fått en skuld. Nu vet vi alla att denna
            princip inte gäller för Sverigedemokraterna.
          </note>
          <note>
            (Applåder)
          </note>
          <note type="speaker">
            Anf. 78 HÅKAN SVENNELING (V):
          </note>
          <note>
            Herr talman! En tweet med en hashtag utlöste en feministisk tsunami
            ­ våg som med brutal styrka svepte över hela världen. Det var
            en tweet som förvandlades till ett enormt vrål som skapade en
            jordbävning genom hela patriarkatet. Tusentals kvinnor bröt med
            gemensam kraft igenom tystnads ­ kulturen. Metoo har visat att
            de sexuella trakasserier som kvinnor utsätts för inte är någon
            liten sak men också att det är genom att organisera oss i gemensam
            kamp som vi gör skillnad.
          </note>
          <note>
            I vårändringsbudgeten tar vi ett viktigt steg i rätt riktning.
            Vi anslår nu 120 miljoner till metoo-satsningar inom arbetslivet,
            rättsväsendet, socialtjänsten och skolan. Det är tack vare Vänsterpartiet,
            inte regeringen, som detta blir verklighet. Det är vi som har
            fångat upp politiska krav från metoo och gör konkreta politiska
            förslag av dem när ropen på förändring hörs.
          </note>
          <note>
            En bra sex- och samlevnadsundervisning ger eleverna chans att
            prata om normer och beteenden och hitta en trygghet i dessa frågor.
            Men på alltför många skolor håller undervisningen inte måttet.
            Därför satsar vi nu 50 miljoner kronor på att utveckla undervisningen
            och ge lärarna bättre stöd.
          </note>
          <note>
            Det blir ett kunskapslyft för socialsekreterare om mäns våld
            mot kvinnor och andra former av våld i nära relationer.
          </note>
          <note>
            Vi ger ett uppdrag till Arbetsmiljöverket att ta fram informations-
            och utbildningsinsatser med stöd till arbetsgivare i att arbeta
            mot sexuella trakasserier.
          </note>
          <note>
            Vi vet att facken fyller en viktig roll. Därför är en viktig
            satsning förstärkning av de statliga medlen till de regionala
            skyddsombuden, som kommer till rätta med de strukturella missförhållandena
            på arbetsmarknaden.
          </note>
          <note>
            Tidigare i vår beslutade en enig riksdag att införa samtyckeslagstiftning
            för att män ska fatta att ett nej är ett nej. Nu ger vi ett uppdrag
            till Brottsoffermyndigheten att genomföra informations- och utbildningsinsatser
            för att öka kunskapen om samtycke som norm och om den nya sexualbrottslagstiftningen.
          </note>
          <note>
            För att även rättsväsendet ska omfattas kommer nu ytterligare
            informa ­ tion från Domstolsverket om bistånd till Brottsoffermyndigheten
            i utbild ­ ningsinsatser för kunskap om den nya sexualbrottslagstiftningen.
          </note>
          <note>
            Därtill höjer vi det stöd till kvinnojourer som vi har infört
            med ytterligare 50 miljoner, till 150 miljoner kronor. Mäns våld
            mot kvinnor och andra former av våld i relationer är ett enormt
            samhällsproblem. Alltför många kvinnor utsätts för våld eller
            förtry ck. Här utför de ideella kvinno ‑ och tjejjourerna ett
            betydelsefullt arbete med att ge stöd och skydd till kvinnor som
            har utsatts för våld. Men kvinnojourernas ekonomiska situation
            är inte problemfri, och för att kunna hjälpa fler kvinnor behöver
            jourerna ett ökat stöd.
          </note>
          <note>
            Kvinnojourerna har länge haft svårt att bedriva en långsiktig
            verksamhet. Systemet med bidrag för ett år i taget ledde till
            att många kvinnojourer vid slutet av året inte visste om de kunde
            fortsätta sin verksamhet nästa år. Kvinnojourerna gör ett fantastiskt
            arbete med knappa resurser. Ingen våldsutsatt kvinna som söker
            hjälp ska nekas plats. Nu får också riksorganisationen för kvinno-
            och tjejjourer del av pengarna, och det tycker jag är bra.
          </note>
          <note>
            Men kom ihåg: Detta är bara några av alla 90 reformer som vi
            i Vänsterpartiet har fått igenom under mandatperioden. Vi har
            gjort skillnad i svensk politik.
          </note>
          <note>
            Det räcker dock inte med en vårändringsbudget för att göra upp
            med den ekonomiska ojämlikheten mellan kvinnor och män, med osäkra
            arbetsförhållanden som gör chefer starkare, med den destruktiva
            mansnorm som hyllar våld och med den ojämställda föräldraförsäkringen,
            som leder till lägre lön och lägre pension för kvinnor. Som Lisa
            Ekdahl sa: Patriarkatet kommer att falla inom din livstid, så
            det är lika bra att du följer med.
          </note>
          <note>
            Vänsterpartiet har i denna vårändringsbudget också drivit igenom
            satsningar på sommarjobb för unga och på kultur- och fritidsaktiviteter
            för barn och unga. Det är viktigt att ha en meningsfull sommar,
            att få erfarenheter inför det kommande arbetslivet men framför
            allt att få ha roligt med sina kompisar utan att ens föräldrars
            plånbok styr om sommarlovet blir roligt eller inte. Därför är
            det viktigt med gratis busskort för unga, att fritidsgården håller
            öppet och att det finns bra kultur- och fritidsaktiviteter.
          </note>
          <note>
            Vi satsar också på sjukvården för att den ska ha bra tillgänglighet
            om man råkar skada sig i sommar.
          </note>
          <note>
            Herr talman! Detta är min sista debatt för mandatperioden. Nu
            är det upp till väljarna om jag får fortsätta eller inte. Jag
            vill önska herr talmannen och alla riksdagsledamöter en trevlig
            sommar och ser fram emot en intensiv valrörelse.
          </note>
          <note>
            Jag yrkar bifall till utskottets förslag.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 20.)
          </note>
          <note>
            § 9 Årsredovisning för staten 2017
          </note>
          <note>
            Finansutskottets betänkande 2017/18:FiU30
          </note>
          <note>
            Årsredovisning för staten 2017 (skr. 2017/18:101 och redog. 2017/18:RR4)
          </note>
          <note>
            föredrogs.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under § 20.)
          </note>
          <note>
            § 10 Upplösning av Sparbankernas säkerhetskassa och vissa andra
            frågor
          </note>
          <note>
            Finansutskottets betänkande 2017/18:FiU47
          </note>
          <note>
            Upplösning av Sparbankernas säkerhetskassa och vissa andra frågor
            (prop. 2017/18:137)
          </note>
          <note>
            föredrogs.
          </note>
          <note type="speaker">
            Anf. 79 NIKLAS WYKMAN (M):
          </note>
          <note>
            Herr talman! Bakom denna något kryptiska ärenderubrik döljer
            sig ökade befogenheter för Finansinspektionen, en myndighet som
            på slutet redan har fått väsentligt expanderade möjligheter att
            upprätthålla finansiell stabilitet och motverka finansiella obalanser
            i ekonomin.
          </note>
          <note>
            Finansiell in stabilitet är mycket skadligt för ett samhälle.
            Det riskerar att få negativa konsekvenser för välfärdens finansiering,
            för jobb och sysselsättning och i förlängningen för löner. Det
            är därför glädjande att det finns stor konsensus i svensk riksdag
            om att vi ska upprätthålla en god finansiell stabilitet och ställa
            höga krav på svenska banker och på olika finansiella aktörer.
          </note>
          <note>
            I detta ärende fanns ursprungligen en oro hos Alliansen för att
            de regleringar eller ökade befogenheter som Finansinspektionen
            nu får skulle leda till att vi får en försämrad kreditförsörjning
            i svensk ekonomi. På samma sätt som finansiella obalanser eller
            finansiell instabilitet kan vara skadliga för jobb, ekonomi och
            sysselsättning kan även en försämrad kreditförsörjning vara det
            genom att det blir svårare för människor att flytta till jobb,
            starta företag, förverkliga idéer, driva innovation och så vidare.
            Det är helt enkelt en balansgång mellan olika intressen, herr
            talman.
          </note>
          <note>
            Alliansen har därför motionerat om detta – för att säkerställa
            att dessa nya befogenheter för Finansinspektionen inte leder till
            försämrad kreditförsörjning i ekonomin. Därefter har hela utskottet
            kunnat enas om skriv ningen som är i linje med det som vi har
            motionerat om, och vi bedömer därmed inte längre att förslaget
            kommer att kunna ha de negativa effekter på kreditförsörjningen
            i ekonomin som vi befarade.
          </note>
          <note>
            I utskottets text står det nu tydligt att de nya befogenheter
            som Finansinspektionen har inte får användas på ett sådant sätt
            att kreditförsörjningen försämras i ekonomin. Därmed finns det
            enighet om betänkandet. Den motion som Alliansen ursprungligen
            skrev yrkar vi inte bifall till, utan vi anser att utskottets
            text beaktar detta.
          </note>
          <note>
            Med detta kanske inte så omdanande och nyskapande inlägg vill
            jag önska herr talmannen och alla mina kollegor en glad sommar.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 20.)
          </note>
          <note>
            § 11 En ny ordning för redovisningstillsyn
          </note>
          <note>
            Finansutskottets betänkande 2017/18:FiU48
          </note>
          <note>
            En ny ordning för redovisningstillsyn (prop. 2017/18:242)
          </note>
          <note>
            föredrogs.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under § 20.)
          </note>
          <note>
            § 12 Klimatpolitik
          </note>
          <note>
            Miljö- och jordbruksutskottets betänkande 2017/18:MJU22
          </note>
          <note>
            Klimatpolitik (prop. 2017/18:163, prop. 2017/18:229 och skr.
            2017/18:238)
          </note>
          <note>
            föredrogs.
          </note>
          <note type="speaker">
            Anf. 80 ÅSA WESTLUND (S):
          </note>
          <note>
            Herr talman! Den fråga som oroar människor i Sverige allra mest
            är frågan om klimatförändringarna. Det framkommer i SOM-institutets
            mätningar. Jag delar denna oro. De klimatförändringar som vi för
            15 år sedan talade om som någonting som skulle inträffa i en avlägsen
            framtid är redan här i dag.
          </note>
          <note>
            Klimatförändringarna går snabbt. I dag är koncentrationen av
            koldioxid, metan och lustgas än högre än den har varit någon gång
            under de senaste 800 000 åren. År 2015 var det första året då
            den globala uppmätta medeltemperaturen var mer än en grad högre
            än under förindustriell tid. Och åren efter har varit varmare.
            Samtidigt har antalet tillfällen med extremväder ökat, också i
            Sverige.
          </note>
          <note>
            Herr talman! Denna mandatperiod har inneburit ett rejält lyft
            för Sveriges klimatarbete och Sveriges bidrag i det internationella
            klimatarbetet. Sverige ska bli världens första fossilfria välfärdsland.
            Vårt land ska bli fossilfritt, och på den resan ska alla med.
            Samhällsomvandling kan innebära påfrestningar för den enskilde.
            Men om samhället står starkt och om vi står upp för varandra och
            gemensamt tar ansvar för miljön och klimatet kan vi se till att
            alla kan leva ett bättre liv i framtiden.
          </note>
          <note>
            Svensk klimatpolitik ska vara ambitiös, långsiktig och stabil.
            Ramarna för en sådan politik fastställdes här i kammaren för ett
            år sedan, då riksdagen beslutade om en ny klimatlag. Jag är glad
            över att så många av riksdagens partier står bakom den. Överenskommelsen
            innebär att Sverige ska ha nettonollutsläpp 2045 och att utsläppen
            inom transportsektorn ska minska med 70 procent till 2030 jämfört
            med 2010.
          </note>
          <note>
            Herr talman! Den skrivelse om klimatpolitiken som vi i dag debatterar
            är regeringens redovisning av de åtgärder som man har vidtagit
            för att nå klimatmålen och en beskrivning av den fortsatta inriktningen.
            Klimatfrågan är global. Därför har regeringen varit mycket aktiv
            i det internationella arbetet. Det gäller arbetet med att få Parisavtalet
            på plats, det gäller arbetet med att stärka FN:s klimatpanel med
            kompetens och resurser och det gäller finansiering av Gröna fonden
            och en lång rad internationella samarbeten för att stärka klimatarbetet.
            Sverige har också aktivt arbetat för att få bort subventioner
            av fossila bränslen internationellt.
          </note>
          <note>
            Inom EU har Sverige bidragit konstruktivt för att få en bra klimatlagstiftning
            på plats. EU:s utsläppshandel har nu förbättrats. Men arbetet
            med att inkludera fler sektorer och hålla nere antalet utsläppsrätter
            måste fortsätta för att vi ska kunna undvika större klimatförändringar.
          </note>
          <note>
            Herr talman! Sverige ska också fortsätta påverka det globala
            klimatarbetet genom att vara ett föregångsland på klimatområdet.
            Världen behöver länder som visar att det går att förena hållbar
            utveckling med välfärd och god konkurrenskraft. Det är genom att
            gå före och utveckla ny teknik som vi kan inspirera andra till
            att gå efter. Det är genom att våra företag utvecklar klimatsmarta
            tjänster och produkter som de kan klara konkurrensen från andra
            länder och därmed bidra till jobb och välfärd i Sverige.
          </note>
          <note>
            Herr talman! När Sverige lyckas bättre än de avtal som vi har
            ingått kräver får vi ett överskott av utsläppsrätter. Under den
            förra regeringen såldes de utsläppsrätter som inte utnyttjades
            av svenska medborgare. Under denna mandatperiod har regeringen
            däremot i stället annullerat de utsläppsenheter som inte har använts,
            inom både Kyotosystemet och EU:s ansvarsfördelningsbeslut. Det
            är viktigt. Överskott tack vare svenska utsläppsminskningar ska
            inte kunna släppas ut någon annanstans eller någon annan gång.
          </note>
          <note>
            Herr talman! Anslaget till klimat och miljö har fördubblats under
            denna mandatperiod. Genom till exempel Klimatklivet , som samtliga
            borgerliga partier och Sverigedemokraterna vill avskaffa , har
            1 900 projekt som bidrar till stora utsläppsminskningar kunnat
            beviljas delfinansiering. Under en lång tid framöver kommer dessa
            projekt att bidra till lägre utsläpp. Många av projekten är dessutom
            sådana att de stöttar en strukturell omställning som kommer att
            leva vidare mycket längre än så. Till exempel har 14 000 laddpunkter
            för elbilar kommit till på detta sätt, laddpunkter som är en förutsättning
            för omställningen till en elektrifierad fordonsflotta.
          </note>
          <note>
            Transportsektorn är den kanske tuffaste utmaningen för Sverige.
            I skrivelsen redovisas därför en handlingsplan för fossilfria
            transporter och elektrifiering. De åtgärder som regeringen redan
            har vidtagit redovisas. Det handlar om bränslebytet, som bland
            annat innebär att alltmer biodrivmedel ska blandas in i bensin
            och diesel och som ger långsiktiga spelregler för biobränsleproduktion
            och mindre utsläpp. Det handlar om en ny fordonsbeskattning, ofta
            förkortad bonus–malus, som har införts. Den gör att de mest klimatsmarta
            alternativen får en bonus och att de bränsletörstigaste bilarna
            får betala mer i skatt. En vägslitageavgift för tunga transporter
            utreds. Regeringen har också förbättrat biogasens konkurrensvillkor
            och utreder nu biogasens långsiktiga villkor.
          </note>
          <note>
            Underhållet av järnvägen har stärkts kraftigt för att tågen ska
            gå i tid. Den nya nationella planen innehåller den största investeringen
            i tåg i modern tid.
          </note>
          <note>
            En flygskatt har införts för att också flyget ska börja ta sitt
            ansvar för sin klimatpåverkan, samtidigt som styrmedel för mer
            biobränsle i flygsektorn utreds.
          </note>
          <note>
            Satsningar på kollektivtrafik har genomförts, liksom investeringar
            i cykelinfrastruktur.
          </note>
          <note>
            Att minska utsläppen från transportsektorn kommer att vara en
            fortsatt utmaning. Men viktiga styrmedel finns nu på plats.
          </note>
          <note>
            Herr talman! En annan utmaning är utsläppen från vår konsumtion.
            De mått som används i de internationella klimatsammanhangen utgår
            från de utsläpp som sker på ett lands territorium. Så bör det
            vara. Men sedan länge mäter Naturvårdsverket också påverkan från
            svenskars konsumtion, även den som orsakar utsläpp utomlands.
            Dessa mätningar behöver bli bättre och följas noga framöver. Utsläppen
            i andra länder från svensk konsum ­ tion har nämligen ökat med
            50 procent under de senaste två decennierna. Vår ökade köttkonsumtion,
            liksom ökningen av flygresor utomlands, har bidragit särskilt
            till den kraftiga ökningen. För oss socialdemokrater är det tydligt
            att hållbarheten i handeln måste öka och att utsläppen till följd
            av svensk konsumtion måste minska. Då måste det också bli enklare
            att göra rätt. Det ska vara lätt för den som vill äta kött att
            välja det klimatsmartare svenska köttet, inte bara i butiken utan
            också på restaurangen. Det ska vara lätt att återvinna sitt avfall.
            Den cirkulära ekonomin förutsätter ett bättre nyttjande av våra
            resurser.
          </note>
          <note>
            Herr talman! Den tredje utmaningen är förstås industrin. Industrin
            står för en tredjedel av Sveriges samlade klimatutsläpp. Utskottsmajoriteten
            föreslår i betänkandet ett tillkännagivande om att dubbla styrmedel
            bör undvikas. Till viss del instämmer vi i det. Men om de styrmedel
            som finns inte räcker till måste vi kunna göra mer. Ett exempel
            på det är Industrikli ­ vet. Det är ett stöd som stöttar strukturomvandling
            inom industrin. Det första projektet invigs av statsminister Stefan
            Löfven i dag. Jag talar för ­ stås om Hybrit, där SSAB, LKAB och
            Vattenfall samarbetar för att kunna ta fram klimatsmart stål.
            Om det lyckas kan det väsentligt påverka klimat ­ utsläppen, inte
            bara i Sverige utan faktiskt dramatiskt i hela världen.
          </note>
          <note>
            Regeringen stöttar också näringslivets omställning genom Fossilfritt
            Sverige och till exempel den samverkan kring elektromobilitet
            som leds av Rise i Borås. Denna typ av projekt är en viktig förutsättning
            för de tekniksprång som krävs om Sverige ska bli världens första
            fossilfria välfärdsland.
          </note>
          <note>
            Herr talman! Om regeringen nu gör så här mycket för att minska
            klimatutsläppen, varför minskar då inte utsläppen med mer än de
            1,4 procent som Naturvårdsverkets preliminära siffror visar? Är
            inte det viktigaste att politiken når resultat? Jo, självklart
            är det så. Denna regering har valt den långsiktiga och hållbara
            vägen. Vi har investerat i åtgärder som kommer att påverka utvecklingen
            under lång tid framöver. Inga styrmedel som den förra regeringen
            hade sett till att få på plats har tagits bort. Supermiljöbils
            ­ premien har ersatts av ett bonus–malus-system för fordonsskatt
            i stället. Och regeringen har tvärtom vidtagit en lång rad nya
            åtgärder och tillfört mer resurser för att nu snabbt minska utsläppen.
          </note>
          <note>
            Vi har noterat att oppositionspartierna vill ta bort flera av
            de åtgärder som denna regering har vidtagit. M, KD och SD vill
            skära ned anslaget till natur och miljö med runt 30 procent.
          </note>
          <note>
            Resultatet av denna regerings ansträngningar kommer alltså att
            synas genom minskade utsläpp många år framöver. När Naturvårdsverket
            räknar på effekterna av den klimatpolitik som fanns på plats 2016,
            och adderar utökningen av Klimatklivet, bonus–malus-systemet för
            skatt på lätta fordon och bränslebytet, är deras prognos att gapet
            till Sveriges klimatmål för den icke-handlande sektorn kraftigt
            minskar.
          </note>
          <note>
            Samtidigt som utsläppen har minskat något under just 2017 har
            det rått en kraftig högkonjunktur och jobbtillväxt i Sverige.
            Det har tyvärr påverkat utsläppen negativt.
          </note>
          <note>
            Herr talman! Sammantaget säger detta oss att vi måste göra oss
            beredda att göra ännu mer för att ställa om Sverige till världens
            första fossilfria välfärdsland. Det arbetet vill vi fortsätta
            efter valet i höst. Vad andra vill får de förstås själva svara
            för, men jag konstaterar att det krävs rätt mycket för att ett
            riksdagsparti som väljer sänkt bensinskatt, att ta bort flygskatten
            och att avveckla Klimatklivet ska kunna, med trovärdighet, säga
            sig ha en politik som når målen. Ännu mer krävs för att med trovärdighet
            kunna säga att man står fast vid principen att förorenaren ska
            betala.
          </note>
          <note>
            Herr talman! I betänkandet föreslår utskottet bifall till två
            proposi ­ tioner. När det gäller propositionen om miljömärkning
            av drivmedel vill jag nämna att information om varifrån oljan
            kommer är värdefull även för kunden. Jag hoppas att regeringens
            förordning kan ta hänsyn till det trots frågans stora komplexitet.
            När det gäller propositionen om klimatanpass ­ ning innehåller
            den också bra förslag som vi anser nödvändiga för att stär ­ ka
            vårt samhälles motståndskraft mot klimatförändringar.
          </note>
          <note>
            Herr talman! Vi står självklart bakom samtliga våra reservationer,
            men för tids vinnande yrkar jag bifall enbart till reservation
            25 och bifall till förslagen i de delar av betänkandet där vi
            inte har någon reservation.
          </note>
          <note>
            (Applåder)
          </note>
          <note type="speaker">
            Anf. 81 MARIA MALMER STENERGARD (M):
          </note>
          <note>
            Herr talman! I dag debatterar vi en rad frågor som handlar om
            klimatet och om vårt svenska klimatarbete.
          </note>
          <note>
            Jag vill börja med att yrka bifall till reservationerna nr 19
            och nr 26, även om vi självklart står bakom samtliga moderata
            reservationer. Jag vill även yrka bifall till förslagen i betänkandet
            i de delar där vi inte har reservationer.
          </note>
          <note>
            Klimatet – denna ödesfråga! Havsnivåerna stiger, extremväder
            blir till vardagsväder och känsliga ekosystem lever under allvarliga
            hot. Det råder inga som helst tvivel om att det krävs ett klimatpolitiskt
            ledarskap här och nu. Det krävs ett globalt klimatpolitiskt ledarskap
            som på riktigt utgör ett grönt föredöme.
          </note>
          <note>
            Jag och Moderaterna menar att ett verkligt föregångsland är det
            land som kan gå före och minska sina utsläpp samtidigt som tillväxten
            kan vara god. Bara om vi visar att det går att förena minskade
            utsläpp med möjligheten för människor att fortsätta förverkliga
            sina drömmar kan vi vara ett verkligt föredöme inte bara för tillväxtländer
            som Kina och Indien , utan även för länder som USA.
          </note>
          <note>
            För att klara att vara ett grönt föregångsland krävs många delar.
            Jag vill i mitt anförande särskilt lyfta fram tre viktiga delar.
          </note>
          <note>
            Det första jag vill lyfta fram är hoppfullheten. Människan har
            i alla tider lyckats finna lösningar på svåra komplexa problem,
            och det kan hon göra igen. Ett verkligt grönt ledarskap handlar
            om att utnyttja de främsta resurser man har som land för att visa
            en möjlig väg till ett mer hållbart samhälle, om att främja teknikutveckling
            och om att dra nytta av de egna unika förutsättningarna. Därför
            satsar vi moderater betydligt mer än reger ­ ingen på forskning
            inom miljö och klimat.
          </note>
          <note>
            Det händer att vi får kritik av våra politiska motståndare för
            att detta skulle innebära att vi inte vill satsa här och nu utan
            enbart i framtiden. För man fram sådan kritik har man inte riktigt
            förstått behovet av tekniksprång för att minska utsläppen drastiskt.
            Man har inte heller förstått potentialen i den svenska ingenjörstraditionen.
            Om lilla Sverige tack vare stor ingenjörskonst och stark vilja
            kan revolutionera hela processen för tillverkning av stål genom
            att gå från kol till vätgas kan vi, förutom att minska våra egna
            utsläpp med ca 10 procent, revolutionera en hel stålmarknad globalt
            och bidra till global klimatnytta.
          </note>
          <note>
            I Sverige har vi också unika tillgångar i vår skog. En produktiv
            skog tar upp och binder koldioxid samtidigt som den bidrar till
            hållbara alternativ till fossilbaserade material och bränslen.
            Ska skogen spela den viktiga roll i klimatomställningen som den
            skulle kunna göra måste dock frihet under ansvar få råda i den.
            De fina naturvärden vi nu ser i skog och mark, och som många vill
            skydda, är en produkt av just frihet under ansvar. Den principen
            är nu hotad, och vi ser med oro hur äganderätten ständigt urholkas.
            Det vill vi sätta stopp för genom att stärka äganderätten i de
            gröna näringarna, av flera skäl men inte minst för klimatets skull.
          </note>
          <note>
            Herr talman! Det andra jag vill lyfta fram är det internationella
            arbetet. Våra politiska motståndare brukar nämligen också kritisera
            oss för att vilja göra för mycket i andra länder. De tycks mena
            att det står i kontrast till att göra saker här hemma i Sverige.
            Jag menar att om man verkligen ska vara ett grönt föregångsland
            måste man kunna göra både och. Vi ska ställa om här hemma, i en
            unikt ambitiös takt, men vi måste samtidigt kunna hjälpa andra
            länder att göra den tillväxtresa som vi har gjort – utan att göra
            samma utsläppsmisstag på vägen.
          </note>
          <note>
            Att agera lokalt står alltså inte alls i kontrast till att göra
            nytta globalt, tvärtom. Därför satsar vi mer än dubbelt så mycket
            som regeringen på internationella klimatinvesteringar, och vi
            vill ställa om biståndet så att det tydligare fokuserar på att
            just minska utsläppen. Det krävs om vi ska klara målen som följer
            av Parisavtalet. Det är också vår skyldighet om vi ska leva upp
            till våra ambitioner att vara ett verkligt grönt föregångsland.
          </note>
          <note>
            Det tredje jag vill lyfta fram, herr talman, är precisionen.
            Sverige har i brett samförstånd enats om världens kanske mest
            ambitiösa klimatmål. Att alla partier utom Sverigedemokraterna
            står bakom målen är en oerhörd styrka. Men målen förpliktar också.
            Det är bråttom om vi ska hinna nå klimatmålen. Klimatet har inte
            tid med omvägar. Därför krävs precision i den förda politiken.
            Det krävs satsningar som gör verklig nytta. Globalt ledarskap
            handlar därför inte om att slå sig för bröstet för att man har
            lyck ­ ats plöja ned mest pengar i en budget som man kallar klimatbudget.
            Ingen satsning blir en verklig klimatsatsning bara för att den
            får prefixet ”kli ­ mat ”, precis som inget parti blir verkligt
            grönt på grund av färgen på parti ­ symbolen.
          </note>
          <note>
            Herr talman! Jag betvivlar inte att det finns genuina ambitioner
            hos regeringspartierna, men man når inte hela vägen fram eftersom
            man inte mäktar med att prioritera och eftersträva största möjliga
            nytta per satsad klimatkrona. Jag är djupt övertygad om att vi
            om vi ska klara klimatmålen måste behandla klimatpolitiken med
            samma seriositet och samma respekt som vi behandlar andra politikområden.
            Då måste vi se till att varje satsad skattekrona gör största möjliga
            nytta för klimatet.
          </note>
          <note>
            Egentligen är det nämligen ganska enkelt att minska de svenska
            utsläppen snabbt – det är bara att ställa så tuffa krav att hela
            verksamheter flyttar utomlands. Men då har vi inte gjort global
            klimatnytta. Då har vi inte tagit ansvar. Då har vi inte minskat
            utsläppen; då har vi bara flyttat dem.
          </note>
          <note>
            Så är dessvärre fallet med flygskatten. Förstå mig rätt: Jag
            är genuint frustrerad över utsläppen från flyget, men jag vill
            att Sverige ska ta verkligt ansvar och inte bara flytta utsläppen
            till andra länder. Det är tyvärr det vi ser att man nu gör med
            flygskatten. Det europeiska flyget ingår i handeln med utsläppsrätter.
            Om vårt flyg från Sverige minskar betyder det att man kan flyga
            mer från något annat land, och det är inte att ta globalt ansvar.
            Därför är jag glad att en utskottsmajoritet har valt att ifrågasätta
            regeringens användning av dubbla styrmedel på det här sättet.
          </note>
          <note>
            Herr talman! För att uppnå precision i politiken behöver man
            göra bedömningar av effekterna av klimatpolitiska åtgärder. Det
            duger inte att lägga stora summor på åtgärder som man tror eller
            hoppas ska göra nytta. Man måste förvissa sig, så gott det bara
            går, om att åtgärden faktiskt får effekt för klimatet. Annars
            ska man inte genomföra den utan lägga skattepengarna där de gör
            bevisat större nytta – för klimatets skull och för skattebetalarnas
            skull.
          </note>
          <note>
            Därför har vi föreslagit klimatnyttoberäkningar i samtliga budgetar
            som regeringen lägger fram. Dessvärre motsätter sig regeringspartierna
            sådana beräkningar, och det är bara att beklaga. Hade man haft
            sådana hade man inte lagt över 1 miljard på att subventionera
            elcyklar. Varje bortslösad klimatkrona är en stöld från alla de
            m som bryr sig om klimatet. Och just dem – de som bryr sig om
            klimatet – måste vi ha med oss på den här viktiga resan. Människor
            måste känna tilltro till den förda klimatpolitiken. Därför måste
            de också känna att varje skattekrona som de bidrar med används
            på ett förnuftigt sätt.
          </note>
          <note>
            Den här frågan är faktiskt stor och viktig. Den handlar om förtroendet
            för vårt skattesystem och om förtroendet för politiken. Varje
            skattekrona representerar hårt arbete. Grundlagen ger oss rätt
            att ta ut och driva in den till det allmännas förfogande, men
            ska vi på sikt bibehålla allmänhetens förtroende för vårt demokratiska
            system behöver vi visa respekt för varje skattekrona som vi kräver
            av folket – även på klimatområdet.
          </note>
          <note>
            Men det handlar också om att visa respekt för klimatfrågans dignitet.
            Den som verkligen förstår att klimathotet är på allvar borde också
            förstå hur viktig varje satsad krona är i klimatarbetet.
          </note>
          <note>
            För att rädda klimatet krävs en politik som bygger på hoppfullhet,
            internationellt arbete och precision. Moderaternas klimatpolitik
            utgår från just detta, och vi är övertygade om att bara de partier
            som på allvar förstår kopplingen mellan ekonomisk och ekologisk
            hållbarhet kan förmå att göra verklig nytta för klimatet. Inte
            bara Sverige utan också klimatet förtjänar en ny, moderatledd
            regering – nu!
          </note>
          <note>
            (Applåder)
          </note>
          <note>
            I detta anförande instämde Gunilla Nordgren (M).
          </note>
          <note type="speaker">
            Anf. 82 ÅSA WESTLUND (S) replik:
          </note>
          <note>
            Herr talman! Jag vill fråga Maria Malmer Stenergard om flygskatten.
          </note>
          <note>
            Naturvårdsverket menar att svenskarnas flygresors sammanlagda
            klimatpåverkande utsläpp står för en lika stor klimatpåverkan
            som hela den svenska personbilstrafiken. Prognoser pekar på att
            klimatpåverkan från flyget ensamt inom ett par decennier kommer
            att vara större än från svens ­ kars alla andra verksamheter tillsammans.
          </note>
          <note>
            Det är alltså hög tid att bromsa denna utveckling. Regeringen
            har tillsatt en utredning för att öka användningen av biobränslen
            och jobbar fortsatt aktivt för internationella lösningar.
          </note>
          <note>
            Min fråga till Maria Malmer Stenergard är följande: Hur går Moderaternas
            nej till flygskatt ihop med den princip om att förorenaren ska
            betala som ni i detta betänkande säger att ni står bakom?
          </note>
          <note>
            Vi har skatt på bensin, tågresor och koldioxidutsläpp, men flyget
            be ­ skattas inte alls.
          </note>
          <note type="speaker">
            Anf. 83 MARIA MALMER STENERGARD (M) replik:
          </note>
          <note>
            Herr talman! Tack, Åsa Westlund, för frågan!
          </note>
          <note>
            Som jag sa i mitt huvudanförande är utsläppen från flyget oerhört
            problematiska, och detta är någonting som vi måste arbeta kraftfullt
            för att få ned.
          </note>
          <note>
            Jag är glad för att vi på EU-nivå, inom EES, har fått ett pris
            på utsläpp från flyget i och med handeln med utsläppsrätter. Jag
            är också glad över att detta system skärps inom kort.
          </note>
          <note>
            Jag tycker, precis som utskottets majoritet, att det är problematiskt
            att man därutöver lägger på en flygskatt. Detta innebär dubbla
            styrmedel, vilket är något som vi i Miljömålsberedningen har sagt
            att vi inte ska ägna oss åt.
          </note>
          <note>
            Dessutom är det så att flygskatten tyvärr är missriktad. De flygbolag
            som kämpar stenhårt för att ställa om, som verkligen försöker
            att ta ansvar på alla möjliga sätt och som blandar in biodrivmedel,
            drabbas på precis samma sätt som den som inte bryr sig. Alltså
            speglar skatten inte på ett gott sätt de utsläpp som man har.
          </note>
          <note>
            När det gäller det internationella flyget, som inte omfattas
            av handeln med utsläppsrätter, är det mer problematiskt. Där skulle
            vi vilja att förorenaren i större utsträckning betalar, men om
            det ska bli mer träffsäkert måste vi förhandla om de internationella
            konventioner som faktiskt förbjuder oss att beskatta bränslet.
            Detta är någonting som en kommande moderatledd regering kommer
            att arbeta hårt för att göra.
          </note>
          <note type="speaker">
            Anf. 84 ÅSA WESTLUND (S) replik:
          </note>
          <note>
            Herr talman! Tack, Maria Malmer Stenergard, för svaret!
          </note>
          <note>
            Under min tid som Europaparlamentariker jobbade jag stenhårt
            för att få in flyget i EU:s utsläppshandel. Vi lyckades; 2008
            tog vi beslut om att allt flyg som trafikerade från eller till
            EU skulle ingå i EU:s utsläppshandelssystem.
          </note>
          <note>
            Fortfarande i dag, 2018, ser vi att så inte är fallet. Bara den
            trafik som rör sig inom EU ingår, därför att bland andra Maria
            Malmer Stenergards parti har varit med och skjutit upp det hela
            så att det internationella flyget fortfarande inte ingår i EU:s
            utsläppshandelssystem.
          </note>
          <note>
            Jag tycker att det är beklagligt. Jag tycker att det är bra att
            man vill jobba på internationell nivå. Det vill vi också; vi vill
            fortsätta det hårda arbete som vi redan ägnar oss åt. Men efter
            så här många år av intensivt arbete – och det har faktiskt även
            din tidigare regering bidragit till – kan vi tyvärr konstatera
            att det saknas effektiva styrmedel.
          </note>
          <note>
            Min fråga blir: Ser du inte med oro på att det i dag kan vara
            ekonomiskt attraktivt för människor att ta flyget mellan Stockholm
            och Göteborg i stället för att ta tåget? Ser du inte ett problem
            med att ni inte lever upp till principen om att det är förorenaren
            som ska betala när det gäller flyget? Varför ska flyget ha denna
            gräddfil i svensk klimatpolitik?
          </note>
          <note type="speaker">
            Anf. 85 MARIA MALMER STENERGARD (M) replik:
          </note>
          <note>
            Herr talman! Jag är genuint frustrerad, som jag sa, men det gör
            inte att jag är beredd att gå med på ineffektiva styrmedel. Jag
            är snarare rädd att om man skapar symbolpolitik kan man i viss
            mån luta sig tillbaka och känna att man har gjort vad man kan
            och inte fortsätta att kämpa lika intensivt.
          </note>
          <note>
            Jag är övertygad om att vi behöver styrmedel som verkligen gör
            skillnad om vi ska komma till rätta med utsläppen från flyget.
            Därför måste vi jobba globalt för att påverka flygets globala
            klimatpåverkan, men vi måste också göra vad vi kan här i Sverige.
          </note>
          <note>
            Under en övergångsperiod måste vi främja produktionen av biodrivmedel.
            Det finns många intressanta projekt, till exempel i Växjö. Man
            kan tänka sig olika system för att försöka främja detta. Vi föreslår
            till exempel avdragsrätt för klimatkompensation för företag, och
            vi vill att alla som säljer flygbiljetter ska informera om möjligheten
            att klimatkompensera.
          </note>
          <note>
            Vi är positiva till utredningen om inblandning av biodrivmedel.
            Det finns även en rad andra sådana styrmedel, till exempel start-
            och landningsavgifter, som vi tror att man kan använda för att
            styra bättre.
          </note>
          <note>
            Men när vi nu är inne på att diskutera fossila subventioner måste
            jag passa på att ta upp frågan om den nedsättning som finns inom
            gruvbranschen, som också står för en ganska stor del av våra utsläpp.
            Nu inser jag att Åsa Westlund inte har möjlighet till replik,
            men jag konstaterar att Moderaterna i sin senaste budgetmotion
            föreslår att man avskaffar den nedsättning av koldioxid- och energiskatt
            som finns inom gruvbranschen. Det gör dock inte regeringen.
          </note>
          <note>
            Det är otroligt viktigt att vi fortsätter att arbeta för principen
            om att förorenaren ska betala inom alla möjliga branscher.
          </note>
          <note type="speaker">
            Anf. 86 MARTIN KINNUNEN (SD):
          </note>
          <note>
            Herr talman! Vi debatterar nu klimatpolitik i kammaren för sista
            gången under denna mandatperiod. Utgångspunkten för politiken
            från Sverigedemokraternas sida är tydlig. Vi vill ha en renodling
            av klimatpolitiken mot ett grundläggande mål: minskade utsläpp
            på global nivå.
          </note>
          <note>
            Detta är helt i linje med Konjunkturinstitutets bedömning. Sverige
            ska ta sitt ansvar inom ramen för det globala arbetet med att
            bekämpa global uppvärmning. Men låt oss vara tydliga med att detta
            är ett globalt problem. Låt oss slippa ensidigt fokus på vad som
            händer inom Sveriges gränser, låt oss slippa domedagsteorier och
            låt oss slippa långa utläggningar om väder när vi talar om klimatpolitik.
          </note>
          <note>
            Vilket väder vi har i maj 2018 är inte relevant för en diskussion
            om klimatpolitik, utan det är i sammanhanget en anekdot. Klimat
            är väder i långa tidsserier. Även om vi för tillfället har lägre
            temperaturer på global nivå kan vi se att temperaturen har stigit
            under en ganska lång period, med ungefär 0,1 grad per decennium.
            Enligt de modeller som IPCC använder sig av kommer detta att accelerera
            under århundradets andra hälft.
          </note>
          <note>
            Global uppvärmning är på riktigt, och det är ett problem som
            vi måste bekämpa kraftfullt. Vi måste dock även vara tydliga med
            att vi har många globala utmaningar.
          </note>
          <note>
            Vi har krig i stora delar av världen. Vi har utbredd fattigdom
            som visserligen minskar men som fortfarande är ett utbrett problem.
            Vi har terror ­ ism som drabbar nästan varje land i hela världen.
          </note>
          <note>
            Vi har dessutom den globala uppvärmningen. Detta är ett komplext
            problem, då vi ännu inte vet exakt vilka konsekvenser som det
            kommer att föra med sig. Vi vet inte hur utsläppsutvecklingen
            kommer att se ut och hur snabbt utsläppen kommer att minska –
            om de nu kommer att minska – och vi vet heller inte hur känsligt
            klimatet är för växthusgaser. Vad vi har är olika scenarier som
            forskarna modellerar med, och skillnaderna mellan modellerna är
            oerhört stora.
          </note>
          <note>
            Herr talman! Vi har således en enorm osäkerhet, viket understryker
            vikten av att ta det säkra för det osäkra och vikten av ett kraftfullt
            arbete för att minska utsläppen av växthusgaser i världen och
            göra våra samhällen mer motståndskraftiga mot olika former av
            väderfenomen.
          </note>
          <note>
            Det sistnämnda är klimatanpassning, vilket den rikare delen av
            världen – som vi tillhör – kommer att ha stora möjligheter att
            lyckas med. Vi har en politik i kammaren med ganska stor enighet.
          </note>
          <note>
            Problemet vad gäller klimatanpassning är betydligt större i de
            fattigare länderna. Nyckeln till att stå emot utmaningar i form
            av förändrat klimat och väderfenomen är nämligen välstånd. En
            utveckling med minskad fattigdom och högre tillväxt i tredje världen
            är vad som krävs för att skapa goda förutsättningar för klimatanpassning
            globalt.
          </note>
          <note>
            Här har naturligtvis Sverige en roll att spela genom en effektiv
            biståndspolitik och en handelspolitik som öppnar upp möjligheter
            till handel mellan fler länder.
          </note>
          <note>
            Herr talman! Vi har under de här åren utvecklat partiets klimatpolitik.
            Vi har i dag tio reservationer, men för tids vinnande yrkar vi
            bifall endast till reservation erna 4 och 14.
          </note>
          <note>
            Inriktningen på politiken är tydlig. Klimatpolitiken måste bli
            effektiv. I vilket land utsläppen minskar, i vilken sektor utsläppen
            minskar, vilket slags fossilfri energiform som används och så
            vidare är inte relevant. Vad som är relevant är att vi får så
            mycket som möjligt tillbaka för varje satsad krona.
          </note>
          <note>
            Precis som Konjunkturinstitutet har slagit fast och Finanspolitiska
            rådet konstaterat bör klimatmål formuleras utifrån vad man vill
            uppnå och inte i termer av vilka medel man vill använda. Av den
            anledningen bör Sverige snarast avveckla de sektorsvisa målen
            inom klimatpolitiken. Mål om förnybart, energieffektivisering
            och koldioxidfri fordonsflotta bör överges – inte för att vi inte
            ska arbeta för att minska utsläppen i de här sektorerna men för
            att de sektorsvisa målen bidrar till ineffektivitet. Man fokuserar
            på en viss sektor i stället för på hela bilden.
          </note>
          <note>
            Av den anledningen bör regeringen ge Miljömålsberedningen nya
            direktiv för klimatpolitiken. Forskning har visat att bindande
            mål för förnybart inom EU kraftigt kan öka kostnaderna utan att
            utsläppen minskar.
          </note>
          <note>
            Sammanfattningsvis vill vi framhäva att all politik på klimatområdet
            måste föregås av en ordentlig kostnads- och nyttoanalys. Vi behöver
            i ökad utsträckning göra dessa analyser, för det är lätt att tappa
            fokus när man vet att över 80 procent av världens energiförsörjning
            kommer från fossila källor och att förnybart exklusive biomassa
            i dag egentligen bara står för en försumbar mängd och ökar mycket
            långsamt.
          </note>
          <note>
            Det är mycket tal om flyget i dag, vilket är intressant i sammanhanget.
            Ska man vara ärlig får man konstatera några saker: Den svenska
            flygskatten är inte effektiv. Det framgår av regeringens egen
            proposition. Socialdemokraternas talare klargjorde här tidigare
            att det inte finns några bra styrmedel. Det är sant, men det är
            inget argument att införa ett dåligt sådant.
          </note>
          <note>
            Flyget är, som andra har konstaterat, redan en del av utsläppshandeln
            i Europa, och skatten bidrar enbart till att fördela om dessa
            utsläpp. Och flyget behövs i ett glesbefolkat stort land som Sverige.
            Om man däremot kan åstadkomma ett globalt utsläppssystem för flyget
            är såklart mycket vunnet, men en symbolisk skatt i Sverige kommer
            enbart att ha negativa effekter.
          </note>
          <note>
            Vi vet, som också andra talare har konstaterat här i dag, att
            flygandet i världen kommer att öka. Flyget står i dag för en liten
            andel av världens utsläpp, men andelen kommer att öka i takt med
            att fattigare mä nniskor blir allt rikare och vi får betydligt
            fler som tillhör en köpstark medelklass i framför allt Asien,
            men även i Afrika. Flygandet kommer alltså att öka, och den tekniska
            utvecklingen är förhållandevis långsam. De flygplan som köps in
            i dag kommer att vara i drift väldigt länge.
          </note>
          <note>
            Om man stirrar sig blind på flyget är det lätt att bli pessimistisk
            och tappa fokus och införa dåliga styrmedel. Då är det kanske
            bättre att fokusera på de lägre hängande frukterna. Kolförbrukningen
            inom energisektorn har stått stilla eller minskat de senaste åren,
            men i takt med höga tillväxttal ser vi ökningar även på det området
            i dag.
          </note>
          <note>
            Förbrukningen av olja och kol är det allra största problem vi
            har globalt när det kommer till utsläpp av växthusgaser, och det
            är här mer energi bör läggas på att minska utsläppen. Kolet och
            oljan måste konkurreras ut, och andra, renare energiformer måste
            bli billigare och tillräckligt driftsäkra och effektiva.
          </note>
          <note>
            Herr talman! Här krävs stora satsningar på framför allt forskning
            och utveckling framför subventioner, för vi har en oroande utveckling
            med förnybart som växer enbart tack vare stora subventioner. På
            varje marknad där subventionerna börjar trappas ned kan vi se
            kraftigt minskade investeringar. Låt oss då inte luras av konkurrenskraften
            inom exempelvis solkraften när industrin har varit helt beroende
            av subventioner och i viss utsträckning även av dumpade priser
            på utrustning från Kina.
          </note>
          <note>
            Det är en oroande utveckling att andelen kärnkraft i den globala
            energimixen enbart ser ut att öka marginellt trots att vi alla
            här vet vilken betydelse IPCC anser att kärnkraft har inom den
            globala energimixen. Här har Sverige en stor roll att spela i
            och med att vi har stor kompetens på området. Sverige skulle kunna
            bli ledande i utvecklingen av nästa genera ­ tion kärnkraft, som
            är både säkrare och miljövänligare. Denna teknik skulle vi sedan
            kunna sprida till övriga världen, vilket skulle gynna såväl svensk
            industri som omvärlden, som skulle välsignas med stabil, säker
            och betydligt renare kärnkraft.
          </note>
          <note>
            Herr talman! Vi anser att de internationella klimatinvesteringarna
            bör ökas på bekostnad av de ineffektiva åtgärderna i Sverige.
            Det är anmärk ­ ningsvärt att regeringen ägnar så liten uppmärksamhet
            åt frågans interna ­ tionella dimension.
          </note>
          <note>
            Beräkningarna visar tydligt att internationellt samarbete genom
            CDM-projekt utgör lågt hängande frukter för utsläppsminskningar
            i ett globalt perspektiv. Här kan utsläppsminskningar göras till
            en kostnad av 60 kronor per ton – att jämföra med regeringens
            klimatkliv, där beräkningar just nu talar om en kostnad på 400
            kronor per ton.
          </note>
          <note>
            Det är positivt att arbete pågår med nya internationella samarbetsformer
            utifrån artikel 6 i klimatavtalet från Paris. Sverige bör fortsätta
            att arbeta för att nya samarbetsformer kommer till.
          </note>
          <note>
            Herr talman! Sverigedemokraternas fokus inom klimatpolitiken
            ligger på att göra skillnad på riktigt och att göra det effektivt.
            Av denna anledning är det positivt att vi och de fyra borgerliga
            partierna nu har kunnat enas om två tillkännagivanden på området.
            Riksdagen förväntas senare i dag bifalla motioner från SD och
            Alliansen om just vikten av att klimatpolitiken är effektiv och
            inte bidrar till koldioxidläckage och att vi upphör att arbeta
            med dubbla styrmedel. Mycket är vunnet om vi kan få till stånd
            en mer effektiv och målinriktad klimatpolitik under nästa mandatperiod.
          </note>
          <note>
            Den symbolpolitik vi har på området i dag är inte konstruktiv,
            och den går ut över svensk tillväxt, konkurrenskraft och jobb
            utan att man för den delen bidrar till att minska utsläppen globalt.
          </note>
          <note type="speaker">
            Anf. 87 STINA BERGSTRÖM (MP):
          </note>
          <note>
            Herr talman! Det har varit en rekordvarm och torr vår. Redan
            i slutet av maj fick min granne lov att slå höet. Det blev en
            rekordtidig, och rekordliten, höskörd.
          </note>
          <note>
            I helgen träffade jag en släkting som är fårägare. Han höll på
            att flytta tackorna och lammen till ett avlägset skogsbete för
            att beteshagarna med de säkra rovdjursstängslen var helt avbetade.
            Alternativet var nödslakt.
          </note>
          <note>
            Klimatförändringarna påverkar oss och miljontals människor över
            hela världen redan i dag. Torka, översvämningar och en ökad medeltemperatur
            håller på att göra delar av världen obeboelig. Det är en skrämmande
            utveckling. Visst är det skönt med värme. Men det är inte skönt
            med skogsbränder, borttorkade skördar, sinande brunnar och nödslaktade
            djur och inte heller, för den delen, med bortspolade vägar och
            vattenfyllda hus.
          </note>
          <note>
            Klimatförändringarna är inte heller något som bara har drabbat
            oss; det är något som vi själva har orsakat genom att bränna fossil
            olja och kol i alla dess former och genom våra ökade utsläpp av
            koldioxid och andra växthusgaser till atmosfären.
          </note>
          <note>
            Vi måste både minska våra utsläpp och anpassa oss till det förändrade
            klimat vi redan har orsakat. Om detta handlar dagens betänkande,
            som bland annat behandlar två propositioner och en skrivelse från
            regeringen.
          </note>
          <note>
            Eftersom vår miljöminister också deltar i debatten och i sitt
            anförande kommer att redogöra för de två propositionerna, Nationell
            strategi för klimatanpassning och Miljöinformation om drivmedel
            , kommer jag att koncentrera mitt anförande på skrivelsen, En
            klimatstrategi för Sverige .
          </note>
          <note>
            Herr talman! När jag läser skrivelsen blir jag som miljöpartist
            väldigt stolt. I skrivelsen berättar regeringen vad vi har gjort
            under mandatperio ­ den för att minska klimatutsläppen. Och det
            är väldigt mycket. Jag tycker också att fler riksdagsledamöter
            i den här kammaren kan sträcka på sig. Det är stort och viktigt
            att vi har kommit överens om hur regeringen ska arbeta i en klimatlag,
            om klimatpolitiska mål och om att inrätta ett klimatpolitiskt
            råd.
          </note>
          <note>
            Allt detta är nu på plats efter att Miljömålsberedningen, vari
            jag var Miljöpartiets representant, lämnade sitt förslag våren
            2016 och vi gemensamt klubbade det klimatpolitiska ramverket i
            juni 2017 i denna kammare. Lagen trädde i kraft i januari i år,
            och Klimatrådet har börjat sitt arbete.
          </note>
          <note>
            Som miljöpartist tar jag mig rätten att sträcka lite extra på
            mig. Att införa ett klimatpolitiskt ramverk var Miljöpartiets
            viktigaste vallöfte inför förra valet. Nu har vi kommit överens
            med alla andra partier i riksdagen förutom Sverigedemokraterna.
            Senast år 2045 ska Sverige inte lämna några nettoutsläpp till
            atmosfären, och därefter ska vi uppnå negativa utsläpp. Vi är
            överens om delmålen till 2030 och 2040, och vi är också överens
            om att trafikens utsläpp, vår stora utmaning, ska minska med 70
            procent till 2030.
          </note>
          <note>
            Herr talman! Vi var också överens i Miljömålsberedningen om en
            del viktiga åtgärder och styrmedel som redovisas i den här skrivelsen.
            Några exempel är att klimat- och miljöfrågorna ska integreras
            i alla politikområden, att resebidraget måste förändras, att kommunerna
            ska få möjligheter att införa miljözoner för personbilar i städerna
            och att andelen persontransporter med kollektivtrafik, cykel och
            gång ska vara minst 25 procent 2025 uttryckt i personkilometer.
          </note>
          <note>
            Miljöpartiet i regering har också sjösatt en mängd ytterligare
            klimatåtgärder som bonus–malus-systemet vid nyinköp av bilar,
            elfordonspremien, bränslebyte för att öka inblandningen av biodrivmedel,
            stöd till kommunernas klimatarbete genom Klimatklivet och stadsmiljöavtalen,
            ökat stöd till biogas, ökad skatt på fossila drivmedel och införande
            av flygskatt.
          </note>
          <note>
            I dag har vår klimatminister Isabella Lövin tagit ett viktigt
            spadtag för pilotprojektet Hybrit för en fossilfri stålindustri.
            Åsa Westlund talade om det i sitt anförande. Det är en satsning
            som har kommit till stånd tack vare regeringens stöd till klimatinnovationer
            inom industrisektorn, det så kallade Industriklivet. Det här är
            ett exempel på att det ibland är nödvändigt att använda fler än
            ett styrmedel för att minska utsläppen. Industriutsläppen omfattas
            ju även av EU:s utsläppshandelssystem.
          </note>
          <note>
            Herr talman! Trots alla dessa beslut, trots att den här regeringen,
            till skillnad från den tidigare alliansregeringen, prioriterat
            klimatutmaningen och trots att Sverige hamnar högst i topp på
            både FN-chefens och den internationella miljöorganisationen CAN:s
            listor över länders klimatarbete räcker det inte. Mycket mer behöver
            göras. De styrmedel som är på plats behöver skärpas och nya åtgärder
            behöver komma på plats.
          </note>
          <note>
            Miljöpartiet har därför, som enda parti, tagit fram en klimatfärdplan
            för hur riksdagens mål ska kunna nås och överträffas. Miljöpartiet
            är väl med ­ vetet om att om vi ska uppnå Parisavtalet, det vill
            säga om vi ska lyckas begränsa den globala uppvärmningen till
            väl under två grader med en in ­ riktning mot 1,5-gradersmålet,
            behöver vi minska våra utsläpp i en snab ­ bare takt. Vi behöver
            överträffa riksdagens mål med råge.
          </note>
          <note>
            Vi måste också inse att vi är ansvariga inte bara för våra territoriella
            utsläpp utan även för de utsläpp vi orsakar i andra länder genom
            vår konsumtion. Under de senaste 20 åren har våra konsumtionsutsläpp
            i andra länder ökat med 50 procent. Under samma period har våra
            territoriella utsläpp minskat med 30 procent. Sveriges utsläpp
            har minskat , men inte svenskarnas. Det håller inte, som vissa
            politiker vill göra gällande, att säga att Sveriges andel av världens
            utsläpp är försumbar, för när det gäller svenskarnas utsläpp ligger
            vi i topp.
          </note>
          <note>
            Herr talman! Miljöpartiets klimatfärdplan innehåller över 140
            förslag på åtgärder. Det är förslag på åtgärder för att minska
            utsläppen inom alla sektorer: transporter, energi, mat, ekonomi
            och konsumtion. Många av dem återfinns i vårt valmanifest, det
            vill säga det är klimatåtgärder vi prioriterar att få på plats
            redan nästa mandatperiod. Låt mig nämna några av dem.
          </note>
          <note>
            Vi vill stoppa prospektering och nyexploatering av fossil energi
            som kol, olja och fossilgas och fasa ut subventionerna till den
            fossila energin i Sverige, EU och globalt.
          </note>
          <note>
            Vi vill införa etappmål per mandatperiod för minskning av konsum
            ­ tionens klimatpåverkan.
          </note>
          <note>
            Vi vill göra en bred översyn av skattesystemet inom livsmedelskedjan
            i syfte att hitta vägar för att minska matens negativa klimatpåverkan.
            Vi vill bland annat införa en antibiotikaskatt på kött.
          </note>
          <note>
            Vi vill rusta upp järnvägen rejält i hela landet, bygga nya stambanor
            för höghastighetståg, göra det enklare att boka utlandsresa med
            tåg samt införa ett nationellt biljettsystem för all kollektivtrafik
            i hela Sverige.
          </note>
          <note>
            Miljöpartiet tror på breda överenskommelser. Vi är stolta över
            Miljömålsberedningens klimatöverenskommelse och energiöverenskommelsen
            med sikte på 100 procent förnybart. Nästa mandatperiod vill vi
            genomföra en bred skattereform med grön skatteväxling som grund,
            och vi vill se blocköverskridande skattesamtal och nå överenskommelser
            som gynnar cirkulär och delandets ekonomi. Det här är bara några
            av alla de klimatförslag som finns i vårt valmanifest och i vår
            klimatfärdplan.
          </note>
          <note>
            Herr talman! Klimatet har redan ändrats i Sverige. Temperaturökning
            ­ en i Sverige är dubbelt så stor som det globala genomsnittet.
            Forskarnas klimatscenarier uppskattar att vi kommer att få det
            5–6 grader varmare i slutet av 2000-talet. Den uppvärmningen är
            redan påbörjad med 1 grad. Vi märker det i bristen på vatten och
            i att det är för mycket vatten. I Värmland har många drabbats
            hårt när åar, älvar och sjöar översvämmats och fyllt hus med vatten
            och spolat bort vägar och järnvägsbankar.
          </note>
          <note>
            Vid sidan av arbetet med att hejda klimatförändringarna måste
            vi också anpassa oss till dem. I det här betänkandet behandlar
            vi regeringens strategi för klimatanpassning. Regeringen föreslår
            två ändringar i plan- och bygglagen och lyfter fram ett antal
            områden som särskilt angelägna för det fortsatta arbetet, bland
            annat arbetet med att förhindra ras, skred, erosion och översvämningar
            som hotar samhällen, infrastruktur och företag.
          </note>
          <note>
            Jag vill avslutningsvis lyfta fram en viktig klimatanpassningsåtgärd
            som Miljöpartiet nämner i vår klimatfärdplan och som också Boverket
            lyft fram som en viktig åtgärd, nämligen att ny bebyggelse måste
            anläggas med god marginal från strandkanter för att minska översvämnings-
            och skredrisk. Ett stärkt strandskydd är med andra ord ett skydd
            mot kommande klimatförändringar.
          </note>
          <note>
            Det är märkligt att så många partier i den här riksdagen inte
            har insett det. Att bygga sina bostäder på höjder och inte på
            stranden är något som våra förfäder i alla tider förstått vitsen
            med. Det är märkligt att politiker och partier idag, när vi verkligen
            har anledning att hålla oss till den goda regeln, vill göra det
            omvända. En uppluckring av strandskyddet har inte bara negativa
            effekter på växt- och djurlivet och friluftslivet. Det gör oss
            också mer sårbara för klimatförändringarna.
          </note>
          <note>
            Till sist, herr talman, vill jag yrka bifall till betänkandet
            med undantag för de två reservationer som MP, S och V har gemensamt.
            För tids vinnan ­ de nöjer jag mig med att yrka bifall endast
            till reservation 25 om dubbla styrmedel inom klimatpolitiken.
          </note>
          <note>
            Tack till alla mina utskottskamrater för den här mandatperiodens
            livliga debatter.
          </note>
          <note>
            (Applåder)
          </note>
          <note>
            (TALMANNEN: Miljöminister Karolina Skog måste vara på reger ­
            ingssammanträde kl. 15, och därför har jag beslutat att Karolina
            Skog har möjlighet att hålla sitt tal nu. Hon bryter talarlistan
            – helt i enlighet med riksdagsordningen.)
          </note>
          <note type="speaker">
            Anf. 88 Miljöminister KAROLINA SKOG (MP):
          </note>
          <note>
            Herr talman! Tack för den möjligheten! Jag vill börja med att
            be om ursäkt till dem som inte har möjlighet att ta replik, men
            jag kan inte påverka detta.
          </note>
          <note>
            Herr talman, ledamöter och åhörare! Sverige har troligen världens
            bästa program för att möta klimathotet. Det här kan ju låta som
            en av regeringens talepunkter, men det är i själva verket ett
            citat från FN:s generalsekreterare António Guterres. Det var det
            han hade att säga när han besökte Stockholm i april i år.
          </note>
          <note>
            Sverige toppar europeiska miljöorganisationers granskningar av
            länders miljöpolitik. Häromdagen beskrev en välkänd K T H -miljöforskare
            den här mandatperioden med orden ”en miljöpolitisk skördetid”.
            Med det i ryggen är jag stolt över vad den här regerin gen har
            åstadkommit på miljö ‑ och klimatområdet.
          </note>
          <note>
            Herr talman! Det är inte utan orsak som den här regeringen har
            klimatet som en av de högst prioriterade frågorna. Klimatet är
            vår tids ödesfråga. Det råder ingen som helst tvekan om vad som
            måste göras. En ny rapport från IPCC visar att världen kan ha
            passer at en temperaturhöjning med 1,5 grader redan 2040 – det
            är om 22 år – om vi inte gör någonting nu . Klimatet kan inte
            vänta.
          </note>
          <note>
            Under mandatperioden har regeringen därför rullat ut reform efter
            reform för att Sverige ska bli världsledande i klimatomställningen.
            Vi har tagit oss an transporterna, vi har tagit oss an internationella
            åtgärder och vi har till och med, äntligen, tagit oss an processindustrin.
            Antalet reformer i den klimatstrategi som vi nu debatterar talar
            sitt tydliga språk.
          </note>
          <note>
            Det vi har gjort gör också skillnad. Naturvårdsverket konstaterar
            i sin senaste utsläppsprognos att utsläppsmålen är i sikte. De
            styrmedel som vi har infört och det som inom kort börjar gälla
            får effekt. Men det är trots det mycket kvar för Sverige att göra
            för att vi ska uppfylla vår del av Parisavtalet.
          </note>
          <note>
            Herr talman! Sverige fungerar bäst när parterna arbetar tillsammans.
            Det gäller även inom klimatpolitiken. Klimatlagen stakar ut en
            riktning. Sverige ska ha nettonollutsläpp 204 5 . Samma år ska
            vår elförsörjning vara förnybar, helt i enlighet med energiöverenskommelsen.
            Enligt Bränslebytet ska hälften av alla drivmedel vara förnybara
            2030.
          </note>
          <note>
            Och tvärtemot stereotypen av det klimatfientliga näringslivet
            är företagen med på tåget. De har insett samma sak som regeringen,
            att efterfrågan på energieffektiva och fossilfria lösningar är
            framtiden. Genom att Sverige i dag anpassar sig till framtidens
            marknad kan våra företag bli världsledande.
          </note>
          <note>
            När Dagens industri nyligen bad om betyg på regeringens klimatpolitik
            gjorde flera tunga företagsledare tummen upp. Och när vi nordiska
            miljöministrar träffade en panel med vd:ar från tunga nordiska
            bolag efterfrågade de skarpare ekonomiska och politiska styrmedel.
          </note>
          <note>
            Inom Fossilfritt Sverige har bransch efter bransch tagit fram
            egna färdplaner för omställningen. Åkerinäringen, stålindustrin,
            cementindustrin och betongindustrin är med. Det handlar om färdplaner
            för klimatomställning , men också för innovation.
          </note>
          <note>
            Statsministern och klimatminister Isabella Lövin är just nu på
            plats i Luleå för att ta första spadtaget för pilotanläggningen
            till Hybrit, som är SSAB:s, LKAB:s och Vattenfalls initiativ för
            fossilfri kolproduktion. Sverige ska göra stål utan kol. Och vi
            ska bli först i världen med det. Med sådana satsningar står svensk
            basindustri för en gyllene framtid.
          </note>
          <note>
            Industriklivet , som vi har infört under mandatperioden , har
            uppgetts vara en förutsättning för att det här ska bli av.
          </note>
          <note>
            Klimatklivet och stadsmiljöavtalen har lett till en lång rad
            klimatinvesteringar över hela landet. Det har engagerat kommuner,
            landsting, företag och föreningar, som vill vara en del av omställningen
            till en fossilfri ekonomi. Privatpersoner gör sitt genom att sätta
            upp solceller och laddstolpar.
          </note>
          <note>
            Att bygga ett hållbart samhälle gör vi tillsammans. Inget kan
            få ett samhälle att hålla ihop och hålla samman som att med samlade
            krafter arbeta mot ett gemensamt mål. Jag har genuint svårt att
            förstå varför de borgerliga partierna vill slå sönder denna växande
            folkrörelse.
          </note>
          <note>
            Herr talman! Transportsektorn ger mig både hopp och bekymmer.
            Det var länge sedan cykeln var så populär som den är i dag. Elcyklar
            susar fram i våra städer och på landsbygden. För mig som drömmer
            om städer där alla vågar låta sina barn, som har uppnått tillräckligt
            hög ålder, cykla själva är detta ett väldigt gott tecken.
          </note>
          <note>
            Elbilstekniken går framåt. Jag är säker på att elbilen kan bli
            den nya folkbilen, förstås anpassad efter modern bilism. Vi åker
            tåg som aldrig förr. Och sjöfarten blomstrar. Och det görs stora
            investeringar i svenskproducerade drivmedel.
          </note>
          <note>
            Samtidigt flyger vi mer än någonsin. Sverige är ett av världens
            billigaste länder att flyga i. Och trots att tekniken förbättras
            ökar utsläppen år efter år. Vi måste göra någonting nu .
          </note>
          <note>
            Men vad hör vi från oppositionspartierna om flyget? Jo, de är
            rörande överens om att flygskatten ska avskaffas. Alliansen är
            mer bekymrad över att ett flygbolag har ställt in en linje direkt
            till Las Vegas än över att flygets utsläpp skenar.
          </note>
          <note>
            Vi ser också att dieselbilarna smutsar ned luften i våra städer.
            Sedan 2011 har dieselbilars utsläpp av kväveoxider fördubblats,
            trots att teknikutvecklingen ska minska utsläppsproblemen, inte
            öka dem. Enligt Naturvårdsverket leder trafikens luftföroreningar
            till hela 2 900 förtida dödsfall per år i Sverige. Regeringen
            har därför varit tydlig med att alla barn ska få växa upp med
            ren luft. Från 2020 kommer kommuner att kunna införa miljözoner.
            Men till det säger Moderaterna nej. Moderaterna prioriterar dieselbilars
            andrahandsvärde före barnen.
          </note>
          <note>
            Omställningen av transporterna går för långsamt. Det går åt rätt
            håll men för långsamt. Vad gör då Alliansen? Jo, de vill ta bort
            Klimatklivet, stadsmiljöavtalen, elcykelpremien och elbilspremien.
            I stället för att lägga fram egna konkreta förslag på hur Sverige
            ska bli världsledande i klimatomställningen har de landat i att
            i stort sett allt är undermåligt, fel på något sätt. Det är ett
            mantra som upprepas om och om igen.
          </note>
          <note>
            Herr talman! Jag vill påminna om att alliansregeringens politik
            har lett till att 1,6 miljarder skattekronor har gått till köp
            av renodlade dieselbilar. Finns det någon här inne som kan påstå
            att det är effektiv miljöpolitik? Det är med stolthet jag kan
            meddela att från den 1 juli i år, när bonus–malus-systemet börjar
            gälla, är dieselbilsbonusarnas tid förbi.
          </note>
          <note>
            Alliansregeringen gjorde det också billigare att använda fulgödsel
            och att bränna fossila bränslen i kraftvärmeverk. Kan någon förklara
            för mig hur det är effektiv klimatpolitik?
          </note>
          <note>
            I dag debatterar vi även världens första lagkrav på att ange
            miljöinfor ­ mation om drivmedel. Detta är för mig en viktig reform,
            som gör det lätt för konsumenterna att göra rätt. Det ska vara
            lika enkelt att välja bort dåliga bränslen som att välja bort
            dåliga vitvaror. Och de som tar fram verkligt hållbara drivmedel
            ska premieras.
          </note>
          <note>
            Propositionen är, som säkert har noterats, brett hållen. Och
            som jag tidigare har aviserat är det regeringens avsikt att återkomma
            med detaljer i den förordning som just nu bereds i Regeringskansliet.
          </note>
          <note>
            Herr talman! Klimatförändringarna pågår här och nu. Sedan 1992
            har isen i Antarktis minskat med omkring 3 000 miljarder ton.
            Smältningen går allt snabbare. Och här hemma i Sverige har vi
            fått uppleva den varmaste majmånaden på över hundra år. Extremväder,
            översvämningar och torka är företeelser som ett förändrat klimat
            för med sig.
          </note>
          <note>
            Att sitta med armarna i kors kan visa sig bli väldigt kostsamt.
            På bordet har vi därför Sveriges första strategi för klimatanpassning.
            Sverige måste stå rustat för det som ett förändrat klimat medför.
          </note>
          <note>
            Med den här propositionen stärker vi den nationella samordningen
            och förtydligar mandatet för myndigheterna. Kommuner kommer i
            översiktsplaner att ge sin syn på risken för skador på den byggda
            miljön som kan orsakas av klimatrelaterade översvämningar, ras,
            skred och erosion. Boverket och SMHI kommer att samordna och stötta
            arbetet framöver.
          </note>
          <note>
            Herr talman! Klimatet kan inte vänta. Vi kan inte vänta in någon
            ny teknik eller att någon annan ska gå före. Vi måste fatta beslut
            nu. Sverige har högt ställda mål. Mycket tyder på att de kan uppnås,
            men det kommer inte att hända av sig självt.
          </note>
          <note>
            Att den här mandatperioden har varit en miljöpolitisk skördetid
            får inte innebära att nästa blir en miljöpolitisk träda. Omställningen
            har bara börjat.
          </note>
          <note>
            (Applåder)
          </note>
          <note type="speaker">
            Anf. 89 MARIA MALMER STENERGARD (M) replik:
          </note>
          <note>
            Herr talman! Det här är en viktig debatt om en oerhört viktig
            fråga. Det är den största klimatpolitiska debatten här under riksdagsåret
            och före valet, det val som är så viktigt för klimatarbetet. Jag
            kan därför bara beklaga att klimatministern inte har kunnat prioritera
            den här debatten.
          </note>
          <note>
            Jag välkomnar naturligtvis att Karolina Skog har kommit till
            kammaren för att försvara den här regeringens förda klimatpolitik,
            och jag hoppas att hon hinner avsluta det här replikskiftet innan
            hon måste rusa vidare.
          </note>
          <note>
            Jag vill börja med dieselbilar och barn. Det tänker jag inte
            ens bemöta, för det är inte värdigt i den här kammaren. Det kanske
            lyfter på en miljöpartistisk kongress, men jag hoppas att vi kan
            hålla oss över den nivån. Jag konstaterar bara att Karolina Skogs
            företrädare själv tyckte att dieselbilar var bra för klimatet.
          </note>
          <note>
            Tyvärr är facit dystert när det gäller den här regeringens klimatpolitik.
            Jag ifrågasätter inte alls ambitionsnivån – det gör nog ingen
            – men tyvärr når den inte hela vägen fram. Det räcker inte med
            stora ambitio ­ ner och vackra ord. Klimatet bryr sig bara om
            resultatet, och det gör också skattebetalarna.
          </note>
          <note>
            Nu är det bråttom. Ska vi hinna nå målen måste varje satsad krona
            göra största möjliga nytta. Därför föreslår Moderaterna klimatnyttoberäkningar
            så att vi ska veta var vi ska lägga våra pengar. Men i det här
            betänkandet säger regeringspartierna nej till just detta.
          </note>
          <note>
            Det är viktigt att redovisa ekonomiska effekter för enskilda
            och företag när man ändrar skatter. Det är viktigt att redovisa
            sysselsättningseffekter när man vidtar arbetsmarknadspolitiska
            åtgärder. Av samma anledning bör man också göra beräkningar av
            vilka åtgärder som faktiskt ger resultat på klimatområdet.
          </note>
          <note>
            Därför undrar jag: Varför motsätter sig regeringspartierna den
            här typen av beräkningar?
          </note>
          <note type="speaker">
            Anf. 90 Miljöminister KAROLINA SKOG (MP) replik:
          </note>
          <note>
            Herr talman! Frågan om klimatpolitikens kostnadseffektivitet
            är viktig. Det är självklart viktigt att skattemedel används effektivt.
            Det är grundläggande för regeringen. Men det är också en komplex
            fråga som förtjänar ett förtydligande.
          </note>
          <note>
            För det första är det vanligt att ett styrmedel har flera syften.
            Det kan vara näringspolitiska, energipolitiska, säkerhetspolitiska
            eller klimatpolitiska syften. Eller också kan det vara olika kombinationer
            av dessa syften. Om ett styrmedel har flera positiva samhällseffekter
            är det inte korrekt att kostnaden ensidigt ställs mot klimateffekten.
            Kostnaden måste slås ut på andra nyttor: luftkvalitet, hälsa,
            buller, näringspolitik, energipolitik etcetera.
          </note>
          <note>
            För det andra är det så att olika styrmedel samverkar med varandra.
            Det är ofta svårt att exakt veta vad som gav en viss effekt. Det
            är svårt att mäta om det var till exempel energiskatten eller
            koldioxidskatten som genererade en viss utsläppsminskning.
          </note>
          <note>
            Ytterligare en svårighet är att hitta en lämplig referenspunkt
            till vad som är en kostnadseffektiv klimatpolitik. Det går till
            exempel inte att räkna ut vilken koldioxidskatt som teoretiskt
            sett skulle krävas för att man skulle klara alla klimatmål och
            sedan använda detta som referenspunkt för vad en effektiv klimatåtgärd
            får kosta.
          </note>
          <note>
            Ingen ansvarsfull regering kan lösa klimatproblemet helt och
            hållet genom att chockhöja koldioxidskatten. Det skulle få andra
            allmänpolitiska effekter som ingen regering skulle acceptera.
          </note>
          <note>
            Jag vill också poängtera att vi arbetar med en omställning. Vi
            måste jobba med innovation – teknikutveckling – och med att titta
            framför allt på de långsiktiga effekterna.
          </note>
          <note type="speaker">
            Anf. 91 MARIA MALMER STENERGARD (M) replik:
          </note>
          <note>
            Herr talman! Under alliansregeringen växte ekonomin med ca 10
            procent samtidigt som utsläppen minskade med nästan 20 procent.
            Enligt Sta ­ tistiska centralbyrån har trenden med sjunkande utsläpp
            vänt, och vi ser nu att utsläppen ökar. Enligt SCB har de ökat
            under de två senaste åren – inte jättemycket , men det är naturligtvis
            bekymmersamt att trenden vänder. Det här pekar ju ännu mer på
            hur viktigt det är att vi verkligen ser till att styra mot målen
            och inte famlar i blindo.
          </note>
          <note>
            Jag har full förståelse för att det är svårt att göra exakta
            beräkningar. Men det jag inte kan förstå är att ambitionen inte
            ens finns. Det är klart att man inte kan träffa exakt rätt, men
            man måste i alla fall försöka. Annars är risken att vi inte ens
            rör oss mot klimatmålen, utan att vi irrar runt. Det har klimatet
            inte tid med.
          </note>
          <note>
            Jag vill ställa en fråga till miljöministern. Om man har fullt
            fokus på klimatmålen, vilken av följande satsningar – subventioner
            till elcyklar och båtmotorer eller, som Moderaterna föreslår,
            ett teknikneutralt stöd för att bygga ut laddinfrastruktur för
            att kunna ställa om transportsektorn – tror hon då skulle få störst
            effekt? Eller menar regeringen att den typen av bedömningar helt
            saknar intresse? Hur ska man då förklara det för skattebetalarna,
            och hur ska man förklara det för klimatet?
          </note>
          <note type="speaker">
            Anf. 92 Miljöminister KAROLINA SKOG (MP) replik:
          </note>
          <note>
            Herr talman! Svensk ekonomi är osedvanligt stark just nu. Det
            går oerhört bra för Sveriges ekonomi i olika delar. Det är fantastiskt
            och det är någonting som jag som regeringsföreträdare är oerhört
            stolt över.
          </note>
          <note>
            Eftersom vi inte har kopplat isär utvecklingen av tillväxt och
            klimatutsläpp innebär det att utsläppen på kort sikt ökar. Klimatpolitik
            är dock inte kvartalsekonomi. Alla som arbetat med klimatpolitik
            vet att utsläppsminskningar är resultatet av ett omställningsarbete.
            Omställning tar tid. De utsläppsminskningar som sker i dag kan
            beror på styrmedel och åtgärder som vidtogs för flera år sedan.
            Detta gäller för en stor del av utsläppen.
          </note>
          <note>
            Att Sverige i dag ligger bra till vid en internationell jämförelse
            handlar om att vår klimatpolitik tog fart redan under 1990-talet.
            Vi var långt före andra med att införa koldioxidskatter. Vi ställde
            om energisystemet och uppvärmningen.
          </note>
          <note>
            Det är osakligt att koppla utsläppen direkt till beslut under
            den här mandatperioden.
          </note>
          <note>
            Som en följd av det klimatpolitiska ramverket ska det inrättas
            ett klimatpolitiskt råd som kommer att granska alla regeringar
            framöver från olika synvinklar, från en makroekonomisk och en
            mikroekonomisk synvinkel. Man kommer också att granska vilket
            inflytande som detta har på hela samhällsutvecklingen. Det kommer
            att vara ett viktigt verktyg för att framöver verkligen skärpa
            klimatpolitiken för att vi ska nå målen och för att vi ska ha
            en klimatpolitik som verkar för ett starkt samhälle.
          </note>
          <note type="speaker">
            Anf. 93 MARTIN KINNUNEN (SD) replik:
          </note>
          <note>
            Herr talman! Jag tänker inte beklaga mig över att klimatministern
            inte kom hit. Vi får nöja oss med att någon minister har möjlighet
            att komma hit.
          </note>
          <note>
            Klimatklivet brukar framhållas av regeringen som de absolut viktigaste
            satsningarna fram till 2023. Det handlar om 16 miljarder som ska
            läggas på de åtgärderna. Konjunkturinstitutet har ju påtalat allvarliga
            brister vid utformning av tidigare liknande investeringsstöd ,
            inte minst på grund av bristande kostnadseffektivitet och additionalitet.
          </note>
          <note>
            Det är positivt att Riksrevisionen nu genomför en granskning
            av Klimatklivet. I början av nästa år ska vi kunna ta del av deras
            synpunkter. Förhoppningsvis är stödet då redan avvecklat sedan
            några veckor tillbaka.
          </note>
          <note>
            Vad vi får är en spretig klimatpolitik utan röd tråd. Ett grundläggande
            problem är att man genomför projekt som i alla fall skulle ha
            genomförts. Man strör pengar även över sådant som absolut inte
            alls borde genomföras med skattemedel.
          </note>
          <note>
            Jag undrar: Ser ministern något specifikt med Klimatklivet i
            dag som kan förbättras? Har man identifierat någon ineffektivitet
            som man vill styra bort ifrån? Ser man någon förbättringspotential?
            Har man kunnat utvärdera projektet ännu och hittat några brister
            som man kan åtgärda?
          </note>
          <note type="speaker">
            Anf. 94 Miljöminister KAROLINA SKOG (MP) replik:
          </note>
          <note>
            Herr talman! Vad jag vet har Konjunkturinstitutet inte granskat
            Klimatklivet i sig. Det som det refereras till är generella resonemang
            baserade på tidigare utvärderingar.
          </note>
          <note>
            Jag ser självklart fram emot den granskning som kommer att göras.
            Som alla granskningar ska vi läsa den noga. När vi har den på
            plats kan vi dra relevanta slutsatser. Det finns inget projekt
            som är så perfekt att det inte kan förbättras.
          </note>
          <note>
            Vad jag tycker är särskilt bra med Klimatklivet är att det bjuder
            in företag, kommuner och landsting över hela landet att vara delaktiga
            i klimatomställningen och ta initiativ. Jag ser mångfalden, både
            här och i många delar i samhället, som en styrka och inte en svaghet.
          </note>
          <note type="speaker">
            Anf. 95 MARTIN KINNUNEN (SD) replik:
          </note>
          <note>
            Herr talman! Det är positivt om många blir glada över att de
            får vara med och ta del av statens skattepengar. Jag tycker kanske
            inte att det är ett stort värde i det som sådant, utan det viktiga
            är att man gör bra saker med pengarna. Pengar ska göra nytta,
            och i detta fall ska de minska växthusgasutsläppen.
          </note>
          <note>
            När man tittar på listan ser man att det handlar om väldigt många
            projekt. Stödet har utökats utan att någon utvärdering först har
            gjorts. Jag fick syn på att flera projekt handlar om exempelvis
            klimatångest. I Norrbotten anordnas en kurs i klimatångest, något
            som för övrigt inte är en godkänd psykiatrisk diagnos. Det var
            62 personer som sökte kursen. Den kostade 817 164 kronor. Av de
            anmälda var det 79 procent som inte slutförde kursen. De hade
            helt enkelt inte tid att gå dit mer.
          </note>
          <note>
            Inom Klimatklivet och myndigheten verkar man tycka att detta
            är något bra , för kursen har fått ytterligare 644 000 i fortsatt
            finansiering. Fler kurser följer. Klimatångest är trendigt. Ett
            sådant projekt i Södermanland har också fått en halv miljon kronor.
          </note>
          <note>
            Man kan även se spännande projekt när det gäller att minska matsvinn.
            I Skurup tog man in konsulter som lärde bespisningspersonalen
            att den skulle lägga upp mindre mat på tallrikarna. Kostnaden
            för detta var 400 000.
          </note>
          <note>
            Är det här exempel på projekt som ministern tycker att man ska
            fortsätta med? Är de effektiva? Bidrar de till ett seriöst och
            effektivt klimatarbete?
          </note>
          <note type="speaker">
            Anf. 96 Miljöminister KAROLINA SKOG (MP) replik:
          </note>
          <note>
            Herr talman! Regeringen sätter upp ramarna för projekt som Klimatklivet.
            Det är sedan i detta fall Naturvårdsverket som behandlar de enskilda
            ansökningarna och värderar dem på olika sätt. Inom Klimatklivet
            kan man få pengar till informationsinsatser. Det är identifierat
            som en av de många saker som vi behöver göra i samhället för att
            få en bred omställning.
          </note>
          <note type="speaker">
            Anf. 97 RICKARD NORDIN (C):
          </note>
          <note>
            Herr talman! Jag vill börja med att yrka bifall till reservationerna
            26 och 35. Av tidsskäl tar jag inte alla.
          </note>
          <note>
            Först och främst vill jag tacka de medlemmar som var med i Miljömålsberedningen
            och faktiskt tog fram det klimatpolitiska ramverket. Det är den
            stora behållningen av mandatperiodens klimatpolitik. Trots – inte
            tack vare – regeringens inblandning kunde vi i riksdagen komma
            fram till det. Det var till och med helt utan miljöministerns
            inblandning.
          </note>
          <note>
            I Sverige har vi fantastiska förutsättningar. Sverige toppar
            rankningen när det gäller klimatpolitik. Vi gjorde det under den
            förra regeringen, och vi gör det under den nuvarande. Det beror
            på att vi i stora delar har fasat ut oljan från uppvärmningen
            och elsektorn. Det är bra, och det gör att vi har otroligt viktiga
            förutsättningar för att kunna ta nästa steg.
          </note>
          <note>
            Problemet är de senaste årens utveckling. Det oroar mig att utsläppen
            inte längre minskar. Enligt SCB ökar de svenska klimatutsläppen.
            Vi har haft fyra förlorade år i och med denna regering. Det är
            kanske därför klimatministern inte behagar komma till kammaren
            och stå till svars för sin politik. Det är kanske därför miljöministern
            inte klarar av att prioritera i sitt schema nog för att stanna
            och ta repliker. Det är ynkligt att inte stanna kvar och stå till
            svars för sin egen politik. Det hade hon gott kunnat göra.
          </note>
          <note>
            Vi måste minska utsläppen. Vi måste samtidigt öka tillväxten.
            När Karolina Skog i talarstolen säger att det är ett problem att
            vi har tillväxt i Sverige eftersom vi då inte klarar att minska
            utsläppen har regeringen misslyckats med sin politik.
          </note>
          <note>
            Det är bra att tillväxten ökar i Sverige, för det är det som
            skapar resurser så att vi kan ställa om. Den gröna omställningen
            skapar dessutom tillväxt. Det är på så vis vi får andra länder
            att vilja följa efter. Det är på så vis vi får Indien, Kina och
            USA att vilja minska sina utsläpp och öka sin tillväxt. De kommer
            nämligen inte att straffskatta bort sitt välstånd. De vill ha
            saker som gör skillnad på riktigt.
          </note>
          <note>
            Problemet med regeringen är att den inte ser helheten. Den ena
            handen vet inte vad den andra gör. Det gör det hela dyrt och ineffektivt.
            Man vill införa en kilometerskatt, som effektivt hindrar att vi
            tar ut bioråvara ur skogen. Skogsforskare säger att en kilometerskatt
            skulle kunna minska uttaget med 5–10 procent. Det är klart att
            vi då inte får tillräckligt mycket biodrivmedel.
          </note>
          <note>
            Regeringen lägger en flygskatt på avstånd i stället för på utsläpp,
            trots att man talar sig varm för att förorenaren ska betala. Det
            skulle innebära att till och med ett elflyg – något som nästa
            år kommer i Norge – skulle få betala precis samma skattesats.
          </note>
          <note>
            Pengar i Klimatklivet går till klimatångestterapi. Människor
            ska i grupp sitta tillsammans och tala om vilken ångest de har
            när det gäller klimatfrågan. Detta är inte välanvända skattepengar.
          </note>
          <note>
            Man ökar stödet till solel, men inför samtidigt en solskatt.
            Man ger bonus till etanolbilar, samtidigt som man under i stort
            sett hela mandatperioden genom straffbeskattning har subventionerat
            bensin i stället för etanol.
          </note>
          <note>
            Med krångliga regler och dyra kostnader för företag hindrar man
            också hela landsbygdens förutsättningar för omställning. Det är
            de som finns där som kommer att stå för omställningen. Det är
            de gröna näringarna som är framtidens oljeshejker. Allt som kan
            göras med olja kan göras med svensk skog. Men då måste vi kunna
            ta ut skogen. Precis som Miljömålsberedningen säger gör skogen
            mest klimatnytta när den brukas, inte när den tvångsförvaltas
            av staten.
          </note>
          <note>
            Jag betvivlar såklart inte regeringens ambitioner. De är goda.
            Det är de verkligen. Regeringen försöker, men den klarar inte
            av att ta Sverige framåt. Det behövs ett nytt, grönt ledarskap.
          </note>
          <note>
            Centerpartiet står för att avskaffa fossila subventioner och
            också höja miljöskatterna. Det gör vi i vår budget. Centerpartiet
            har över 30 miljarder mer i miljöskatter i vårt budgetförslag
            jämfört med regeringspartierna. Dessa skattepengar använder vi
            till att sänka skatten på det vi vill ha mer av: jobb, företagande
            och miljösmarta lösningar.
          </note>
          <note>
            Ett exempel är det gröna avdrag som Centerpartiet vill införa.
            Precis som med ROT och RUT ska du få pengarna tillbaka direkt
            på fakturan om du installerar ett hemmabatteri, solceller på taket,
            solvärme eller en laddbox. Vad regeringen inte har förstått när
            den vill installera tusentals snabbladdare, som visserligen är
            bra, är att en snabbladdare är elbilens reservdunk. Den stora
            användningen sker hemmavid med en enkel laddbox och långsamt.
            Det var inte förrän Centerpartiet lade fram pengar för det i sin
            budget som regeringen hakade på. Och det var inte förrän Centerpartiet
            föreslog en grön bilbonus på upp till 100 000 kronor som regeringen
            insåg att 45 000 nog inte skulle göra så stor skillnad. Man höjde
            till 60 000, men det kommer inte att räcka.
          </note>
          <note>
            Regeringen har inte förstått att vi måste ha kvar de bilar i
            Sverige som har kommit in på den svenska marknaden. I dag ser
            vi en export av bilar till Nederländerna, Tyskland och Norge när
            de kommer ut på andrahandsmarknaden efter tre år och den första
            leasingperioden är över. Där har regeringen inga svar. Det var
            något jag hade velat ställa en fråga om till miljöministern om
            hon hade vågat stanna kvar i kammaren.
          </note>
          <note>
            Centerpartiet vet att för att ha kvar dem måste det vara lönsamt
            att äga bilen även år fyra. Vår bonus ger därför en del till andrahandsägaren.
            Det handlar även om att ha miljöbilsparkeringar, kunna köra i
            bussfiler och kanske kunna få undantag från trängselskatter. Detta
            är beslut som inte kan fattas lokalt i dag, utan de måste fattas
            i Sveriges riksdag. Om Göteborg, där jag bor, vill införa miljöbilsparkering
            krävs det beslut i Sveriges riksdag. Det är helt orimligt. Självklart
            ska de få besluta sådant själva.
          </note>
          <note>
            Vi behöver också transporter som fungerar i hela landet. Då kan
            inte allting gå på järnväg. Centerpartiet satsar på höghastighetsjärnväg.
            Vi sat ­ sar mer pengar än regeringen på att tåg ska gå i tid
            i hela landet. Men det är också så att vissa transporter behöver
            gå på gummihjul i stället för stål ­ hjul. Skogen behöver tas
            ut. Där funkar inte järnvägen, för järnvägssta ­ tio ­ nen ligger
            inte ute i skogen. Då behövs skogsvägar med bra bärighet. Då behöver
            vi också få möjlighet att köra längre och tyngre fordon. Det är
            en av de viktigaste energieffektiviseringar vi kan göra att göra
            det lite enk ­ lare att köra lite tyngre fordon. Det sliter dessutom
            inte mer på våra vägar.
          </note>
          <note>
            Vi behöver också ge alternativ till en del resor. Snabbt bredband
            i hela Sverige ger möjlighet att undvika resor. Det ger möjligheter
            för människor att ta ett möte via Skype i stället för att behöva
            ta det fysiskt.
          </note>
          <note>
            Vi behöver också se till att människor får mer information. Det
            är bra att regeringen nu äntligen lägger fram ett förslag om att
            utreda ursprungsmärkning av kött. Men varför är man så rädd för
            att ha ursprungsmärkning av drivmedel? Det förslag som regeringen
            nu lägger fram och som vi debatterar här handlar om att det ska
            finnas information på en hemsida någonstans långt borta i stället
            för direkt vid pumpen vid köptillfället. Man har försämrat det
            förslag som Energimyndigheten lade fram, och det är sorgligt.
            Jag vill veta direkt när jag tankar om det är från Putin eller
            från Piteå mitt drivmedel kommer.
          </note>
          <note>
            Sverige ska göra gröna saker som andra vill kopiera: politik
            som andra vill kopiera och teknik som andra vill köpa av oss.
            Det är det som ger grön omställning på riktigt. När Centerpartiet
            lägger pengar på att utveckla värl ­ dens bästa flygmotorer och
            pusha dem lite till kommer det att ge effekt i hela världen, inte
            bara i Sverige. När vi lägger en kretsloppspremie för biogas och
            skapar en helhet i biogassystemet är det någonting som andra länder
            kan kopiera. Det är så vi gör skillnad. När bioraffinaderier börjar
            byggas tack vare en tydligare skogspolitik, tack vare en långsiktig
            reduk ­ tionsplikt och tack vare stöd till bioekonomin – som vi
            får när vi har bytt regering – skapas tekniker som kan exporteras
            till hela världen. Det ger jobb, företagande och tillväxt till
            Sverige, och det ger utsläppsminskningar som gör skillnad.
          </note>
          <note>
            Facit i klimatfrågan är inte, som den här regeringen tycks tro,
            vem som lägger mest pengar. På alla andra områden i budgeten redovisas
            resultaten av politiken. Men på miljöområdet redovisas miljöbudgetens
            storlek. Facit i klimatpolitiken är vem som minskar utsläppen
            mest. Under alliansreger ­ ingen ökade vi tillväxten, trots finanskrisen,
            och minskade utsläppen. Det är det som spelar roll. Nu ökar utsläppen,
            enligt SCB. Det kan inte bli tydligare än så. Det behövs ett nytt
            grönt ledarskap för Sverige.
          </note>
          <note>
            (Applåder)
          </note>
          <note>
            I detta anförande instämde Ulrika Carlsson i Skövde, Johan Hedin
            och Kristina Yngwe (alla C).
          </note>
          <note type="speaker">
            Anf. 98 STINA BERGSTRÖM (MP) replik:
          </note>
          <note>
            Herr talman! Även jag kan vara lite ledsen över att miljöministern
            försvann från debatten. Jag hade sett fram emot hennes svar på
            bland annat Rickard Nordins frågor.
          </note>
          <note>
            Men jag tycker också att det är lite tråkigt att inte alliansföreträdarna
            lyssnar på vad miljöministern säger när hon är här i kammaren
            och redogör för propositionerna och regeringens politik. Man påstår
            ändå sedan till exempel att regeringen skulle ha sagt att vi inte
            ska ursprungsmärka bio ­ driv ­ medel. Vad ministern precis sa
            här i kammaren var ju att den här pro ­ posi ­ tionen är mer som
            en ramproposition och att det sedan kommer en förord ­ ning från
            regeringen där vi kommer att få se de här kraven på ur ­ sprungsmärkning
            av biodrivmedel och hur det ska vara tydligt för konsu ­ menterna.
            För mig är det självklart att informationen inte bara ska ligga
            på någon hemsida någonstans; det måste vara väldigt tydligt varifrån
            driv ­ medlet kommer.
          </note>
          <note>
            Sedan har vi diskussionen om utsläppsminskningarna. Jag tycker
            att miljöministern redogjorde väldigt bra för vad det är som har
            gjort att vi har minskat våra utsläpp väldigt mycket i Sverige.
            De har minskat med 30 procent på 20 år, vilket är glädjande. Vår
            koldioxidskatt är en stor del av det, liksom vår effektivisering
            av energisektorn, att vi bytte ut oljepannorna i våra hus och
            fick bidrag för det etcetera. Klimp, alltså föregångaren till
            Klimatklivet, gjorde att vi minskade våra utsläpp på det svenska
            territoriet. Visst – det var sådant som hände under alliansregeringen,
            för det tar lång tid innan de saker som vi beslutar om får verkningar.
            Av de klimatklivsprojekt som har fått pengar den här mandatperioden
            är det inte många som är sjösatta och kan få verkningar.
          </note>
          <note type="speaker">
            Anf. 99 RICKARD NORDIN (C) replik:
          </note>
          <note>
            Herr talman! Då har jag en enkel fråga till Stina Bergström.
            Kan Stina Bergström garantera att regeringen i de där förordningarna
            – eftersom man inte vill besluta om det här i riksdagens kammare
            – ser till att vi får en klimatmärkning med ursprungsmärkning
            som visar vilket land bensinen, dieseln, biogasen eller vad det
            nu kan tänkas vara kommer från, direkt vid pumpen och inte på
            någon hemsida? Vad Stina Bergström själv tycker är faktiskt ganska
            ointressant. Jag vill veta vad Miljöpartiet och regeringen kommer
            att besluta om. Det är det jag hade velat ha svar på från miljöministern.
          </note>
          <note>
            Stina Bergström pratar om att det tar tid. Ja, vissa saker tar
            tid, men vissa saker tar också väldigt kort tid. Stora skogsbolag
            som vill göra miljardinvesteringar i bioraffinaderier är oroliga
            för den här regeringens skogspolitik. Man kan inte få till skogsråvaran
            och vågar inte göra de här miljardinvesteringarna. Det är sådant
            som är här och nu och som inte tar tid utan snarare borde rättas
            till omgående. Men förmodligen sker det först efter valet, när
            vi har en annan regering som styr det här landet.
          </note>
          <note type="speaker">
            Anf. 100 STINA BERGSTRÖM (MP) replik:
          </note>
          <note>
            Herr talman! Det är lite tråkigt att Rickard Nordin tycker att
            det är ointressant vad jag säger och tycker. Men vad Miljöpartiet
            tycker i frågan om biodrivmedel sa jag nyss, och det tyckte jag
            också att miljöministern sa rätt ordentligt när hon pratade om
            det. Vi vill se en ursprungsmärkning. Regeringen får titta på
            exakt hur den ska se ut och vad som är möjligt med det regelverk
            som vi har. EU-bestämmelser är också en del i detta.
          </note>
          <note>
            Vad gäller skogsbolagens oro gällande investeringar och den skogspolitik
            som den här regeringen inför har jag sagt det förut i den här
            kammaren och kan säga det igen: Det finns ingenting som har ändrats
            vad gäller regelverket för skogspolitiken. Det som den här regeringen
            har gjort är att man har ökat bidragen till skogsägare som skyddar
            skog och arbetat med att uppnå de mål för skogsskydd som alliansregeringen
            fattade beslut om och som vi är överens om i den här riksdagen,
            även om mitt parti i och för sig tyckte att de var lite för lågt
            satta. Vi har i alla fall gjort vad vi kunnat för att se till
            att de här målen blir uppfyllda till 2020.
          </note>
          <note>
            Rickard Nordin nämnde Miljömålsberedningen. Vi satt tillsammans
            och arbetade där. Det var den rödgröna regeringen som gav oss
            det uppdraget, och det kan vi ge dem en eloge för. Där diskuterade
            vi bland annat bioekonomi och skogens stora roll i klimatomställningen.
            Men vi var också väldigt noga med att säga att omställningen till
            bioekonomi inte får äventyra andra miljömål.
          </note>
          <note type="speaker">
            Anf. 101 RICKARD NORDIN (C) replik:
          </note>
          <note>
            Herr talman! Jag tycker att det är anmärkningsvärt att Stina
            Bergström säger att regeringen inte ska sätta sig ned och titta
            på vad man kan göra nu. Ska man lägga fram en ny lagstiftning
            har man förhoppningsvis en idé om hur man vill att den ska se
            ut. Då förutsätter jag att regeringen också ser till att det blir
            en klimatmärkning på pumpen, en märkning som även visar ursprung.
            Det hade jag trott var givet. Men uppenbarligen är det inte så
            givet för vare sig regeringen eller Stina Bergström.
          </note>
          <note>
            Om nu ingenting har ändrats i skogslagstiftningen tror jag att
            Stina Bergström ska göra ett studiebesök hos svenska skogsägare
            och höra hur de behandlas av regeringens myndigheters tjänstemän.
            Man ska lyssna på skogsbolagen, som säger att de är oroliga för
            hur den här regeringen agerar i olika typer av skogsfrågor. Och
            det är inte bara lagstiftning det handlar om. Det handlar om vilka
            signaler man sänder. Det handlar också om hur man ser till att
            myndigheter tolkar beslut. Det finns enkla sätt att styra sina
            myndigheter. Det sker via regleringsbreven. Där behöver Miljöpartiet
            och den här regeringen styra upp skogspolitiken, så att vi får
            möjlighet att styra om till en bioekonomi. Där är vi inte i dag,
            när stora företag tvekar inför den här regeringens beslut.
          </note>
          <note type="speaker">
            Anf. 102 JENS HOLM (V):
          </note>
          <note>
            Herr talman! För lite drygt ett år sedan besökte jag Bangladesh.
            Jag reste ut en bit utanför huvudstaden Dhaka tillsammans med
            ett forskarteam. De visade mig hur man bygger på de vallar som
            redan nu finns utanför huvudstaden. Man måste bygga på vallarna
            därför att nu smälter glaciärerna i Himalaya i en aldrig tidigare
            skådad utsträckning, vilket leder till att de stora floderna svämmar
            över på alla bredder.
          </note>
          <note>
            Det är också så att när det regnar i Sydasien, Bangladesh och
            så vidare, är regnet mer extremt och ihållande än någonsin. Människor
            tvingas bort från sina hem. De blir flyktingar i sitt eget land
            eller tvingas utanför sitt lands gränser, vem vet. Det sitter
            antagligen några bangladeshier på någon flotte över Medelhavet
            just nu.
          </note>
          <note>
            Herr talman! Detta är något djupt orättvist. Vi vet alla att
            det är klimatförändringen som är det som skapar extremväder och
            det som tvingar människor att lämna hus och hem. Samtidigt är
            det inte människorna i Bangladesh eller andra fattiga länder som
            har skapat klimatförändringen.
          </note>
          <note>
            Det är inte heller våra barn eller barnbarn som sätts till världen
            nu i Sverige som har skapat klimatförändringen. Det är vi och
            generationen innan som har skapat problemet. Ytterst är det den
            industrialiserade delen av världen som historiskt sett har stått
            för den största belastningen av planeten. Därför måste också omställningen
            starta här. Vi måste gå före och ta de största stegen och hjälpa
            människor som drabbas i fattiga länder här och nu.
          </note>
          <note>
            Därför är frågan om rättvisa helt central i klimatdebatten. Den
            rikaste tiondelen står för 45 procent av världens utsläpp av växthusgaser.
            Det är den rikaste tiondelen som står för den absolut största
            delen av världens flygande. Det är 80 procent av jordens befolkning
            som aldrig någonsin satt sin fot i ett flygplan.
          </note>
          <note>
            Den rikaste delen av jordens befolkning står för den största
            delen av konsumtionen och belastningen av våra naturresurser.
            Därför är en politik för rättvisa också en politik som oftast
            är en bra klimatpolitik. Vi får med skatter på kapital och höga
            inkomster en dämpning på den rikaste tiondelens helt och hållet
            oansvariga leverne.
          </note>
          <note>
            Det är bråttom nu. Det har sagts flera gånger. Det refererades
            här tidigare till statistiken från Naturvårdsverket. Den visar
            visserligen att utsläppen i Sverige tidigare år minskat med lite
            drygt 1 procent. Men alla vi vet att utsläppsminskningar på 1
            procent per år inte räcker. Vi måste minska långt mycket mer än
            så. Därför har vi i Vänsterpartiet lagt fram ett antal konkreta
            förlag på hur omställningen i Sverige ska kunna gå fortare.
          </note>
          <note>
            Jag vill börja med att understryka att vi står bakom och tycker
            att det är bra att vi nu har en klimatlag i Sverige med ett klimatpolitiskt
            ramverk med långsiktiga klimatmål. I Sverige handlar diskussionen
            åtminstone inte om huruvida mänskligheten påverkar den globala
            uppvärmningen eller inte. Vår debatt här handlar om hur mycket
            vi ska göra, hur fort vi ska gå fram och vem och vilka som ska
            ta det största ansvaret.
          </note>
          <note>
            Vi står bakom det. Men vi har också lagt fram förslag på hur
            vi ska kunna höja takten i svenskt klimatarbete. Vi vill ha högre
            klimatambitioner både i Sverige och på EU-nivå. Vi vill att transportsektorn
            ska ställa om och minska sina utsläpp snabbare till 2030 än med
            det förslag som nu finns på bordet.
          </note>
          <note>
            Jag saknar klassperspektivet, rättviseperspektivet och också
            genusperspektivet i svensk klimatpolitik i dag. Med den motion
            från Vänsterpartiet som behandlas i betänkandet och som kort och
            gott heter Klimaträttvisa skulle vi integrera alla de perspektiven
            och höja tempot i svensk klimatpolitik.
          </note>
          <note>
            Vi i Vänsterpartiet vill till exempel ha det vi kallar för en
            investeringsledd omställning. Det handlar om att vi måste investera
            oss ur den klimatkris som vi nu befinner oss i. Det nämndes tidigare
            om satsningar på basindustrin. Det är jättebra investeringar som
            nu görs på att basindustrin ska ställa om från kol och kunna tillverka
            stål och järn med hjälp av elektrifiering.
          </note>
          <note>
            Men det behövs väldigt mycket mer. Vi behöver bygga ut kollektivtrafiken
            i Sverige så att den blir bättre och billigare. Vi i Vänsterpartiet
            ser med väldigt stort intresse på den gratis kollektivtrafik som
            inte bara finns i Estlands huvudstad Tallinn och som nu för övrigt
            ska utsträckas till hela landet utan också finns i Paris. De dagar
            då luftkvaliteten är för dålig inför man gratis kollektivtrafik.
            Det borde vi ha även i våra städer i Sverige.
          </note>
          <note>
            Vi behöver ställa om till 100 procent förnybar energi. Vi behöver
            bygga höghastighetståg. Vi behöver ha bättre underhåll av våra
            järnvägar. Allt det fordrar väldigt stora investeringar. Vi behöver
            då en grön investeringsbank som ska kunna leda investeringspolitiken.
            Det ska vara en investeringsbank som kapitaliseras vid sidan av
            det så kallade finanspolitiska ramverket. Det ligger i dag som
            en hämsko på progressiv investeringspolitik.
          </note>
          <note>
            Vi i Vänsterpartiet vill att vi ska planera våra städer utifrån
            människors behov och inte utifrån bilens. Det innebär att när
            vi bygger nya bostadsområden ska den första frågan från våra kommunalpolitiker
            inte vara: Hur många parkeringsplatser blir det här? Den första
            frågan man ställer sig ska vara : Hur ska vi bygga ut kollektivtrafiken?
            Hur ska vi bygga cykelbanor? Hur ska vi se till att människor
            kan gå på ett säkert sätt?
          </note>
          <note>
            Det innebär att vi måste göra de framtida investeringarna i just
            kollektivtrafik och för gång och cykel. Vi ska inte bygga nya
            motorvägar. Jag är förvånad och besviken över regeringen med Socialdemokraterna
            och Miljöpartiet, som nu har gett klartecken till Sveriges dyraste
            och mest onödiga motorvägsprojekt, Förbifart Stockholm.
          </note>
          <note>
            Nyligen aviserade man också att man ska bygga den så kallade
            Tvärförbindelse Södertörn, också här i Stockholmsområdet. Det
            är projekt som kommer att leda till ökad massbilism och ökade
            utsläpp i en tid då vi behöver styra om till mer cykel och mer
            kollektivtrafik.
          </note>
          <note>
            Vi i Vänsterpartiet vill också elektrifiera fordonsflottan. Vi
            vill ha ett förbud mot nybilsförsäljning av bilar som drivs med
            fossila bränslen. Det ska vara från 2025. Vi står bakom förslaget
            om bonus–malus. Det innebär en beskattning på bilar med högre
            utsläpp och en generös premie till bilar med låga utsläpp eller
            inga utsläpp alls, som elbilar.
          </note>
          <note>
            Mer än så behöver göras på transportsektorn. Jag noterade debatten
            tidigare om flygskatten. Vi i Vänsterpartiet välkomnar flygskatten.
            Det är helt orimligt att flyget under så lång tid helt och hållet
            har flugit under radarn, för att vara lite vitsig, i svensk klimatpolitik.
            Trots flygskatten är flygets bränsle fortfarande helt och hållet
            skattebefriat. Utrikesflyget är helt och hållet momsbefriat. Inrikesflyget
            har den lägsta momssatsen och betalar bara 6 procent. Många flygplatser
            runt om i Sverige subventioneras med stora belopp. Det måste vi
            också göra någonting åt.
          </note>
          <note>
            Vi i Vänsterpartiet vill skatteväxla. Vi vill se till att intäkterna
            från flygskatten, en höjd moms och skatt på flygplansbränsle ska
            kunna gå till en utbyggnad av järnvägen så att fler människor
            ska kunna åka tåg i stället för att flyga.
          </note>
          <note>
            Vi i Vänsterpartiet står också upp för minskad köttkonsumtion.
            Vi vet att ungefär en femtedel av utsläppen från våra hushåll
            kommer från det vi äter, och nästan alla de utsläppen kommer från
            animalier. Vi borde satsa mycket mer pengar på den offentliga
            maten, till exempel skolmaten, och se till att det blir bra och
            hållbar mat. Då blir det mycket växtbaserad mat, alltså mycket
            mer av vegetarisk mat.
          </note>
          <note>
            Många säger att vi inte ska prata om vad folk lägger på tallriken,
            men det finns ett politiskt ansvar att utkräva även här. Vi vill
            självklart inte gå in och detaljstyra vad människor äter, men
            på samma sätt som vi har politik för till exempel minskad alkoholkonsumtion,
            minskad tobakskonsumtion och minskat bilkörande kan vi gemensamt
            satsa på den hållbara vegetariska maten för att minska köttkonsumtionen.
          </note>
          <note>
            Är det inte absurt att våra pensionspengar till stor del är placerade
            i några av världens största fossilbolag – Lukoil, Lundin Petroleum,
            Shell, British Petroleum, Gazprom och så vidare? Här borde inte
            våra pensionspengar finnas. Vi i Vänsterpartiet vill ändra placeringsdirektiven
            för våra AP-fonder för att se till att våra pensionspengar placeras
            på ett hållbart sätt och att man utesluter dessa skurkfossilbolag.
          </note>
          <note>
            En politik för omställning handlar också om att ta strid mot
            den marknadsfundamentalism som finns i flera av de handels ‑ och
            investeringsavtal som EU sluter med andra länder – det kan vara
            CETA-avtalet med Kanada eller det så kallade TTIP-avtalet med
            USA. De innehåller rätt för stora bolag att stämma stater ifall
            stater reglerar på ett sådant sätt att dessa bolag upplever sig
            diskriminerade. Det här kommer att lägga hämsko på progressiv
            politik, inte minst på miljöområdet, och är det någonting vi inte
            behöver mer av i dag är det hämskor. Tvärtom behöver vi kunna
            gå fortare fram på miljöområdet, och då ska vi inte göra det svårare
            att lagstifta på miljöområdet.
          </note>
          <note>
            Herr talman! Jag vill bara kort kommentera några av de saker
            som har kommit upp här. Ni som namnges får hemskt gärna ta replik
            på mig, så kan vi fortsätta föra debatt om det.
          </note>
          <note>
            Maria Malmer Stenergard från Moderaterna talade om skogspolitiken.
            Jag uppskattar engagemanget för skogspolitiken, men det känns
            snarare som ett engagemang för äganderätten. Vi vet ju att vi
            behöver en mer hållbar skogspolitik så att vi får skogar som växer
            och har mer mångfald. I en framtid med mer extremväder kommer
            den plantageskog som Maria och hennes parti förespråkar inte att
            kunna stå emot stormar, skyfall etcetera.
          </note>
          <note>
            Till Åsa Westlund från Socialdemokraterna måste jag säga att
            mycket av regeringens politik i dag kan sammanfattas i utredningar.
            Ni ska utreda biogas, ni ska utreda biodrivmedel för flyget, ni
            ska utreda kilometerskatt för tunga transporter och så vidare.
            Men ni har haft fyra år på er. Jag tycker att det ger underbetyg
            att ni fortfarande tillsätter utredningar i slutskedet av ert
            styre.
          </note>
          <note>
            Till Rickard Nordin från Centerpartiet vill jag säga att jag
            tycker att det är bra att ni och Sverigedemokraterna och Moderaterna
            går in och granskar vart Klimatklivets pengar går. Ibland kanske
            det ges bidrag till projekt som inte är de mest effektiva. Men
            jag får känslan att ni lägger så mycket energi på att läsa på
            om Klimatlivets projekt för att hitta en motivering till att ni
            inte satsar på klimatomställning och lokala och regionala investeringar
            i Sverige. Ifall man har en klimatpolitik där man säger att man
            ska göra mer håller det inte att ta bort var tredje krona från
            miljö ‑ och klimatbudgeten.
          </note>
          <note>
            Herr talman! På tal om Centerpartiet vill jag understryka att
            jag helt håller med Rickard Nordin om miljömärkningen av drivmedel.
            Det är fullkomligt bisarrt att regeringen lägger fram ett förslag
            om miljöinformation om drivmedel och sedan uppmanar bilister att
            gå in på en hemsida för att skaffa mer information. Den informationen
            kan man ju i princip leta fram redan i dag. Ska det vara någon
            som helst poäng med miljöinformation till konsumenter måste den
            finnas där man konsumerar produkten, det vill säga vid pumpen
            där man tankar bilen. Det ger ett stort underbetyg till Miljöpartiet
            och Socialdemokraterna.
          </note>
          <note>
            Herr talman! Jag vet att jag har dragit över tiden. Jag vill
            avsluta med att yrka bifall till Vänsterpartiets reservation 20,
            som handlar om att vi vill att även konsumtionens utsläpp ska
            synliggöras och räknas in i våra klimatmål. Jag hörde att också
            Miljöpartiet talade om det tidigare. Då kan ju Miljöpartiet rösta
            för reservation 20, som handlar om just den saken.
          </note>
          <note>
            Jag vill också säga detta, herr talman, och det är det absolut
            sista jag säger: Oftast beskrivs en klimatomställning som en uppoffring,
            och visst är det så i viss mån. Vi måste alla ändra vårt sätt
            att leva. Men det finns också väldigt stora vinster att göra på
            att ställa om till ett samhälle där vi lever inom de ramar som
            planeten har satt upp för oss.
          </note>
          <note>
            Tänk bara på en sådan sak som luften. Tusentals människor dör
            för tidigt varje år på grund av dålig luft. Vi lägger miljardtals
            kronor på läkarbesök och mediciner på grund av dålig luft. Om
            vi har en politik för minskad massbilism och minskade transporter
            med fossila drivmedel kommer vi också att få väldigt mycket bättre
            luft, lokalt sett.
          </note>
          <note>
            Tusentals liv kommer att räddas när vi ställer om till ett mer
            hållbart samhälle, så vi har mycket att vinna på att agera fort
            – och det ska vi göra.
          </note>
          <note>
            (Applåder)
          </note>
          <note type="speaker">
            Anf. 103 LARS TYSKLIND (L):
          </note>
          <note>
            Herr talman! Jag vet inte om det är en markering eller ett omen
            eller vad man ska kalla det, men jag kan konstatera att en av
            riksdagsårets viktigaste debatter, den om klimatpolitik, får vara
            med och avsluta mandatperioden.
          </note>
          <note>
            Det är vackert så, för viktigt är det, och det är absolut nödvändigt
            att vi – inte minst vi inom politiken – har en idé om hur vi ska
            begränsa klimatförändringarnas verkningar. De beror på de utsläpp
            som vi har diskuterat här i en timme eller två nu. Samtidigt har
            vi beredskap för att kunna anpassa oss till de förändringar som
            vi vet kommer att ske eftersom vi inte kan förhindra alla klimatförändringar.
            Vi ser ju att de redan är på väg.
          </note>
          <note>
            Båda dessa saker berörs i dagens betänkande. Det är ett ganska
            omfattande betänkande med två propositioner, en skrivelse och
            ett stort antal motionsyrkanden.
          </note>
          <note>
            Herr talman! Jag har sagt det förut, men jag dristar mig att
            säga det igen: När man diskuterar klimatpolitik finns det två
            förhållningssätt som är direkt destruktiva och kontraproduktiva.
            Det ena är att blunda för att klimathotet är ett problem över
            huvud taget. Då behöver man inte göra något alls. Det andra är
            att tappa tron på att det är möjligt att vända utvecklingen. Båda
            dessa förhållningssätt leder till en passivitet som kan bli förödande.
          </note>
          <note>
            Från Liberalernas sida kan jag säga att vi tror att det definitivt
            går att vända utvecklingen. Vi anser att vi står för en smart
            liberal grön politik som utgår från marknadsekonomi, teknik och
            utveckling.
          </note>
          <note>
            Herr talman! Klimathotet är som sagt på allvar, och åtgärder
            måste vidtas nu. Det har sagts under debatten, och jag kan instämma
            i det, att extremt väder uppträder oftare och oftare runt hela
            jorden och att alla påverkas av detta mer eller mindre.
          </note>
          <note>
            Vi kan ju se att Arktis isar smälter, och det påverkar naturligtvis
            havsvattennivåerna. Man blir väldigt berörd när man hör representanter
            från vissa önationer. De talar inte om att anpassa sin nations
            existens, utan de talar om nationens själva existens i grunden.
          </note>
          <note>
            Vi kan ha lite olika perspektiv på detta. Jens Holm nämnde till
            exempel Bangladesh, där det finns många låga områden som ligger
            väldigt dåligt till i det sammanhanget. Och som han säger: Det
            som händer i Arktis stannar inte där.
          </note>
          <note>
            Detta är också en intressant aspekt. Jag tror att det var i mars
            man kunde höra i Sveriges Radio att ögruppen Svalbard hade haft
            varmare än normalt i 87 månader i rad. Då är det lite svårt att
            hävda att det rör sig om ett väderfenomen. Det är en trend och
            något väldigt omvälvande som håller på att ske.
          </note>
          <note>
            Från Liberalernas sida vill vi också instämma i att vi tycker
            att det är en stor styrka i Sverige, i riksdagen och över huvud
            taget i det politiska livet att vi har kunnat enas om det politiska
            ramverket. Vi har tydliga och ambitiösa mål, som tydligt tar sitt
            avstamp i Parisavtalets mål om att den globala uppvärmningen ska
            stanna vid 1,5 grader. Detta ska leda till att Sverige 2045 har
            nettonollutsläpp.
          </note>
          <note>
            Målen om att minska utsläppen från transporterna är det som ligger
            närmast till hands och kommer att vara en väldigt stor utmaning.
            Nu har vi målet om en 70-procentig minskning jämfört med 2010.
            I Miljömålsberedningen diskuterades olika procentsatser, men 70
            procent är en oerhört hög procentsats och ett väldigt ambitiöst
            mål, som kräver teknikskifte – inte minst en stor elektrifiering
            av fordonsflottan.
          </note>
          <note>
            En av de stora sakerna i det klimatpolitiska ramverket, som vi
            från Liberalernas sida ser som väldigt viktig, är att vi har systematiserat
            uppföljningen så att man hela tiden för utvecklingen framåt och
            gör nya avstamp. Detta ligger liksom i systemet.
          </note>
          <note>
            Herr talman! Med detta vill jag säga att vi är ganska eniga om
            vart vi är på väg och vart vi måste. Men när vi sedan kommer till
            själva politiken kan vi konstatera att vi har lite olika idéer
            kring vägen dit. Jag vet inte om detta egentligen är en nackdel.
            Det kanske i slutändan kan ge en styrka att vi kan se lite olika
            vägar till målet.
          </note>
          <note>
            Som jag sa förut handlar liberal miljö- och klimatpolitik väldigt
            mycket om marknadsekonomiska principer som utgår från principerna
            om att förorenaren betalar och om grön skatteväxling, det vill
            säga höjda miljöskatter och sänkt skatt på arbete.
          </note>
          <note>
            Vi ser EU som en av de starka spelarna. I detta sammanhang ser
            vi EU som en ren miljö- och klimatorganisation. Det som sker inom
            EU är väldigt viktigt. EU:s utsläppshandel är en sak som måste
            skärpas och en av förutsättningarna för att vi ska kunna uppnå
            de mål vi satt upp i Miljömålsberedningen och som riksdagen har
            beslutat om. Vi kan även, som vi har framfört tidigare, tänka
            oss koldioxid- och flygskatt på europeisk nivå.
          </note>
          <note>
            Herr talman! När vi diskuterar var åtgärderna ska vidtas är det
            väldigt viktigt att vi hela tiden har med oss hänsyn till effekterna
            på jobben och konkurrenskraften i vår bedömning av hur styrmedlen
            ska användas. Det är ju inte bra om vi bara flyttar utsläppen
            utomlands, utan gör vi en åtgärd i Sverige ska den faktiskt få
            genomslag. Det är bara att konstatera att det absolut inte finns
            något motsatsförhållande mellan tillväxt och minskade utsläpp.
            Det är snarare tvärtom: Det är tillväxten som skapar förutsättningarna.
          </note>
          <note>
            Jag vill också vara tydlig med att det är viktigt att man ser
            helheten och att klimatarbetet hänger ihop med andra miljöfrågor,
            inte minst bevarande av biologisk mångfald. En robust biologisk
            mångfald har mycket bättre förutsättningar att anpassa sig till
            ett förändrat klimat.
          </note>
          <note>
            Frågor kring skogen har lyfts här. Det finns definitivt inte
            något motsatsförhållande mellan ägande och brukande. Från Liberalernas
            sida tycker vi att den politik som har förts, med frihet under
            ansvar och jämställda miljö- och produktionsmål, har fungerat
            bra.
          </note>
          <note>
            Herr talman! Liberalerna vill värna både klimatet och skattebetalarnas
            pengar, men vad innebär detta konkret? Som jag nämnde förut bygger
            vi mycket kring principen om att förorenaren betalar, kopplat
            till grön skatte ­ växling. Räknar man på vårt budgetförslag höjer
            vi klimatskatterna med 5,5 miljarder och säger nej till ineffektiva
            klimatåtgärder och subventioner på 3 miljarder. Vi är tydliga
            med att det bland annat handlar om en succes ­ siv avveckling
            av subventioner till fossilt bränsle; vi har tagit upp jordbru
            ­ ket och gruvindustrin i vårt förslag.
          </note>
          <note>
            När det sedan gäller diskussionerna om Klimatklivet och vad man
            gör och inte gör i det sammanhanget har vi från vår sida sagt
            nej till Klimatklivet. Vi ser att klimatinvesteringar behövs,
            men de måste vara långsiktiga och komma fler till del. Laddstolpar,
            inklusive infrastruktur för elbussar, cykelbanor, forskning i
            basindustrin – det är mest stål- och cementindustrin som har stora
            utsläpp – samt metangasreducering inom jordbruket och järnvägsinvesteringar
            är den typ av satsningar där vi tycker att det allmänna har en
            stor plats att fylla.
          </note>
          <note>
            Vi säger däremot nej till subventioner för privata inköp av till
            exempel elbilar, elcyklar och elbåtmotorer samt till ladda-hemma-stöd,
            som vi tycker är den kanske märkligaste historien med tanke på
            den relativt begränsade summa vi talar om.
          </note>
          <note>
            Jag hoppas att jag på något vis kan visa vad som skiljer oss
            åt. Detta är den politik som också över huvud taget genomsyrar
            vårt budgetförslag. Från Liberalernas sida anser vi att det finns
            en övertro på att man ska kunna subventionera fram nya lösningar,
            inte minst med tanke på att det faktiskt är väldigt svårt att
            förutse vilken teknik som bär i framtiden. Vi tycker därför att
            det är bättre att lägga fokus på att ha höga skatter på sådant
            som vi vet är miljö- och klimatskadligt.
          </note>
          <note>
            Vi har förslag kring reformering av reseavdraget och kring olika
            märkningssystem. Vi tycker att konsumenten har en central roll
            i detta och kan tänka oss klimatmärkning av både flygresor och
            vissa typer av kött. Den märkning av drivmedel som nu kommer hoppas
            vi blir bra till slut.
          </note>
          <note>
            Vi har också förslag inom andra politikområden; det gäller längre
            och tyngre fordon. Som Rickard Nordin sa är detta en av de största
            energi ­ effektiviseringar som kan ske inom transportsektorn.
          </note>
          <note>
            Det finns mycket mer att säga om detta, och det är ett väldigt
            innehållsrikt betänkande. Jag kan bara konstatera att Liberalerna
            har en tydlig och konsekvent politik som bygger på att förorenaren
            betalar och på grön skatteväxling.
          </note>
          <note>
            Herr talman! Jag yrkar bifall till Liberalernas reservation nr
            23, som handlar om fokus på utsläppen och om att stöd ska riktas
            mot klimatinvesteringarna med störst klimatnytta, och till reservation
            nr 27, som Liberalerna har tillsammans med övriga allianspartier
            och som tar upp den princip som är grundläggande för Liberalerna,
            nämligen förorenaren betalar.
          </note>
          <note>
            (Applåder)
          </note>
          <note type="speaker">
            Anf. 104 JENS HOLM (V) replik:
          </note>
          <note>
            Herr talman! Lars Tysklind sa att Liberalernas politik hänger
            ihop och är baserad på att förorenaren betalar. Lars Tysklind
            sa också att Liberalerna vill ha höga skatter på det som är skadligt
            för miljön.
          </note>
          <note>
            Då undrar jag: Är inte flygets utsläpp skadliga för miljön? Vi
            vet att utsläppen från utrikesflyget i Sverige har ökat med mer
            än 60 procent sedan 1990. Om inte detta är en externalitet som
            behöver internaliseras, som ekonomerna säger, vet inte jag vad
            det är för princip om att förorenaren ska betala som Liberalerna
            vill använda sig av. Jag undrar helt enkelt: Varför ska inte flyget
            bära sina miljökostnader? Varför motsätter sig Liberalerna en
            skatt på flyg?
          </note>
          <note type="speaker">
            Anf. 105 LARS TYSKLIND (L) replik:
          </note>
          <note>
            Herr talman! Självklart ska även flyget bära sina klimatkostnader.
            Problematiken kring flyget har det redogjorts för tidigare i debatten.
            Vi har en del internationella överenskommelser som är ett problem
            i sammanhanget. Även om man nu från ICAO:s sida har gett vissa
            antydningar om att man ska kunna täcka upp för exempelvis beskattning
            av bränsle känns det som att det fortfarande är lite diffust hur
            generellt minskade utsläpp ska åstadkommas den vägen.
          </note>
          <note>
            I våra diskussioner fastnar vi ofta i den konstruktion av flygskatt
            som nu har föreslagits, som vi ju har sagt nej till. Huvudanledningen
            till att vi säger nej till den är att det handlar om en fiskal
            skatt. Det är en passagerarskatt som betalas av varje passagerare.
            Det finns inga incitament inbyggda i systemet för att skapa ett
            mer miljövänligt flyg. Jag tror att även Jens Holm ser att det
            är en problematik kring skatten på det sättet.
          </note>
          <note>
            Det finns också en annan problematik när man inför något på nationell
            nivå. Det är ju trots allt på utrikesflyget och långdistansflyget
            som det har funnits en stor ökning. Det svenska inrikesflyget
            är ju inte större i dag än det var i början av 1990-talet. Det
            har alltså inte expanderat på det sättet. Precis som Jens Holm
            säger är det på utrikesflyget som expansionen har skett. Om vi
            ska tala om läckage kan vi där se en stor risk för att man helt
            enkelt flyttar verksamheter till våra grannländer som inte har
            dessa avgifter.
          </note>
          <note>
            Därför vill vi gärna diskutera att man går ut på en mer europeisk
            nivå och försöker skapa denna skatt. Sedan har vi andra incitament,
            som jag får återkomma till.
          </note>
          <note type="speaker">
            Anf. 106 JENS HOLM (V) replik:
          </note>
          <note>
            Herr talman! Det känns som om Liberalerna alltid är experter
            på att hitta på lösningar som är svåra att uppnå i stället för
            att ta något konkret som ligger på bordet. Lars Tysklind talar
            om en flygskatt på europeisk nivå, men han vet ju att vi inte
            har EU-skatter. Tidigare har Liberalerna sagt att vi ska ha en
            europeisk koldioxidskatt. Men det är samma sak där: Det är ju
            liksom ingenting som ligger på bordet.
          </note>
          <note>
            Nu har vi en svensk flygskatt. Vi har total rådighet över den
            skatten. Den är något som vi kan införa själva, och det har regeringen
            nu gjort. Den är förhållandevis blygsam men beräknas ändå reducera
            utsläppen med motsvarande alla utsläpp från bilarna i Malmö stad.
            Tänk dig själv att vi tar bort utsläppen från alla bilar i Malmö!
            Det är faktiskt effekten. Det är ungefär 200 000 ton utsläpp som
            försvinner varje år genom den förhållandevis modesta flygskatten.
          </note>
          <note>
            Vi ser också att flygskatten uppskattas av svenska folket. Folk
            tycker att det är rimligt att flyget får betala för sina utsläpp.
            Men då säger Li ­ beralerna nej för att det inte är en perfekt
            skatt. Fram till dess att ni har den perfekta skatten borde ni
            väl rimligen i ansvarstagandets namn kunna acceptera den skatt
            som nu gäller? Någon gång i framtiden kan ni ju lägga fram ett
            alternativt förslag som är bättre.
          </note>
          <note>
            Det är något som skorrar falskt i Lars Tysklinds argumentation.
            Jag tror att det helt enkelt handlar om att Liberalerna, precis
            som alla andra borgerliga partier, har lyssnat för mycket på särintressena
            hos svenskt flyg, och det är därför man motsätter sig skatten.
            Det tycker jag är ett klart klimatunderbetyg till Liberalerna.
          </note>
          <note type="speaker">
            Anf. 107 LARS TYSKLIND (L) replik:
          </note>
          <note>
            Herr talman! Jag kan hålla med Jens Holm om att det är en modest
            summa. Men med detta sagt kan jag bara upprepa vad jag sa förut:
            Det kan aldrig vara ett motiv att summan är låg. Det kan heller
            inte motivera att man inför denna skatt utan att se incitamentsstrukturen
            i den.
          </note>
          <note>
            Sedan har vi från Liberalernas sida varit tydliga med att även
            om vissa vägar är längre än andra måste någon starta en diskussion
            om detta. Det kan man ju ha synpunkter på. Men för Vänsterpartiet
            handlar det om att det ska vara en skatt till varje pris. Det
            blir väldigt mycket symbolpolitik av det.
          </note>
          <note>
            När vi diskuterar flygets framtid är biobränslen en av de lösningar
            som finns. Det är ju utsläppen vi ska fokusera på, inte själva
            resandet. Vi ser framför oss att en utvecklad reduktionsplikt
            för flyget är en väg att gå.
          </note>
          <note>
            Sedan ska, som jag nämnde förut, detta med konsumentmakt inte
            underskattas. Vi har föreslagit att man klimatmärker flygresor
            vid köp och reklam. Det kan nog vara en lika effektiv metod som
            en flygskatt av den typ som finns nu.
          </note>
          <note>
            Men vi har alltså sagt nej till flygskatten, och det beror helt
            och hållet på att den saknar de styrande effekterna. Det blir
            inte effektivt.
          </note>
          <note>
            Sedan finns det en problematik som vi måste lösa internationellt.
            Även flyget måste ta sina klimatkostnader. Där är säkert jag och
            Jens Holm helt överens. Det var synd men kanske nödvändigt att
            flyget och sjöfarten inte kom med i diskussionen i Paris. Det
            hade kanske varit att hoppas på för mycket annars. Men man måste
            jobba med det internationellt.
          </note>
          <note type="speaker">
            Anf. 108 LARS-AXEL NORDELL (KD):
          </note>
          <note>
            Herr talman! I förra veckan var jag med på en intressant träff
            i Hede i Härjedalen för att samtala om en satsning på Romboleden,
            en pilgrimsväg från 1000-talet som sträcker sig från hamnen i
            Köping i Västmanland, genom Dalarna, Härjedalen och byn Lillhärdal,
            där jag är uppvuxen, och vidare norrut via Rombovallen i Lofsdalen
            för att slutligen nå målet Nidarosdomen i norska Trondheim, där
            sankt Olof ligger begravd. Denna pilgrimsväg går genom en fjällvärld
            som i dag förändras i snabb takt med en stigande trädgräns, där
            träd och salixväxter är på väg att inta kalfjället.
          </note>
          <note>
            I en simulering gjord av Rossby Centre där fjällens medeltemperatur
            om 80 år förväntas ha ökat med tre till fyra grader Celsius ser
            vi en ökad förskogning från Fulufjället i Dalarna i söder – där
            en gång Mors lilla Olle för 166 år sedan bjöd en björn på lingon;
            inte blåbär, som alla tror – via Flatruet och Sylarna i Härjedalen
            och Jämtland och vidare till Tärnaby och Ammarnäs i Västerbotten
            och ända upp till Abisko i Norrbotten. Simuleringen ger tydligt
            besked om att det om 80 år bara finns några få kalfjälls ­ toppar
            kvar i vårt land, framför allt i Sarek och Kebnekaise längst upp
            i norr. I Jämtland och Härjedalen blir det bara toppen av Helags
            och Sylarna som sticker upp ovan trädgränsen.
          </note>
          <note>
            Herr talman! Klimatförändringarnas effekter märks i dag allra
            tydligast i Arktis. Runt Nordpolen smälter isarna snabbt. Inom
            20 år kan det bli isfria somrar i Norra ishavet.
          </note>
          <note>
            För närvarande smälter isen från glaciären vid Ilulissat på Grönland
            varje dag med motsvarande den mängd vatten som New York använder
            på ett helt år. Isblocken som bryts loss blockerar infarten till
            hamnen och förhindrar förnödenheter till invånarna. Detta är allvarliga
            signaler om att vi måste ta klimathotet på allra största allvar.
          </note>
          <note>
            Permafrosten innehåller stora mängder av växthusgasen metan,
            och i samband med att isen tinar accelererar ansamlingen av växthusgaser
            i atmosfären. Att den globala uppvärmningen får relativt sett
            störst genomslag i Arktis är därför mycket olyckligt, eftersom
            detta medför att uppvärmningen skenar iväg, och det blir svårare
            att nå målet om att begränsa den globala uppvärmningen till två
            grader.
          </note>
          <note>
            Klimatförändringarna är vår tids största utmaning och kräver
            såväl re ­ gionala som nationella och globala lösningar. Vårt
            beroende av fossila bränslen är en belastning på hälsa och miljö
            och även en säkerhetspolitisk risk. När jordens medeltemperatur
            stiger är det utvecklingsländerna som drabbas särskilt hårt av
            torka, jorderosion, översvämningar, parasiter och utbredning av
            tropiska sjukdomar. Sverige och övriga rika länder måste gå före,
            inte minst av etiska skäl, eftersom vi har ansvar för den absolut
            största delen av de utsläpp som gjorts och görs, men också för
            att visa att det är möjligt att ställa om ekonomin.
          </note>
          <note>
            Under alliansregeringen hade Sverige en hög ambitionsnivå i de
            klimatpolitiska förhandlingarna i EU. Kristdemokraterna anser
            att Sverige ska fortsätta att driva på för att EU ska vara ett
            klimat- och miljöpolitiskt föredöme globalt.
          </note>
          <note>
            Kristdemokraterna var först bland partierna att föreslå grön
            skatteväxling för jobb och miljö, och vi har länge varit pådrivande
            för att utveckla handeln inom EU med utsläppsrätter, som är ett
            kostnadseffektivt verktyg för att nå klimatmål.
          </note>
          <note>
            Herr talman! Det finns i dag en betydande samstämmighet mellan
            de politiska partierna här i riksdagen när det gäller det klimatpolitiska
            betänkande som vi nu debatterar. Det arbete som gjordes i Miljömålsberedning
            ­ en visar sig vara avgörande för att vi ska kunna komma fram
            till gemensamma ståndpunkter för att nå Parisavtalets tvågradersmål
            och helst stanna på en och en halv grads ökning.
          </note>
          <note>
            Klimatutmaningen är i högsta grad global, och kärnan i Parisavtalet
            är att man ska minska utsläppen av växthusgaser samt stödja dem
            som drabbas av klimatförändringarnas effekter.
          </note>
          <note>
            Miljö- och jordbruksutskottet föreslår att riksdagen ska ställa
            sig bak ­ om två viktiga tillkännagivanden till regeringen. Det
            ena handlar om att klimatpolitiken ska sträva efter att uppnå
            minskade utsläpp med bibehållen god ekonomisk tillväxt samt bygga
            på långsiktiga spelregler som inte driver jobb och utsläpp ur
            Sverige och EU. Det andra handlar om att dubbla styrmedel inom
            klimatpolitiken är problematiskt och att det därför bör undvikas.
          </note>
          <note>
            Betänkandet innehåller också tre alliansgemensamma reservationer.
            En handlar om principen om att förorenaren betalar. En handlar
            om Sve ­ rige som ett klimatföredöme, och en handlar om behovet
            av kostnads ­ effektiva styrmedel inom klimatpolitiken.
          </note>
          <note>
            Vi menar att svenska företag kan bli världsledande inom klimatområdet
            genom att tillämpa tuffa styrmedel och incitament som gör en omställning
            lönsam och där teknik utvecklas. Detta kan leda till konkurrensfördelar
            samtidigt som utsläppen minskar.
          </note>
          <note>
            Samtidigt är det viktigt att säkerställa att svenska företag
            inte drabbas av krav och kostnader som leder till att verksamheter
            flyttar utomlands och att utsläppen i stället ökar i andra länder.
            En sådan utveckling vore en mardröm, som verkligen inte får inträffa.
            Eftersom svenska industrier och företag ofta har kommit längre
            i sitt klimat- och miljöarbete än företag i många andra länder
            tror vi på detta.
          </note>
          <note>
            Sverige ska vara ett föregångsland inom klimatpolitiken och visa
            att en ambitiös klimatpolitik och bibehållen konkurrenskraft kan
            gå hand i hand och att nationella krav inte bidrar till koldioxidläckage.
          </note>
          <note>
            För att kunna nå Parisavtalets mål krävs verkningsfulla styrmedel
            som gör det dyrare att släppa ut växthusgaser. En viktig grundsten
            i vår miljöpolitik är principen om att förorenaren betalar. Principen
            finns uttryckt i Riodeklarationen om hållbar utveckling och är
            även grundläggande i EU:s miljöpolitik. Genom att göra det dyrare
            att släppa ut växthusgaser eller på andra sätt förorena miljön
            skapas signaler till konsumenterna, eftersom produkter och tjänster
            som belastar miljön blir dyrare. Samtidigt skapas incitament för
            företagen att utveckla mindre miljöbelastande varor och tjänster.
          </note>
          <note>
            Avslutningsvis, herr talman, väljer jag att yrka bifall till
            reservation nr 27 om att förorenaren betalar.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 20.)
          </note>
          <note>
            § 13 Riksrevisionens rapport om effekter av Arbetsförmedlingens
            Förberedande och orienterande utbildning och Riksrevisionens rapport
            om regionala skillnader i effekter av Arbetsförmedlingens arbetsmarknadsutbildning
          </note>
          <note>
            Arbetsmarknadsutskottets betänkande 2017/18:AU15
          </note>
          <note>
            Riksrevisionens rapport om effekter av Arbetsförmedlingens Förberedande
            och orienterande utbildning (skr. 2017/18:76) och
          </note>
          <note>
            Arbetsmarknadsutskottets betänkande 2017/18:AU18
          </note>
          <note>
            Riksrevisionens rapport om regionala skillnader i effekter av
            Arbetsförmedlingens arbetsmarknadsutbildning (skr. 2017/18:79)
          </note>
          <note>
            föredrogs.
          </note>
          <note type="speaker">
            Anf. 109 SVEN-OLOF SÄLLSTRÖM (SD):
          </note>
          <note>
            Herr talman! Jag tänker nästan uteslutande uppehålla mig vid
            AU15, där vi också har en reservation. Jag börjar med att yrka
            bifall till reserva ­ tion 1.
          </note>
          <note>
            Ja, då står vi här igen för att prata om Arbetsförmedlingens
            tillkortakommanden och regeringens slapphänta inställning till
            detta. Förhoppningsvis blir det något färre diskussioner om denna
            myndighet under nästa mandatperiod, åtminstone i slutet av den.
            Till dess får vi fortsätta att hantera denna katastrof och alla
            andra katastrofer gång på gång. Det går tyvärr inte att beskriva
            det på något annat sätt.
          </note>
          <note>
            Vi pratar om en av Arbetsförmedlingens största insatser – Förberedande
            och orienterande utbildning. Insatsen hade närmare 75 000 deltagare
            under 2017. Kostnaden låg på hisnande 2 miljarder kronor. Den
            ligger på ungefär det årligen.
          </note>
          <note>
            Vad fick då deltagarna och skattebetalarna för 2 miljarder årligen?
            Ja, Riksrevisionens granskning visar på ett häpnadsväckande resultat,
            ett resultat som kanske ingen egentligen kunde föreställa sig.
            Granskningen visar nämligen att deltagarna i insatsen får lägre
            arbetsinkomst än andra arbetslösa. När det gäller den period som
            Riksrevisionen har granskat visar det sig att två år efter att
            man deltagit i insatsen är arbetsinkomsten mellan 5 000 och 15
            000 kronor lägre än om man hade varit öppet arbetslös.
          </note>
          <note>
            Det är alltså mer ekonomiskt lönsamt för individen att ligga
            hemma på soffan än att delta i denna insats, som kostar skattebetalarna
            2 miljarder kronor per år. Hur är det ens möjligt? Och hur kan
            regeringen tillåta detta fullständigt vansinniga slöseri med skattemedel?
          </note>
          <note>
            Riksrevisionen har dessutom granskat Arbetsförmedlingens hantering
            av insatsen. Det visar sig att Arbetsförmedlingen har begränsad
            kunskap om hur insatsen fungerar. Det är inte nog med det. Det
            finns också brister i hur Arbetsförmedlingen redovisar kostnader
            för köp inom insatsen.
          </note>
          <note>
            Resultatet av insatsen är under all kritik. Arbetsförmedlingens
            hantering av insatsen är också under all kritik.
          </note>
          <note>
            Hur ställer sig då regeringen till detta misslyckande? Hur avser
            man att få bukt med detta? Inte alls, verkar det som. Regeringen
            hävdar att Arbetsförmedlingen arbetar med olika aktiviteter som
            ska leda till ökad effektivitet. Vad dessa aktiviteter består
            av är oklart. Slutligen anser regeringen att Arbetsförmedlingen
            bör ta till sig av den effektiviseringspotential som Riksrevisionen
            har identifierat. Ja, herregud, vilken effektiviseringspotential!
          </note>
          <note>
            Detta är under all kritik. Regeringen borde agera kraftfullt,
            i alla fall om man menar allvar med att värna om de arbetssökande
            – inte bara om skattemedel utan även om de arbetssökande, som
            får en sämre livstidsinkomst.
          </note>
          <note>
            Vi har hamnat i en situation där ingen vinner, vare sig den som
            är arbetssökande och som deltar i insatsen eller skattebetalarna,
            som betalar 2 miljarder årligen. Det behöver knappast nämnas,
            men insatsen leder inte heller till något reguljärt arbete.
          </note>
          <note>
            Sverigedemokraterna anser att den viktigaste typ av målbild som
            bör finnas för samtliga insatser, åtgärder och program är reguljära,
            icke-subventionerade arbeten. Detta ska kontinuerligt dokumenteras,
            utvärderas, analyseras och följas upp. Det görs inte i dag. Hör
            och häpna! Det görs inte i dag.
          </note>
          <note>
            Regeringen måste vakna till och snarast återkomma med en åtgärdslista,
            inklusive tidsangivelser för hur de ska få ordning på detta. En
            insats som får den här typen av effekt, resultat och kostnad går
            inte att försvara. Det kommer att bli jätteintressant att höra
            försvaret av den.
          </note>
          <note>
            Ta ert ansvar gentemot skattebetalarna! Men framför allt: Ta
            ert ansvar gentemot de arbetssökande! De förtjänar bättre.
          </note>
          <note type="speaker">
            Anf. 110 ALI ESBATI (V):
          </note>
          <note>
            Herr talman! Denna debatt rör två olika rapporter från Riksrevisionen.
            Jag kommer bara att beröra betänkande AU15 om effekter av Arbetsförmedlingens
            Förberedande och orienterande utbildning. Där har vi i Vänsterpartiet
            en reservation. Den yrkar jag bifall till.
          </note>
          <note>
            Herr talman! Förberedande och orienterande utbildning är en av
            Arbetsförmedlingens allra största insatser. Senast var det ungefär
            75 000 personer som deltog i insatsen, till en kostnad av 2 miljarder
            kronor. Det är en insats som i och för sig har minskat, eftersom
            arbetslösheten totalt sett har minskat ganska drastiskt. Men vi
            vet att vi har en situation där många som blir kvar i den sjunkande
            arbetslösheten blir långtidsarbetslösa. Detta är en insats som
            ofta rör den gruppen.
          </note>
          <note>
            Riksrevisionen har granskat effekterna av denna insats över en
            ganska lång tid. Granskningen visar att deltagare till exempel
            kunde få lägre arbetsinkomster än andra arbetslösa.
          </note>
          <note>
            Vi ska i och för sig vara noga här. Dels påverkas effekterna
            mycket av det som händer lite tidigare, något som delvis har ändrats
            med tiden, dels konstaterar man att det är bättre effekt av den
            här insatsen dels för personer födda utanför Europa, dels för
            personer med kort utbildning, alltså de grupper som generellt
            har kommit att bli starkt överrepresenterade bland de långtidsarbetslösa.
          </note>
          <note>
            Det här betyder alltjämt att insatsen på det hela taget fungerar
            ganska dåligt eller möjligen kan sägas vara kontraproduktiv för
            en hel del andra deltagare. Riksrevisionen rekommenderar Arbetsförmedlingen
            bland annat att använda den här insatsen mer restriktivt och att
            skapa bättre förutsättningar för att utvärdera olika inriktningar
            av insatsen.
          </note>
          <note>
            Regeringen säger i sin skrivelse att den huvudsakligen instämmer
            i den problembeskrivning som Riksrevisionen redovisar och i de
            rekommenda ­ tioner som lämnas. Regeringen konstaterar samtidigt
            att det är svårt att fånga effekterna, eftersom det handlar om
            flera insatser med olika syften och målgrupper. Man har också
            gett en del uppföljningsuppdrag till Arbetsförmedlingen.
          </note>
          <note>
            Det är lätt att hålla med regeringen om det de säger som svar
            på den här granskningen från Riksrevisionen. Men det går inte
            att komma ifrån att det här är ett ganska stort problem. Här har
            vi alltså en mycket stor insats som på det hela taget är dyr och
            kan sägas vara ineffektiv. Från Vänsterpartiets sida ser vi förstås
            allvarligt på den kritiken.
          </note>
          <note>
            Det jag vill understryka och problematisera här, vilket vi också
            gör i vår reservation, är att det blir för enkelt att bara säga
            att vi ska följa upp detta bättre och skruva i det så att det
            blir mer effektivt. Jag menar, och vi menar, att det som har framkommit
            måste ses i ett bredare perspektiv, att det är rimligt att med
            utgångspunkt i bland annat det som står i rapporten ifrågasätta
            en del av de dogmer inom arbetsmarknadspolitiken som både tidigare
            och nuvarande regering har låtit bli att peta i.
          </note>
          <note>
            Vänsterpartiet är anhängare av en aktiv arbetsmarknadspolitik.
            Det betyder att den arbetslöse ska erbjudas aktiva insatser för
            att bli bättre rustad att ta sig in på eller återkomma till en
            arbetsmarknad som ständigt utvecklas. För att en sådan politik
            ska vara verkningsfull behöver insatserna vara konkreta, varierande
            och utformade med de arbetslösas och arbetsmarkna ­ dens behov
            i åtanke.
          </note>
          <note>
            Under senare decennier, och särskilt efter högerregeringens tillträde
            2006, har en sorts individualiserad bestraffningsfilosofi kommit
            att prägla delar av arbetsmarknadspolitiken. Detta har främst
            tagit sig uttryck i sänkningar av ersättningar och i försämrade
            inträdesvillkor i arbetslöshetsförsäkringen – försämringar som
            Vänsterpartiet genom budgetsamarbetet den här mandatperioden tillsammans
            med regeringen har varit med om att delvis reparera.
          </note>
          <note>
            Även de arbetsmarknadspolitiska åtgärdernas innehåll har i viktiga
            avseenden förändrats de senaste decennierna, många gånger till
            det sämre. Högerregeringen drog till exempel kraftigt ned på de
            yrkesinriktade arbetsmarknadsutbildningarna och lät i stället
            den så kallade fas 3 växa. Även här har inriktningen på politiken
            mödosamt vänts, men trots allt detta finns det en stark kvarvarande
            idé om att arbetslösa som har en komplex situation och som står
            långt från arbetsmarknaden behöver ”aktiveras”, även om det sker
            genom åtgärder som kan ha ett tveksamt värde för den arbetslöse
            och som många gånger framför allt verkar ha till syfte att kontrollera
            den arbetslöses tid och vardag.
          </note>
          <note>
            Det är det här som jag menar kommer till uttryck även i problemen
            med en insats av typen Förberedande och orienterande utbildning.
          </note>
          <note>
            Precis som Riksrevisionens granskning visar finns det grupper
            med tydliga behov av grundläggande hjälp som kan ha rätt så god
            nytta av insatsen, och det är bra. Men det förefaller också uppenbart
            att många hänvisas till insatsen trots att såväl Arbetsförmedlingen
            som den arbetslöse själv vet eller på goda grunder misstänker
            att åtgärden inte har någon positiv effekt.
          </note>
          <note>
            Däremot finns det givetvis många anordnare som ser en möjlighet
            att organisera ett program och få betalt för det. Det för också
            med sig svårigheter med och kostnader för kontroll i ett läge
            där anordnare, myndigheter och arbetslösa kan ha incitament som
            går isär.
          </note>
          <note>
            För övrigt är det värt att notera att just de här problemen riskerar
            att öka dramatiskt om högerpartierna får som de vill och omvandlar
            Arbetsförmedlingen till en ren upphandlingsorganisation för att
            pumpa ut pengar till mer eller mindre fantasifulla kommersiella
            anordnare av den här sortens insatser.
          </note>
          <note>
            Vi hörde nu även Sverigedemokraterna hetsa upp sig och landa
            i ungefär samma typ av lösning. Vi kan se ett slags konjakseffekt.
            När det gällde vinster i välfärden hade man trevliga möten med
            näringslivslobbyister och bytte sedan politik. Här ser vi hur
            Almega och Svenskt Näringsliv förbereder sig för det man kallar
            för vår tids stora förvaltningsreform, som skulle handla om att
            erbjuda tjockare sugrör in i även den här branschen. Här finns
            det ju många goa miljarder att kalasa på, och då är naturligtvis
            Sverigedemokraterna ett parti som villigt och snabbt erbjuder
            sina politiska tjänster.
          </note>
          <note>
            Herr talman! De samhällsekonomiska kostnaderna för att ha det
            på det här sättet är stora, och då pratar jag om att man har insatser
            som verkar mest inriktade på att kontrollera de arbetslösa. Det
            handlar inte bara om effektiviteten som Riksrevisionen försöker
            undersöka, utan vi måste ta in sådana frågor som förlorat förtroende
            för arbetsmarknadspolitiken eller förlorade möjligheter för personer
            som är arbetslösa på grund av olika typer av problem och som inte
            får ett adekvat stöd från samhället.
          </note>
          <note>
            I detta riksmötes sista plenum skulle jag ju önska att regeringen
            fick i uppdrag att inte bara se över den här insatsen utan också
            analysera de drivande idéerna bakom arbetsmarknadspolitiska åtgärder
            riktade till personer som står långt från arbetsmarknaden samt
            se över möjligheterna att i större utsträckning genomföra sådana
            åtgärder i Arbetsförmedlingens egen regi i stället för att upphandla
            dem. Det är vad Vänsterpartiets reservation går ut på.
          </note>
          <note>
            Allra sist vill jag tacka för debatterna i utskottet och i kammaren
            och önska i alla fall de flesta en trevlig sommar och en spänstig
            valrörelse. Ett särskilt tack till kansliet för arbetsmarknadsutskottet
            som har varit mycket professionella och behjälpliga under denna
            mandatperiod!
          </note>
          <note>
            (Applåder)
          </note>
          <note type="speaker">
            Anf. 111 RAIMO PÄRSSINEN (S):
          </note>
          <note>
            Herr talman! Även jag tänker bara prata om Förberedande och orienterande
            utbildning , AU15.
          </note>
          <note>
            Något som slår mig när jag sitter och lyssnar på den här debatten
            är frågan när vi senast såg en glad sverigedemokrat i talarstolen.
            Det har vi inte gjort i dag heller, utan det var väldigt mycket
            ord som ramlade ned om katastrof, kris och det ena med det andra.
          </note>
          <note>
            Någonting kan vi väl vara glada över, Sven-Olof Sällström? Jobbtillväxten
            har ju varit fantastisk. Ta bara de nyanlända som står för merparten
            av dem som tar de nya jobben. Sveriges ekonomi är jättestark.
            Låt oss glädjas åt det, Sven-Olof Sällström, och visa respekt
            för att det fungerar här i landet.
          </note>
          <note>
            Trots en rekordstor asylinvandring har vi klarat etableringen
            mycket bättre än vad många tror, och resultatet blir bara bättre
            och bättre. Nu kan vi läsa av att efter etableringsprogrammet
            är det 44 procent av deltagarna som går till jobb eller studier,
            från en nivå under 30 procent. För dem som kom 2007 tog det åtta
            nio år att börja etablera sig på arbetsmarknaden. När vi mäter
            från 2011 är vi nere på fem år, och det minskar. Det går bra!
            Vi är jättebra på det här.
          </note>
          <note>
            En viktig orsak är naturligtvis att vi har en myndighet som jobbar
            bättre och bättre med de här frågorna. Arbetsförmedlingen, vill
            jag påstå, har länge varit i ett förändringsarbete och har bara
            blivit effektivare – bara en sådan sak som att man verkligen har
            fått igång samverkan med kommunerna och andra aktörer. Man är
            mycket duktigare nu när det gäller att samarbeta med arbetsgivare
            och företag. Det är mycket som sker där.
          </note>
          <note>
            Sven-Olof Sällström och Sverigedemokraterna står här och slår
            sig för bröstet och hänvisar till en gammal rapport som Riksrevisionen
            har lämnat ifrån sig. Man gör det klassiska och sätter sig i knäet
            på Svenskt Näringsliv, och så säger man i sina pamfletter och
            skriver även till utskottet att Arbetsförmedlingen kostar 80 miljarder
            kronor. Det är inte sant. Det kostar 8 ½ miljard att administrera
            löner och lokaler. 50 miljarder går till arbetslöshetsförsäkring
            och subventioner. Upphandling kostar 6 miljarder. Ändå skriver
            man att det kostar 80 miljarder. Om man ska spara mycket pengar
            får man väl ge sig på arbetslöshetsförsäkringen och andra ersättningar
            och förändra politiken helt och hållet.
          </note>
          <note>
            Vem är bäst på att mäta detta? I matchningsupphandlingarna är
            det bara privata aktörer. Forskningen säger att mätningar visar
            att de inte är vare sig bättre eller sämre än de saker som Arbetsförmedlingen
            har gjort själv.
          </note>
          <note>
            Det är viktigt att vi verkligen diskuterar Arbetsförmedlingens
            uppdrag, men låt oss göra det på en saklig grund och inte som
            Sverigedemokraterna diskutera gårdagens arbetsförmedling. Det
            är väl så att det ligger någonting i den sverigedemokratiska politiken
            att befinna sig i gårdagen.
          </note>
          <note>
            Det här är min sista debatt, och då vill man ju vara snäll i
            talarstolen. Men jag måste ändå säga att nog är väl Sven-Olof
            Sällström och Sverigedemokraterna verkligen duktiga på eländesbeskrivning.
            Jag hörde någon på tv skoja till det och säga att Sven-Olof Sällström
            borde ha blivit jordbrukare för att han är så duktig på att sprida
            dynga runt i landet. Men det ska jag inte säga här, utan det hörde
            jag på tv.
          </note>
          <note>
            Herr talman! Jag yrkar bifall till förslaget i betänkandet och
            avslag på reservationerna.
          </note>
          <note>
            Jag vänder mig sedan till Ali Esbati. Ali har goda tankar om
            Arbetsförmedlingen, men det finns en stor utredning, Arbetsmarknadsutredning
            ­ en, som ska se över vilka externa aktörer som kan tänkas vara
            med och på vilket sätt arbetet ska organiseras. Jag är precis
            som Ali helt emot en privatiseringstanke.
          </note>
          <note>
            Jag träffar många aktörer när det gäller matchning. De talar
            naturligtvis om att de vill ta del av marknaden. Men jag säger
            till dem att problemet är att jag har svårt att tänka mig att
            de klarar av det. Vem är det som ska specialisera sig på olika
            kompetenser? Hur ska marknaden delas upp? Är inte risken mycket
            stor att de gör allt för att konkurrera med varandra, det vill
            säga slå ihjäl varandra, för att vinna marknadsandelar? Sedan
            sänker de priserna för att konkurrera, och så blir det sämre kvalitet.
            Det finns en stor risk i detta.
          </note>
          <note>
            Vi har en debatt kvar, men jag säger följande för säkerhets skull.
            Jag vill önska speciellt alla ärade ledamöter en mycket trevlig
            sommar. Jag riktar mig särskilt till mitt kära utskott. Som ordförande
            i arbetsmarknadsutskottet vill jag tacka för ett mycket gott samarbete.
            Det har varit roliga stunder också. Visst har det varit lite knepigt
            ibland, men det kommer vi fort över. Vi har också skrattat mycket
            ihop. Framför allt riktar jag mig till vårt fantastiska kansli.
          </note>
          <note>
            Jag säger utan att rodna att vi faktiskt har riksdagens bästa
            utskottskansli. Nu har jag sagt det, herr talman!
          </note>
          <note>
            (Applåder)
          </note>
          <note>
            I detta anförande instämde Pyry Niemi och Jasenko Omanovic (båda
            S).
          </note>
          <note type="speaker">
            Anf. 112 SVEN-OLOF SÄLLSTRÖM (SD) replik:
          </note>
          <note>
            Herr talman! Raimo Pärssinen är påtagligt nöjd. I högkonjunktur
            har regeringen 180 000 subventionerade anställningar för 33 miljarder,
            varav i stort sett 22 miljarder går till nyanlända och utrikes
            födda.
          </note>
          <note>
            Arbetsförmedlingens åtgärder och program är i stort sett en inlåsningsorganisation
            för människor som behöver utbildning och åtgärder för att skaffa
            sig yrkeskompetens för att ta plats på den svenska arbetsmarknaden.
            Men i stället snurrar de runt i olika arbetsmarknadspolitiska
            program och åtgärder för att vara sysselsatta. Det är väl det
            vi talar om, inte arbete utan sysselsättning. Regeringen ökar
            sysselsättningen. På så sätt minskar man arbetslösheten. Detta
            sker bland annat genom att i högkonjunktur ha 180 000 subventionerade
            anställningar.
          </note>
          <note>
            Det här är ingenting man kan vara nöjd med, Raimo Pärssinen.
            Det är gammal klassisk socialdemokratisk arbetsmarknadspolitik,
            det vill säga att fila på arbetslöshetssiffrorna genom att använda
            skattemedel för konstruerade anställningar, åtgärder och program.
            Vi debatterar nu att de bevisligen inte har haft någon positiv
            effekt. De har till och med haft en negativ effekt för dem som
            går där. Det är ingenting att vara stolt över, Raimo Pärssinen.
          </note>
          <note>
            Ni använder till och med Samhall för dessa anställningar. Samhall
            får 10 miljarder i merkostnadsersättning för att ge människor
            med olika funk ­ tionsvariabler möjlighet att komma ut på arbetsmarknaden.
            Till och med i dessa ärenden sitter man på Arbetsförmedlingen
            och kodar människor som egentligen bara har en taskig utbildningsbakgrund
            med olika funktionshinder. I fjol var 42 procent av dem som anvisades
            från Arbetsförmedlingen till Samhall utrikes födda. I år är det
            närmare 50 procent. Var och en förstår att det inte är statistiskt
            möjligt. Det står till och med i regleringsbreven till Arbetsförmedlingen
            och Samhall att det är den verksamheten som ska försiggå.
          </note>
          <note type="speaker">
            Anf. 113 RAIMO PÄRSSINEN (S) replik:
          </note>
          <note>
            Herr talman! Jag hörde inte den här gången heller något som Sällström
            tyckte var bra eller yvdes över. Det är samma vevande varje gång.
          </note>
          <note>
            Det är ungefär 1 ½ miljon människor som byter jobb i det här
            landet. 1 miljon av dem hanteras av Arbetsförmedlingen, varav
            40 procent säger sig ha god hjälp av Arbetsförmedlingen för att
            komma i jobb. Där står Sällström och säger i ett andetag att det
            är fiasko och katastrof. Hans lösning är naturligtvis att privatisera.
            Sällström själv har haft en Ica butik, så det är väl roligt att
            göra affärer – höll jag på att säga – och handla.
          </note>
          <note>
            Hur kommer Sällström att klara de små kommunerna i Jämtland som
            egentligen inte har någon stor marknad för företag att göra pengar
            på arbetslösheten? Hur ska han göra då? Ska det vara en stor upphandlingsmyndighet
            i Stockholm, en stor byråkrati, som ska se till att affärer görs
            hela tiden runt om i landet? Det finns ingen helhet i det hela.
            Det finns bara en önskan hos Sällström, nämligen att krypa in
            i den riktiga högerburen och göra affärer och låta folk och företag
            göra grova pengar på arbetslöshet.
          </note>
          <note>
            Det finns ingen helhet. Han står här och pratar i kammaren om
            hur man betedde sig förr på Arbetsförmedlingen utan att ta reda
            på hur man har förändrat sig och håller på att förändra sig.
          </note>
          <note>
            Regleringsbrevet är skrivet, och det pågår ett ständigt arbete.
            Kraven är hårda på Arbetsförmedlingen. Den ska fungera bättre,
            men vi ska inte privatisera den så som du vill göra.
          </note>
          <note type="speaker">
            Anf. 114 SVEN-OLOF SÄLLSTRÖM (SD) replik:
          </note>
          <note>
            Herr talman! Det är nästan surrealistiskt att ordföranden för
            arbetsmarknadsutskottet inte har koll på att verksamheten redan
            försiggår på Arbetsförmedlingen. Man håller redan på att utvärdera
            och sortera bort företag som inte levererar samt gör nya upphandlingar.
            Det är ett projekt som redan pågår på Arbetsförmedlingen, och
            den går precis i linje med den politik vi vill ha.
          </note>
          <note>
            Vi vill inte att företagare ska skära guld med täljkniv med hjälp
            av skattepengar ur Arbetsförmedlingen. Det ska ske en kontinuerlig
            utvärdering, och dåliga äpplen ska sorteras bort och nya komma
            in. Det sker redan. Det har man hållit på med i över ett år, och
            man har till och med utvärderat arbetet en gång. Det är märkligt
            att Raimo Pärssinen inte har koll på detta. Det är dit vi vill
            nå.
          </note>
          <note>
            Sedan finns naturligtvis saker i Arbetsförmedlingen som fungerar.
            Platsbanken är en sådan sak. Den fungerar bra. Varför ska den
            tas bort? Det finns ingen anledning. Det är den man pratar om
            när man talar om 40 procent. Det är de som hittar jobb själva
            – inte Arbetsförmedlingen. Det arbetsförmedlaren gör i sin arbetsgärning
            varje dag är att gömma arbetslöshet åt Socialdemokraterna i åtgärder,
            program och subventionerade anställningar, inte att hitta jobb
            till arbetssökande, inte att ge dem en adekvat utbildning så att
            de kan komma in på ordinarie, reguljär svensk arbetsmarknad och
            få ett osubventionerat arbete. Det är dit vi måste komma, Raimo
            Pärssinen.
          </note>
          <note>
            Det här är förmodligen vårt sista replikskifte, kanske den sista
            debatten. Nej, vi har en debatt kvar. Vi får se om det blir något
            replikskifte där.
          </note>
          <note>
            Jag vill tacka kansliet, och jag vill tacka Raimo Pärssinen.
            Han kom in i riksdagen första gången 1992, om jag inte missminner
            mig, och han har suttit i riksdagen i ett sträck sedan 1998. Det
            är 20 år, och det är imponerande! Vad jag förstår ska han göra
            något annat i livet.
          </note>
          <note>
            Jag får önska dig lycka till. Vi har haft hårda debatter, men
            du har alltid varit rakryggad. Du har varit en bra ordförande
            i arbetsmarknadsutskottet, och det tackar vi för. Jag hoppas att
            du går vidare i livet med stolthet och gör något bra för dig!
          </note>
          <note type="speaker">
            Anf. 115 RAIMO PÄRSSINEN (S) replik:
          </note>
          <note>
            Herr talman! Det här är förmodligen det bästa replikskifte jag
            någonsin haft med Sven-Olof Sällström!
          </note>
          <note>
            Jag vill tacka för de fina orden. Jag är också glad över det
            Sven-Olof Sällström har bidragit med i utskottet. Nu fick till
            och med Arbetsförmed ­ lingen lite beröm av Sven-Olof Sällström,
            och det är vi också tacksamma för.
          </note>
          <note>
            Vi ska vara rädda om statens viktigaste verktyg för att hjälpa
            folk i arbete. Sedan finns jättestora utmaningar, men det måste
            finnas en strukturerad väg in för folk som inte har rätt kunskaper,
            så att de kan få vägledning och praktik. På så sätt tar vi ett
            gemensamt ansvar för att hjälpa till med att pressa ned arbetslösheten.
            Det gör vi genom att vårda vår myndighet, som måste vässas hela
            tiden.
          </note>
          <note>
            Vad vi politiker och riksdagen ska se till är att Arbetsförmedlingen
            har rimliga villkor för sitt arbete. Vi ska inte bara försöka
            skjuta dem i sank utifrån gamla rapporter, eftersom det fungerar
            så mycket bättre i dag. Som jag sa i mitt anförande är vi på helt
            rätt väg. Arbetsförmedlingen fungerar bara bättre och bättre.
          </note>
          <note>
            Jag hoppas att Sven-Olof Sällström och Sverigedemokraterna kan
            tän ­ ka sig för innan de säger: Nej, vi kör den enkla vägen och
            låter marknaden ta hand om det här. De hittar säkert någon lösning.
          </note>
          <note>
            Marknadslösningar är många gånger bra, men ibland fungerar de
            inte. Vi i socialdemokratin brukar säga att marknaden kan vara
            en god tjänare men är en usel herre.
          </note>
          <note>
            Vi upphandlar väldigt mycket, för 6 miljarder, i dag. Vi försöker
            rensa ut dem som är oseriösa, men fortfarande finns det dåliga
            ekonomiska aktiviteter, kriminalitet och så vidare. Det ska bort.
            Men släpp inte loss det till marknaden, Sven-Olof Sällström!
          </note>
          <note>
            Sedan får jag önska dig en trevlig midsommar. Ät mycket sill
            i helgen! Tack ska du ha!
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 20.)
          </note>
          <note>
            § 14 Riksrevisionens rapport om sökandesammansättningens betydelse
            vid matchningen på arbetsmarknaden
          </note>
          <note>
            Arbetsmarknadsutskottets betänkande 2017/18:AU16
          </note>
          <note>
            Riksrevisionens rapport om sökandesammansättningens betydelse
            vid matchningen på arbetsmarknaden (skr. 2017/18:109)
          </note>
          <note>
            f öredrogs .
          </note>
          <note type="speaker">
            Anf. 116 SVEN-OLOF SÄLLSTRÖM (SD):
          </note>
          <note>
            Herr talman! Jag är ledsen, men jag måste nog göra Raimo Pärssinen
            besviken igen. Nu gäller det ytterligare en riksrevisionsgranskning
            av Arbetsförmedlingen. De brukar inte vara positiva , och inte
            heller denna är det .
          </note>
          <note>
            Jag vill börja med att yrka bifall till vår reservation.
          </note>
          <note>
            Enligt Riksrevisionens analys har jobbchansen, det vill säga
            övergång ­ en till osubventionerade arbeten, minskat mellan 2007
            och 2015. Raimo Pärssinen gjorde ju en affär av att det var en
            gammal rapport. Ja, den har ju legat och dammat någonstans, även
            sedan vi lämnade in vår motion – oförklarligt , men så är det.
          </note>
          <note>
            Det Riksrevisionen visar på är att det var försämrade jobbchanser
            under den perioden. Arbetsförmedlingens svar brukar då vara att
            det nu är en annan sökandesammansättning. Men det kan bara förklara
            en tredjedel av detta. Två tredjedelar har andra orsaker.
          </note>
          <note>
            Jag tänker inte dra ut på mitt anförande. Det är många som vill
            hem i dag. Många har beställt resor med både tåg och flyg, så
            jag tänker bara göra en kort sammanfattning av mitt anförande.
          </note>
          <note>
            När man har gjort Arbetsförmedlingen till en integrationsmyndighet,
            vilket är vad man har gjort, har man glömt de andra. Jag får ganska
            ofta signaler från dem som inte tillhör de prioriterade grupperna
            om att de inte får någon hjälp av Arbetsförmedlingen. Det syns
            också på förändringarna i jobbchanserna, förutom den förändrade
            sökandesammansättningen, att det är just gruppen män i åldrarna
            35–45 som har fått en försämrad jobbchans. Då pratar vi alltså
            om dem som är födda i Sverige.
          </note>
          <note>
            Man får också kritik av Riksrevisionen för att man återigen inte
            sköter uppdraget vad gäller statistik, uppföljning och mål, precis
            som när det gäller allt annat. I stort sett all kritik mot Arbetsförmedlingen
            mynnar ut i samma sak: dålig uppföljning, dålig utvärdering och
            dålig målstyrning. Och målstyrningen får man från regeringen.
          </note>
          <note>
            Jag frågade Arbetsförmedlingens generaldirektör när han var i
            arbetsmarknadsutskottet en gång: Varför mäter ni inte hur många
            som kommer ut i reguljärt arbete? Nej, regeringen efterfrågar
            inte det, svarade han. Vad efterfrågar regeringen? Regeringen
            efterfrågar hur många som kommer ut i åtgärder, var det raka svaret.
          </note>
          <note>
            Det här duger inte. Vi måste utvärdera effekten av Arbetsförmedlingens
            verksamhet.
          </note>
          <note>
            I övrigt vill jag tacka kammarpresidiet och all personal för
            den här mandatperioden.
          </note>
          <note>
            Tack för mig!
          </note>
          <note type="speaker">
            Anf. 117 RAIMO PÄRSSINEN (S):
          </note>
          <note>
            Herr talman! Jag yrkar bifall till utskottets förslag till beslut
            och avslag på reservationen.
          </note>
          <note>
            Regeringen instämmer i Riksrevisionens rekommendationer, och
            Arbetsförmedlingen har sedan länge inlett ett arbete med att förbättra
            analyserna.
          </note>
          <note>
            Sedan ska jag säga till dig, Sven-Olof Sällström, som en god
            vän till mig, en moderat, sa till mig när jag satt i skolstyrelsen.
            Han sa: Ja, du Raimo, jag hoppas att det går bra för dig men dåligt
            för ditt parti.
          </note>
          <note>
            Jag säger: Hoppas att det går bra för dig, Sven-Olof Sällström,
            men lite sämre för ditt parti.
          </note>
          <note>
            (Applåder)
          </note>
          <note type="speaker">
            Anf. 118 JAN ERICSON (M):
          </note>
          <note>
            Herr talman! Efter fyra fem år av stark global högkonjunktur
            har svensk arbetsmarknad stärkts ordentligt. Arbetslösheten har
            sjunkit och sysselsättningsgraden har ökat. Motsatsen hade förvånat.
            Men när man gräver lite djupare i arbetsmarknadsstatistiken infinner
            sig faktiskt känslan av att sitta i baren på Titanic och sorglöst
            vänta på något som man inte vill ska hända, i detta fall en ny
            lågkonjunktur.
          </note>
          <note>
            Den rödgröna regeringen har tyvärr misslyckats med arbetsmarknadspolitiken
            på i stort sett alla områden.
          </note>
          <note>
            För det första: Arbetslösheten ligger enligt SCB och Arbetsförmedling
            ­ en på en historiskt hög nivå för att vara mitt under en högkonjunktur.
            Enligt Arbetsförmedlingen ligger arbetslösheten på 7,1 procent
            och enligt SCB på 6,5 procent. Som jämförelse kan nämnas att under
            a lliansreger ­ ingen var arbetslösheten nere i 4,5 procent strax
            före finanskrisen hösten 2008. Det gav oss ett jättebra utgångsläge
            när arbetslösheten sedan ökade. I dag är arbetslösheten alltså
            ungefär 50 procent högre, enligt Arbetsförmedlingens statistik,
            än 2008.
          </note>
          <note>
            För det andra: Arbetslösheten sjunker alldeles för långsamt för
            att vara i en stark högkonjunktur. Det senaste året har de öppet
            arbetslösa minskat med endast 14 000 personer. Utan extratjänsterna
            hade arbetslösheten inte minskat alls.
          </note>
          <note>
            För det tredje: Regeringen gömmer arbetslösa genom att flytta
            dem mellan kolumner i statistiken. Ett exempel är de nämnda extratjänsterna.
            De cirka 15 000 som finns i extratjänster räknas inte som arbetslösa,
            trots att de har vad man skulle kunna kalla för en pågående arbetsmarknadsåtgärd.
          </note>
          <note>
            Regeringens mål är att 30 000 personer ska finnas i extratjänster
            år 2021 till en kostnad av hela 30 miljarder. Förutom att staten
            står för hela lönekostnaden betalar man även en bonus till kommuner
            och landsting för varje extratjänst som tillskapas. Ändå räknas
            deltagarna som personer i arbete i statistiken, eftersom regeringen
            bestämt att det ska ses som en riktig anställning.
          </note>
          <note>
            Det finns fler exempel på hur regeringen med kreativ bokföring
            får arbetslösheten att se lägre ut än vad den är och hur man har
            vänt arbetslinjen till en bidragslinje. Subventionerade tjänster
            staplas på hög för att putsa arbetslöshetssiffrorna.
          </note>
          <note>
            För det fjärde: Sverige sackar efter i en internationell jämförelse.
            Regeringen lovade att ha lägst arbetslöshet i EU år 2020. Nu är
            det ett och ett halvt år dit. Sedan löftet utfärdades har Sverige
            halkat ned från en 12:e till en 16:e plats i EU. Varför lyckas
            den svenska regeringen så mycket sämre än omvärlden?
          </note>
          <note>
            För det femte: Skillnaden i arbetslöshet mellan inrikes och utrikes
            födda är chockerande stor. För inrikes födda ligger arbetslösheten
            runt 3−4 procent, bland utrikes födda uppemot 20 procent. Ylva
            Johansson och Socialdemokraterna lovade före valet 2014 att alla
            nyanlända skulle vara i arbete inom två år. Detta har misslyckats
            totalt, och nu ger man samma vallöfte igen. Varför ska vi tro
            på det den här gången?
          </note>
          <note>
            För det sjätte: Regeringen skryter om att allt fler nyanlända
            kommit i arbete 90 dagar efter etableringsuppdraget, men det är
            en falsk bild. Endast 7 procent har gått vidare till ett arbete
            utan stöd. Det är samma nivå som 2012 och bara en procentenhet
            högre än för ett år sedan. Den minimala ökningen beror helt enkelt
            på att fler har hamnat i de konstgjorda och dyra extratjänsterna.
          </note>
          <note>
            I Arbetsförmedlingens aprilrapport kan man se att knappt 2 procent
            av de utrikes födda arbetslösa har fått ett arbete det senaste
            året mot 6,4 procent av de inrikes födda. Skillnaderna mellan
            inrikes och utrikes födda har snarare förstärkts.
          </note>
          <note>
            För det sjunde: Regeringen låtsas i debatten närmast som om ungdomsarbetslösheten
            har försvunnit. Men ungdomsarbetslösheten är fortfarande högre
            än den totala arbetslösheten. 9,1 procent av ungdomarna i åldrarna
            18–24 år var inskrivna som arbetslösa hos Arbetsförmedlingen i
            april. Hela 46 748 ungdomar var öppet arbetslösa. Det motsvarar
            alla invånare i en medelstor svensk stad. Vi vet dessutom att
            antalet arbetslösa ungdomar brukar öka efter vårterminens slut,
            så siffrorna lär vara ännu värre efter sommaren.
          </note>
          <note>
            För det åttonde: Långtidsarbetslösheten har ökat under mandatperio
            ­ den. Att de långtidsarbetslösa blivit fler är allvarligt. Det
            är nu, i högkonjunktur, man borde ha fått ut fler av dessa på
            arbetsmarknaden. När konjunkturen vänder kommer dessa personer
            att stå längst bak i kön till nya jobb.
          </note>
          <note>
            För det nionde: Arbetsförmedlingens matchning fungerar dåligt,
            vilket inte minst Riksrevisionens rapport pekar på. När Riksrevisionen
            skriver att man rekommenderar att Arbetsförmedlingen överväger
            att genomföra mer ingående analyser av jobbchansförsämringen och
            vad den kan bero på är det ett inlindat sätt att säga att Arbetsförmedlingen
            inte gör sitt jobb. Förtroendet för Arbetsförmedlingen är lågt,
            och Arbetsförmedlingens kompetenta personal kommer inte till sin
            rätt i denna organisation. Det är dags för ett ordentligt omtag:
            Avveckla dagens arbetsförmedling och skapa något nytt som fungerar
            bättre.
          </note>
          <note>
            Herr talman! Socialdemokraterna vill göra valet till en folkomröstning
            om välfärden. Det är en ganska riskabel strategi för ett regeringsparti
            som under hela sin regeringstid och under stark högkonjunktur
            har rustat ned välfärden.
          </note>
          <note>
            Vårdköerna ökar, och bilförlossningar har blivit en lösning i
            glesbygd. En rekordstor andel av niondeklassarna är inte behöriga
            till gymnasiet. Stödet till funktionshindrade barn har försämrats,
            och Försäkringskassans personal har till och med fått bonus om
            de nekat tillräckligt många sjukpenning. Otryggheten i landet
            ökar samtidigt som antalet poliser är det lägsta på tio år. Så
            ser det ut efter fyra år med dagens regering.
          </note>
          <note>
            Under Alliansen sänktes skatterna, och samtidigt fick välfärden
            mer pengar. Hemligheten bakom detta var att vår politik fick fler
            i arbete och minskade utanförskapet dramatiskt. Därmed ökade resurserna
            till välfärden. Ekvationen fungerade.
          </note>
          <note>
            Herr talman! Regeringens glättiga bild av svensk arbetsmarknad
            stämmer inte med verkligheten. Man presterar sämre än vad Alliansen
            gjorde i högkonjunktur, och man presterar sämre än omvärlden.
            Vallöftena från 2014 har inte hållits, och man saknar en plan
            för framtiden. Då blir det inte heller några nya pengar till välfärden.
          </note>
          <note>
            Högkonjunkturen döljer just nu hyfsat väl de underliggande problemen
            på svensk arbetsmarknad. Men under ytan finns stora problem och
            obalanser. När man jämför med tidigare högkonjunkturer har arbetslösheten
            bitit sig fast. Utsatta grupper har svårt att få arbete även i
            den starka högkonjunkturen, och när konjunkturen vänder nedåt
            kommer det att bli ännu svårare.
          </note>
          <note>
            Vi moderater är oerhört kritiska till att regeringen inte har
            tagit vara på högkonjunkturen för att göra viktiga framtidsreformer.
            När konjunkturen vänder nedåt är det för sent.
          </note>
          <note>
            Vi ser nu tecken på att konjunkturen mattas av. Häromdagen kom
            Riksgäldens senaste rapport där man konstaterar att det kommer
            tydliga signaler om avmattning på arbetsmarknaden. Även prognoserna
            från SCB pekar på stigande arbetslöshet redan under 2019. En ny
            regering efter valet kommer definitivt inte till något dukat bord.
          </note>
          <note>
            Det är bråttom att rusta Sverige för sämre tider. Sverige behöver
            omgående nya tag i arbetsmarknadspolitiken. Moderaterna och Alliansen
            har ett gediget batteri med åtgärder som skulle kunna göra skillnad.
            Detta ska vi prata mycket om i den kommande valrörelsen.
          </note>
          <note>
            Just nu känns det som sagt som att sitta i baren på Titanic och
            vänta på det oundvikliga. Isberget närmar sig i fjärran, men kaptenen
            styr inte undan. Det är hög tid att byta kapten på skutan.
          </note>
          <note>
            Herr talman! Jag konstaterar att detta är det allra sista anförandet
            i den allra sista ärendedebatten denna mandatperiod. Det känns
            bra att på detta sätt få sista ordet.
          </note>
          <note>
            Med dessa ord önskar jag talmannen, alla riksdagens tjänstemän
            och kammarens ledamöter en riktigt skön sommar.
          </note>
          <note>
            (Applåder)
          </note>
          <note type="speaker">
            Anf. 119 RAIMO PÄRSSINEN (S) replik:
          </note>
          <note>
            Herr talman! Min första fråga är: Har Jan Ericson verkligen skrivit
            det där själv? Det var en ganska mörk bild han levererade; hörde
            ni det? Det kan ju vara något så när hyfsat väder ute också.
          </note>
          <note>
            Jag tittade på dina kollegor från Moderaterna under ditt tal,
            och jag tyckte att alla hukade sig lite. Nog för att vi brukar
            ha hårda debatter, men vi brukar försöka hålla oss inom en ram
            som har med verkligheten att göra.
          </note>
          <note>
            Vill man enbart spy galla kan man ju göra det, men låt mig påminna
            Jan Ericson om hur det var när Jan Ericsons favoriter styrde landet.
            Då steg arbetslösheten kraftigt; det är vi överens om. Budgetunderskottet
            steg kraftigt. Vi fick till och med bidrag från EU:s fonder för
            att bekämpa ungdomsarbetslösheten, som var jättehög. Vi hade även
            en jättehög långtidsarbetslöshet. Jag vill också påstå att stora
            delar av välfärden rustades ned eftersom ni sänkte skatterna kraftigt.
          </note>
          <note>
            Herr talman! Jag skulle kunna påstå, även om man kanske inte
            ska göra så i sista debatten, att Jan Ericson far med osanning.
            Jag funderar på om de som eventuellt lyssnat på detta tal hemma
            frågar sig: Talade han verkligen sanning? Var de borgerliga åren
            guldåren med lägre arbetslöshet och starkare finanser och då välfärden
            stärktes mycket mer än nu? Jag tror inte det. Jag tror inte att
            en enda ekonom i någon enda bank eller förening skulle hålla med
            Jan Ericson.
          </note>
          <note>
            Jag vill bara önska Jan Ericson en trevlig dag utan sur mage.
          </note>
          <note>
            (Applåder)
          </note>
          <note type="speaker">
            Anf. 120 JAN ERICSON (M) replik:
          </note>
          <note>
            Herr talman! Det är nog snarare Raimo Pärssinen som behöver en
            Novalucol eller något efter detta svar.
          </note>
          <note>
            En mörk bild? Nja, det är sanningen, tyvärr. Vad var det som
            inte stämde? Vad var fel i sak? Allt det jag räknade upp är fakta,
            direkt från offentlig statistik och siffror som finns tillgängliga
            för alla, även för Raimo Pärssinen. Tala gärna om vad som var
            fel i det jag sa!
          </note>
          <note>
            Raimo Pärssinen upprepar ofta att Alliansen och Sverige fick
            stöd från EU för att bekämpa ungdomsarbetslösheten. Jag tycker
            att det var bra att vi fick det och att vi någon gång kan få lite
            pengar tillbaka från EU. Men det roliga är att så sent som 2015
            fick även dagens regering pengar från EU i precis samma syfte.
            Har Raimo Pärssinen förträngt det?
          </note>
          <note>
            Så till det gamla vanliga mantrat att vi sänkte skatten. Ja,
            det gjorde vi, och samtidigt gav vi mer pengar till välfärden.
            Dessa två hängde ihop. Genom att sänka skatten och strama åt en
            del bidragssystem fick vi fler människor i arbete och ett minskat
            utanförskap, och då fick vi också mer resurser till välfärden.
            Denna ekvation fungerade.
          </note>
          <note>
            Alliansen bevisade att detta fungerade till och med i lågkonjunktur
            och finanskris. Då borde ni ha kunnat prestera något liknande
            när ni har styrt i högkonjunktur. Ni har åkt räkmacka på en högkonjunktur,
            men ni har banne mig inte löst arbetsmarknadsproblemen.
          </note>
          <note>
            (Applåder)
          </note>
          <note type="speaker">
            Anf. 121 RAIMO PÄRSSINEN (S) replik:
          </note>
          <note>
            Herr talman! Är arbetslösheten lägre nu än när Jan Ericson var
            med och styrde? Svar ja. Är det större investeringar i kommunerna
            och i dem som bär upp välfärden i detta land nu än när Jan Ericson
            var med och styrde? Svar ja.
          </note>
          <note>
            Att vi fick bidrag från EU 2015 berodde givetvis på efterslängen
            av en borgerlig regering som hade misskött detta. Ungdomsarbetslösheten
            var skyhög. Jan Ericson kan ju inte vara nöjd med det. Nu är det
            ingen som talar om ungdomsarbetslöshet, för vi har ju lyckats.
            Är ungdomsarbetslösheten lägre nu än den var när Jan Ericson var
            med och styrde? Svar ja.
          </note>
          <note>
            Det är tre enkla svar.
          </note>
          <note>
            Man behöver inte vara en strålande ekonom eller matematiker för
            att förstå att Jan Ericson har fel när han talar om läget. Ta
            investeringarna i skolan! De är jättestora. Jämför dem med de
            skattesänkningar man gjorde! Jan Ericson säger: Vi sänkte skatterna
            med sammanlagt 140 miljarder , och ändå steg statens inkomster.
            Ja, men man tog ju lån till skattesänkningarna. Då förstår alla
            att man drar på sig en belastning.
          </note>
          <note>
            Vi har en stark ekonomi och sjunkande arbetslöshet i detta land.
            Vi har fler utbildningsplatser, och vi har den högsta sysselsättningsgraden
            som någonsin mätts. Är det rätt eller fel, Jan Ericson? Det är
            klart att det är rätt, för det är ett faktum.
          </note>
          <note>
            Sverige går åt rätt håll, och vi tänker inte försöka fresta någon
            väljare med att säga: Välj Moderaterna så att de kan genomföra
            stora skattesänkningar och tro att det inte kostar något!
          </note>
          <note>
            (Applåder)
          </note>
          <note type="speaker">
            Anf. 122 JAN ERICSON (M) replik:
          </note>
          <note>
            Herr talman! Det är tur att Raimo Pärssinen får semester snart.
          </note>
          <note>
            Vi har e n arbetslöshet som är lägre i dag, i en stark högkonjunktur,
            än vad Alliansen hade under den djupaste globala finanskrisen
            i modern tid – det hade varit konstigt annars. Raimo Pärssinen
            har glömt bort finanskrisen. Det är lite konstigt.
          </note>
          <note>
            Raimo Pärssinen säger att ingen pratar om ungdomsarbetslösheten
            i dag. Jodå, Raimo Pärssinen, de 46 748 öppet arbetslösa ungdomarna
            pratar om ungdomsarbetslösheten. Det kan jag garantera att de
            gör.
          </note>
          <note>
            Socialdemokraterna och Raimo Pärssinen använder hela tiden ordet
            investeringar för att beskriva utgiftsökningar. Det är en väldigt
            märklig vokabulär, och den kommer vi i Alliansen aldrig att acceptera.
            Investeringar är en sak och utgiftsökningar en annan.
          </note>
          <note>
            Jag kan påminna Raimo Pärssinen om att det under alliansåren
            var balans i kommunernas ekonomi mellan utgifter och inkomster.
            Det är det inte i dag. I dag skenar kommunernas utgifter, och
            vi har en obalans. Så var det även innan Alliansen tillträdde.
            Det finns tydliga siffror från SKL som visar detta, så påståendet
            att Alliansen skulle ha urholkat kommunernas ekonomi är helt enkelt
            fel. Vi höll kommunerna under armarna och räddade välfärden under
            finanskrisen. Det var inte många länder som klarade av det, och
            detta fick vi mycket kredd för från bedömare i omvärlden.
          </note>
          <note>
            Jag kan bara beklaga att Raimo Pärssinen uppenbarligen kommer
            att bli en storkonsument av Novalucol efter denna debatt. Jag
            får ändå önska Raimo Pärssinen en skön sommar.
          </note>
          <note>
            (Applåder)
          </note>
          <note type="speaker">
            Anf. 123 ALI ESBATI (V):
          </note>
          <note>
            Herr talman! När Jan Ericson klev in i kammaren från de mörkaste
            vrårna av nätdebatten blev det svårt att låta bli att sätta upp
            sig på talarlistan, trots att det innebär ett stort etikettsbrott
            att försena midsommarfirandet. Det är väl sådant man snart blir
            utvisad från landet för, om några år.
          </note>
          <note>
            Jag hade kunnat låta bli om det bara hade varit ett slags allmän
            negativitet som Jan Ericson spred, men det var en extremt och
            genomgående missvisande bild av svensk ekonomi och arbetsmarknad
            som han gav. Då blir det svårt att diskutera verkliga problem
            och frågeställningar. Om man har respekt för denna kammare och
            för att detta är landets parlament kan man inte komma med den
            typen av lösryckta siffror, som ger en genuint missvisande bild
            av läget.
          </note>
          <note>
            I verkligheten finns det några saker man måste veta, trots alla
            problem som finns i Sverige. Vi har i dag en högre nivå av personer
            som arbetar för lön än vad något annat land i EU någonsin har
            haft. Vi har en arbetslöshet som sjunker och som fortsätter att
            sjunka för varje AKU som kommer. Etableringen av utlandsfödda
            går fortare och fortare. Vi har en situation där sysselsättningsgraden
            för de utlandsfödda i detta land efter fem år är högre än den
            genomsnittliga sysselsättningen för inrikes födda i resten av
            OECD. Vi har en situation där arbetsmarknaden fungerar på detta
            sätt, samtidigt som vi har en tillväxt som är högre än i jämförbara
            länder och ett mycket stort överskott i statens finanser.
          </note>
          <note>
            Allt detta står i stor kontrast till hur det var när den borgerliga
            reger ­ ingen styrde. Den borgerliga regeringens politik går på
            enbart två ben – privatiseringar och lägre skatter – och bägge
            benen haltar samtidigt. Detta är det problem som vi har haft att
            handskas med i denna situation. Då är inte allt frid och fröjd.
            Jag är vänsterpartist, och vi är ju aldrig nöjda. Det finns massvis
            med problem. Om man ska ta hand om dessa problem måste man veta
            vart saker och ting rör sig, och arbetsmarknaden har rört sig
            åt rätt håll under dessa år.
          </note>
          <note>
            Det som inte har löst sig och som det fortfarande återstår mycket
            att göra åt är att ojämlikheten i Sverige, under skilda regeringar,
            har ökat under lång tid. Detta har vi börjat vända på under denna
            mandatperiod, men det återstår en lång väg att gå. Detta är en
            problemställning som Jan Ericson och hans parti inte bara inte
            ser utan aktivt försöker fördjupa. Det är ju vad deras dubbelhalta
            politik med skattesänkningar och privatiseringar går ut på.
          </note>
          <note>
            Om vi hade haft modet att ta diskussionen om de verkliga problemen
            i det svenska samhället i denna kammare hade vi diskuterat frågor
            om ojämlikhet och fördelning. Då hade vi diskuterat hur vi kan
            få en situation där vi reverserar den utveckling där en stor del
            av samhällets samlade resurser går till en liten elit i toppen.
          </note>
          <note>
            Dessa förslag finns det gott om, och dem kommer vi att få diskutera
            i valrörelsen. Men där lär varken Jan Ericson eller hans parti
            ha särskilt mycket att bidra med.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 20.)
          </note>
          <note>
            § 15 Subsidiaritetsprövning av förslag till förordning om Europeiska
            fonden för justering för globaliseringseffekter
          </note>
          <note>
            Arbetsmarknadsutskottets utlåtande 2017/18:AU19
          </note>
          <note>
            Subsidiaritetsprövning av förslag till förordning om Europeiska
            fonden för justering för globaliseringseffekter (COM(2018) 380)
          </note>
          <note>
            föredrogs.
          </note>
          <note>
            Kammaren biföll utskottets förslag att ärendet fick avgöras trots
            att det varit tillgängligt kortare tid än två vardagar före den
            dag då det skulle behandlas.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under § 20.)
          </note>
          <note>
            § 16 Subsidiaritetsprövning av kommissionens förslag till Europeiska
            unionens egna medel och genomförande av systemet för egna medel
          </note>
          <note>
            Finansutskottets utlåtande 2017/18:FiU51
          </note>
          <note>
            Subsidiaritetsprövning av kommissionens förslag till Europeiska
            unio ­ nens egna medel och genomförande av systemet för egna medel
            (COM(2018) 325 och COM(2018) 327)
          </note>
          <note>
            föredrogs.
          </note>
          <note>
            Kammaren biföll utskottets förslag att ärendet fick avgöras trots
            att det varit tillgängligt kortare tid än två vardagar före den
            dag då det skulle behandlas.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under § 20.)
          </note>
          <note>
            § 17 Subsidiaritetsprövning av kommissionens förslag om ändring
            av direktivet om förvaltning av vägars säkerhet
          </note>
          <note>
            Trafikutskottets utlåtande 2017/18:TU20
          </note>
          <note>
            Subsidiaritetsprövning av kommissionens förslag om ändring av
            direktivet om förvaltning av vägars säkerhet (COM(2018) 274)
          </note>
          <note>
            föredrogs.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under § 20.)
          </note>
          <note>
            § 18 Subsidiaritetsprövning av kommissionens förslag om åtgärder
            för att påskynda förverkligandet av det transeuropeiska transportnätet
          </note>
          <note>
            Trafikutskottets utlåtande 2017/18:TU21
          </note>
          <note>
            Subsidiaritetsprövning av kommissionens förslag om åtgärder för
            att påskynda förverkligandet av det transeuropeiska transportnätet
            (COM(2018) 277)
          </note>
          <note>
            föredrogs.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under § 20.)
          </note>
          <note>
            § 19 Subsidiaritetsprövning av kommissionens förslag till förordning
            om en mekanism för att lösa problem i gränsöverskridande sammanhang
          </note>
          <note>
            Näringsutskottets utlåtande 2017/18:NU28
          </note>
          <note>
            Subsidiaritetsprövning av kommissionens förslag till förordning
            om en mekanism för att lösa problem i gränsöverskridande sammanhang
            (COM(2018) 373)
          </note>
          <note>
            föredrogs.
          </note>
          <note>
            Kammaren biföll utskottets förslag att ärendet fick avgöras trots
            att det varit tillgängligt kortare tid än två vardagar före den
            dag då det skulle behandlas.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under § 20.)
          </note>
          <note>
            Ajournering
          </note>
          <note>
            Kammaren beslutade kl. 16.46 på förslag av andre vice talmannen
            att ajournera sammanträdet till kl. 1 6.55, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.55.
          </note>
          <note>
            § 20 Beslut om ärenden som slutdebatterats vid dagens sammanträde
          </note>
          <note>
            FiU20 Riktlinjer för den ekonomiska politiken
          </note>
          <note>
            Punkt 1 (Riktlinjer för den ekonomiska politiken och budgetpolitiken)
          </note>
          <note>
            1. utskottet
          </note>
          <note>
            2. res. 1 (M)
          </note>
          <note>
            3. res. 2 (SD)
          </note>
          <note>
            4. res. 3 (C)
          </note>
          <note>
            5. res. 4 (L)
          </note>
          <note>
            6. res. 5 (KD)
          </note>
          <note>
            7. utskottets förslag med den ändring däri som föranleddes av
            bifall till mot. 2017/18:2962 yrk. 19 av Valter Mutt m.fl. (MP)
          </note>
          <note>
            Förberedande votering 1:
          </note>
          <note>
            Kammaren antog med acklamation res. 3 som motförslag i nästa
            förberedande votering.
          </note>
          <note>
            Förberedande votering 2:
          </note>
          <note>
            37 för res. 2
          </note>
          <note>
            20 för res. 3
          </note>
          <note>
            259 avstod
          </note>
          <note>
            33 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 3:
          </note>
          <note>
            76 för res. 1
          </note>
          <note>
            37 för res. 2
          </note>
          <note>
            203 avstod
          </note>
          <note>
            33 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            148 för utskottet
          </note>
          <note>
            112 för res. 1
          </note>
          <note>
            57 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 108 S, 21 MP, 19 V
          </note>
          <note>
            För res. 1: 76 M, 35 SD, 1 -
          </note>
          <note>
            Avstod: 1 M, 1 SD, 20 C, 17 L, 15 KD, 3 -
          </note>
          <note>
            Frånvarande: 5 S, 6 M, 6 SD, 4 MP, 2 C, 2 V, 2 L, 1 KD, 4 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            FiU21 Vårändringsbudget för 2018
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            153 för utskottet
          </note>
          <note>
            39 för res.
          </note>
          <note>
            125 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 108 S, 2 M, 21 MP, 19 V, 3 L
          </note>
          <note>
            För res.: 36 SD, 3 -
          </note>
          <note>
            Avstod: 75 M, 20 C, 14 L, 15 KD, 1 -
          </note>
          <note>
            Frånvarande: 5 S, 6 M, 6 SD, 4 MP, 2 C, 2 V, 2 L, 1 KD, 4 -
          </note>
          <note>
            Birgitta Ohlsson och Barbro Westerholm ( båda L) anmälde att
            de avsett att avstå från att rösta men markerats ha röstat ja.
          </note>
          <note>
            FiU30 Årsredovisning för staten 2017
          </note>
          <note>
            Kammaren biföll utskottets förslag.
          </note>
          <note>
            FiU47 Upplösning av Sparbankernas säkerhetskassa och vissa andra
            frågor
          </note>
          <note>
            Kammaren biföll utskottets förslag.
          </note>
          <note>
            FiU48 En ny ordning för redovisningstillsyn
          </note>
          <note>
            Kammaren biföll utskottets förslag.
          </note>
          <note>
            MJU22 Klimatpolitik
          </note>
          <note>
            Punkt 2 (Internationella samarbetsformer)
          </note>
          <note>
            1. utskottet
          </note>
          <note>
            2. res. 4 (SD)
          </note>
          <note>
            Votering:
          </note>
          <note>
            175 för utskottet
          </note>
          <note>
            39 för res. 4
          </note>
          <note>
            103 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 108 S, 21 MP, 20 C, 1 V, 17 L, 8 KD
          </note>
          <note>
            För res. 4: 36 SD, 3 -
          </note>
          <note>
            Avstod: 77 M, 18 V, 7 KD, 1 -
          </note>
          <note>
            Frånvarande: 5 S, 6 M, 6 SD, 4 MP, 2 C, 2 V, 2 L, 1 KD, 4 -
          </note>
          <note>
            Mia Sydow Mölleby (V) anmälde att hon avsett att avstå från att
            rösta men markerats ha röstat ja.
          </note>
          <note>
            Magnus Oscarsson och Mikael Oscarsson (båda KD) anmälde att de
            avsett att rösta ja men markerats ha avstått från att rösta.
          </note>
          <note>
            Punkt 8 (Målen för svensk klimatpolitik)
          </note>
          <note>
            1. utskottet
          </note>
          <note>
            2. res. 14 (SD)
          </note>
          <note>
            Votering:
          </note>
          <note>
            258 för utskottet
          </note>
          <note>
            39 för res. 14
          </note>
          <note>
            20 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 08 S, 77 M, 21 MP, 20 C, 17 L, 15 KD
          </note>
          <note>
            För res. 14: 36 SD, 3 -
          </note>
          <note>
            Avstod: 19 V, 1 -
          </note>
          <note>
            Frånvarande: 5 S, 6 M, 6 SD, 4 MP, 2 C, 2 V, 2 L, 1 KD, 4 -
          </note>
          <note>
            Punkt 12 (Beräkning av klimatutsläpp)
          </note>
          <note>
            1. utskottet
          </note>
          <note>
            2. res. 19 (M)
          </note>
          <note>
            3. res. 20 (V)
          </note>
          <note>
            Förberedande votering:
          </note>
          <note>
            77 för res. 19
          </note>
          <note>
            20 för res. 20
          </note>
          <note>
            220 avstod
          </note>
          <note>
            32 frånvarande
          </note>
          <note>
            Kammaren biträdde res. 19.
          </note>
          <note>
            Ann-Charlotte Hammar Johnsson (M) anmälde att hon avsett att
            rösta ja men markerats ha röstat nej.
          </note>
          <note>
            Huvudvotering:
          </note>
          <note>
            220 för utskottet
          </note>
          <note>
            77 för res. 19
          </note>
          <note>
            20 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 8 S, 36 SD, 21 MP, 20 C, 17 L, 15 KD, 3 -
          </note>
          <note>
            För res. 19: 77 M
          </note>
          <note>
            Avstod: 19 V, 1 -
          </note>
          <note>
            Frånvarande: 5 S, 6 M, 6 SD, 4 MP, 2 C, 2 V, 2 L, 1 KD, 4 -
          </note>
          <note>
            Punkt 14 (Klimatintegrering)
          </note>
          <note>
            1. utskottet
          </note>
          <note>
            2. res. 23 (L)
          </note>
          <note>
            Votering:
          </note>
          <note>
            300 för utskottet
          </note>
          <note>
            17 för res. 23
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 8 S, 77 M, 36 SD, 21 MP, 20 C, 19 V, 15 KD,
            4 -
          </note>
          <note>
            För res. 23: 17 L
          </note>
          <note>
            Frånvarande: 5 S, 6 M, 6 SD, 4 MP, 2 C, 2 V, 2 L, 1 KD, 4 -
          </note>
          <note>
            Punkt 16 (Dubbla styrmedel inom klimatpolitiken)
          </note>
          <note>
            1. utskottet
          </note>
          <note>
            2. res. 25 (S, MP, V)
          </note>
          <note>
            Votering:
          </note>
          <note>
            170 för utskottet
          </note>
          <note>
            148 för res. 25
          </note>
          <note>
            31 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 S, 77 M, 36 SD, 20 C, 17 L, 15 KD, 4 -
          </note>
          <note>
            För res. 25: 107 S, 22 MP, 19 V
          </note>
          <note>
            Frånvarande: 5 S, 6 M, 6 SD, 3 MP, 2 C, 2 V, 2 L, 1 KD, 4 -
          </note>
          <note>
            Punkt 17 (Kostnadseffektiva styrmedel inom klimatpolitiken)
          </note>
          <note>
            1. utskottet
          </note>
          <note>
            2. res. 26 (M, C, L, KD)
          </note>
          <note>
            Votering:
          </note>
          <note>
            186 för utskottet
          </note>
          <note>
            132 för res. 26
          </note>
          <note>
            31 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 108 S, 36 SD, 22 MP, 19 V, 1 -
          </note>
          <note>
            För res. 26: 77 M, 20 C, 17 L, 15 KD, 3 -
          </note>
          <note>
            Frånvarande: 5 S, 6 M, 6 SD, 3 MP, 2 C, 2 V, 2 L, 1 KD, 4 -
          </note>
          <note>
            Punkt 18 (Principen om att förorenaren betalar)
          </note>
          <note>
            1. utskottet
          </note>
          <note>
            2. res. 27 (M, C, L, KD)
          </note>
          <note>
            Votering:
          </note>
          <note>
            186 för utskottet
          </note>
          <note>
            132 för res. 27
          </note>
          <note>
            31 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 108 S, 36 SD, 22 MP, 19 V, 1 -
          </note>
          <note>
            För res. 27: 77 M, 20 C, 17 L, 15 KD, 3 -
          </note>
          <note>
            Frånvarande: 5 S, 6 M, 6 SD, 3 MP, 2 C, 2 V, 2 L, 1 KD, 4 -
          </note>
          <note>
            Punkt 27 (Miljöinformation om drivmedel)
          </note>
          <note>
            1. utskottet
          </note>
          <note>
            2. res. 35 (C)
          </note>
          <note>
            Votering:
          </note>
          <note>
            279 för utskottet
          </note>
          <note>
            20 för res. 35
          </note>
          <note>
            19 avstod
          </note>
          <note>
            31 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 8 S, 77 M, 36 SD, 22 MP, 17 L, 15 KD, 4 -
          </note>
          <note>
            För res. 35: 20 C
          </note>
          <note>
            Avstod: 19 V
          </note>
          <note>
            Frånvarande: 5 S, 6 M, 6 SD, 3 MP, 2 C, 2 V, 2 L, 1 KD, 4 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            AU15 Riksrevisionens rapport om effekter av Arbetsförmedlingens
            Förberedande och orienterande utbildning
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            3. res. 2 (V)
          </note>
          <note>
            Förberedande votering:
          </note>
          <note>
            43 för res. 1
          </note>
          <note>
            19 för res. 2
          </note>
          <note>
            256 avstod
          </note>
          <note>
            31 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            259 för utskottet
          </note>
          <note>
            40 för res. 1
          </note>
          <note>
            19 avstod
          </note>
          <note>
            31 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 08 S, 77 M, 22 MP, 20 C, 17 L, 15 KD
          </note>
          <note>
            För res. 1: 36 SD, 4 -
          </note>
          <note>
            Avstod: 19 V
          </note>
          <note>
            Frånvarande: 5 S, 6 M, 6 SD, 3 MP, 2 C, 2 V, 2 L, 1 KD, 4 -
          </note>
          <note>
            AU18 Riksrevisionens rapport om regionala skillnader i effekter
            av Arbetsförmedlingens arbetsmarknadsutbildning
          </note>
          <note>
            Kammaren biföll utskottets förslag.
          </note>
          <note>
            AU16 Riksrevisionens rapport om sökandesammansättningens betydelse
            vid matchningen på arbetsmarknaden
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            278 för utskottet
          </note>
          <note>
            40 för res.
          </note>
          <note>
            31 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 08 S, 77 M, 22 MP, 20 C, 19 V, 17 L, 15 KD
          </note>
          <note>
            För res.: 36 SD, 4 -
          </note>
          <note>
            Frånvarande: 5 S, 6 M, 6 SD, 3 MP, 2 C, 2 V, 2 L, 1 KD, 4 -
          </note>
          <note>
            AU19 Subsidiaritetsprövning av förslag till förordning om Europeiska
            fonden för justering för globaliseringseffekter
          </note>
          <note>
            Kammaren biföll utskottets förslag.
          </note>
          <note>
            FiU51 Subsidiaritetsprövning av kommissionens förslag till Europeiska
            unionens egna medel och genomförande av systemet för egna medel
          </note>
          <note>
            Kammaren biföll utskottets förslag.
          </note>
          <note>
            TU20 Subsidiaritetsprövning av kommissionens förslag om ändring
            av direktivet om förvaltning av vägars säkerhet
          </note>
          <note>
            Kammaren biföll utskottets förslag.
          </note>
          <note>
            TU21 Subsidiaritetsprövning av kommissionens förslag om åtgärder
            för att påskynda förverkligandet av det transeuropeiska transportnätet
          </note>
          <note>
            Kammaren biföll utskottets förslag.
          </note>
          <note>
            NU28 Subsidiaritetsprövning av kommissionens förslag till förordning
            om en mekanism för att lösa problem i gränsöverskridande sammanhang
          </note>
          <note>
            Kammaren biföll utskottets förslag.
          </note>
          <note>
            § 21 Avslutning
          </note>
          <note type="speaker">
            Anf. 124 TALMANNEN:
          </note>
          <note>
            Ärade ledamöter! Detta riksmöte lider mot sitt slut, och så även
            valperioden. Det har varit en valperiod som startade väldigt intensivt
            och turbulent; det var tal om extraval och decemberöverenskommelser.
          </note>
          <note>
            Efter det har debatterna bara fortsatt här i kammaren och i utskotten.
            Ni har faktiskt hållit över 1 000 ärendedebatter och fattat fler
            än 6 000 beslut här i kammaren. Nu är det snart dags för väljarna
            att fatta sitt beslut, och jag hoppas att ni kommer att hinna
            med några varma, lediga sommardagar innan valrörelsens temperatur
            når hetta.
          </note>
          <note>
            Många av er kommer tillbaka i höst, vid öppnandet av riksmötet.
            Men alla av er kandiderar inte, och några har avslutat sitt uppdrag
            under våren. Det är därför många ledamöter jag gärna vill tacka
            av. Alla ni har fått förgyllda riksdagspins, och ni har fått ett
            brev med ett personligt tack från mig utdelade vid era platser.
            Ni som har suttit en hel valperiod får också en medalj.
          </note>
          <note>
            Jag önskar att det fanns tid till några personliga ord för var
            och en också här i kammaren, men ärligt talat – då skulle vi inte
            ens hinna hem till midsommar. Jag kommer därför att tacka avgående
            ledamöter gruppvis. Ett mer personligt tack kommer jag att rikta
            till dem som har tjänstgjort allra längst tid.
          </note>
          <note>
            Jag vill be er att resa på er när ni hör ert namn under avtackningarna.
            Jag kommer nu att läsa upp namnen på de ledamöter som har tillhört
            riksdagen huvudsakligen under denna valperiod.
          </note>
          <note>
            Det är Sotiris Delis, Hamza Demir, Petra Ekerum, Sofia Fölster,
            Pavel Gamov, Anna Hagwall, Nina Kain, Agneta Karlsson, Heidi Karlsson,
            Dag Klackenberg, Elisabet Knutsson, Veronica Lindholm, Karl Längberg,
            Aron Modig, Stefan Nilsson, Carl Schlyter, Lisbeth Sundén Andersson,
            Mathias Sundin, Marco Venegas, Emma Wallrup, Hanna Wigh och Emanuel
            Öz.
          </note>
          <note>
            Jag vill rikta ett stort tack till er för ert arbete i demokratins
            tjänst. Tack ska ni ha!
          </note>
          <note>
            (Applåder)
          </note>
          <note>
            Jag vill även tacka Karin Svensson Smith. Hon kom också in i
            riksdagen 2014, men hon valdes faktiskt in redan 1998.
          </note>
          <note>
            Som ordförande i trafikutskottet har du, Karin, engagerat arbetat
            för klimat- och trafikfrågor, och du är en känd tågentusiast.
            Därför är det lite ironiskt att det var just tågkaos som gjorde
            att du inte kunde tackas av när det begav sig 2010. Men nu vill
            jag säga tack för dina insatser i demokratins tjänst!
          </note>
          <note>
            (Applåder)
          </note>
          <note>
            Följande ledamöter har tillhört riksdagen i åtta år – flertalet
            kom in 2010: Maria Abrahamsson, Jabar Amin, Håkan Bergman, Agneta
            Börjesson, Kent Ekeroth, Lars Eriksson, Thomas Finnborg, Jonas
            Gunnarsson, Arhe Hamednaca, Jonas Jacobsson Gjörtler, Per-Ingvar
            Johnsson, Sara Karlsson, Katarina Köhler, Margareta Larsson, Annika
            Lillemets, Eva Lohman, Valter Mutt, Kerstin Nilsson, Lise Nordin,
            Anna-Lena Sörenson, Anna Wallen, Tony Wiklander och Jonas Åkerlund.
            Ett varmt tack för era insatser i demokratins tjänst!
          </note>
          <note>
            (Applåder)
          </note>
          <note>
            Följande ledamöter har tillhört riksdagen i cirka tolv år, och
            de flesta kom in 2006: Phia Andersson, Lena Asplund, Anti Avsan,
            Finn Bengtsson, Mikael Cederbratt, Krister Hammarbergh, Isabella
            Hökmark, Peter Jeppsson, Göran Pettersson, Leif Pettersson, Maria
            Plass och Eva Sonids ­ son. Tack för era insatser i demokratins
            tjänst!
          </note>
          <note>
            (Applåder)
          </note>
          <note>
            Jag vill också tacka två ledamöter av samma årgång som dessutom
            har varit gruppledare.
          </note>
          <note>
            Emma Henriksson ! Du kom in i riksdagen med ett starkt politiskt
            engagemang. Du är ordförande i socialutskottet, och du har företrätt
            ditt parti på ett föredömligt sätt som gruppledare och som talesperson
            i socialpolitik, sjukvårdspolitik och familjepolitik. Jag har
            glatt mig åt vårt samarbete i gruppledarkretsen.
          </note>
          <note>
            Jag vill också vända mig till Anna Kinberg Batra, som bland annat
            varit partiledare, gruppledare och ordförande i finansutskottet
            och EU-nämnden.
          </note>
          <note>
            Din politiska bredd är stor, vilket vi har sett inte minst i
            partiledar- och budgetdebatter och i reformeringen av arbetskraftsinvandringen,
            som ligger dig extra nära.
          </note>
          <note>
            Du har ett stort intresse för EU-frågor och internationella relationer.
            Du har inte bara haft centrala uppdrag i din partigrupp; du har
            också haft en mycket viktig roll i det parlamentariska arbetet
            här. Jag har också verkligen gillat att jobba med dig i gruppledarkretsen.
          </note>
          <note>
            Tack till er två för era insatser i demokratins tjänst!
          </note>
          <note>
            (Applåder)
          </note>
          <note>
            Följande ledamöter har tillhört riksdagen i ca 16 år, vilket
            betyder att de flesta kom in 2002: Lennart Axelsson, Catharina
            Bråkenhielm, Rossana Dinamarca, Agneta Gille, Berit Högman, Peter
            Johnsson, Birgitta Ohlsson och Helene Petersson i Stockaryd. Tack
            för era insatser i demokratins tjänst!
          </note>
          <note>
            (Applåder)
          </note>
          <note>
            De ledamöter som har tillhört riksdagen i 20 år eller längre
            – nästan alla kom in 1998 eller 1994 – vill jag tacka med några
            personliga ord.
          </note>
          <note>
            Monica Green ! Du kom in i riksdagen 1994 för Socialdemokraterna
            för Västra Götalands läns östra valkrets. Du har varit ledamot
            i trafikutskottet, finansutskottet och EU-nämnden. Du har varit
            ledamot i Nordiska rådets svenska delegation, OSSE-delegationen
            och IPU.
          </note>
          <note>
            Du är ett energiknippe av stora mått. Du brinner för rättvisa,
            miljö och jämställdhet. Ditt starka och tidiga engagemang för
            jämställdhetsfrågorna kan exemplifieras med att du var med och
            startade SSU:s första arbetsgrupp för jämställdhetsfrågor tillsammans
            med dåvarande förbundsordförande Anna Lindh. Och du är nu engagerad
            i UN Women.
          </note>
          <note>
            Du har även varit aktiv inom it-området, till exempel som den
            socialdemokratiska gruppens it-politiska talesperson. Ditt it-intresse
            visar sig också i din mycket stora aktivitet på sociala medier,
            där du är extremt flitig på både Facebook och Twitter.
          </note>
          <note>
            En annan sak som jag tycker är viktig att lyfta fram är naturligtvis
            ditt engagemang för Skaraborg!
          </note>
          <note>
            Tack för dina insatser i demokratins tjänst!
          </note>
          <note>
            (Applåder)
          </note>
          <note>
            Kent Härstedt! Du är riksdagsledamot för Socialdemokraterna sedan
            1998, och du representerar Skåne läns västra valkrets som personvald
            ledamot. I riksdagen har du bland annat varit ledamot i utrikesutskottet
            och försvarsutskottet, ordförande i OSSE-delegationen och aktiv
            i parlamentariska nätverk.
          </note>
          <note>
            Du har bland annat varit politiskt sakkunnig och haft uppdrag
            i statliga styrelser och insynsråd. Du har deltagit i många statliga
            utredningar, till exempel om alkoholinförsel och om statens konsulära
            ansvar vid kris- och katastrofsituationer.
          </note>
          <note>
            Här i riksdagen – eller snarare ute i världen – har du varit
            engagerad i utrikespolitiska frågor, och det har märkts inte minst
            på antalet resdagar.
          </note>
          <note>
            Du har varit ditt partis biståndspolitiska talesperson när du
            var ledamot i utrikesutskottet. Du har arbetat aktivt med valövervakning
            inom ramen för OSSE. Ditt internationella engagemang har gett
            dig både ett stort kunnande och ett omfattande kontaktnät. Inte
            minst har vi märkt detta i dagarna när ditt arbete bidrog till
            det svenska agerandet i fråga om mötet mellan Nordkorea och USA.
          </note>
          <note>
            Tack för dina insatser i demokratins tjänst!
          </note>
          <note>
            (Applåder)
          </note>
          <note>
            Leif Jakobsson ! Du kom in i riksdagen för Socialdemokraterna
            1998 och har representerat Malmö kommun. Du har bland annat varit
            vice ordförande i skatteutskottet och ledamot av bostadsutskottet
            samt riksdagsstyrelsen. Du har också varit vice gruppledare för
            Socialdemokraterna.
          </note>
          <note>
            Du har haft många uppdrag inom utredningsväsendet. Ditt internatio
            ­ nella intresse har visat sig exempelvis genom dina många politiska
            kontakter med Danmark och Tyskland. Här i riksdagen har du varit
            ordförande i Svensk-tyska parlamentarikerförbundet.
          </note>
          <note>
            Du har en bakgrund i kommunpolitiken, och du har en lång politisk
            bana inom ditt politiska parti. Det har gett dig en politisk bredd
            som har kommit till uttryck också i riksdagsarbetet. Du har haft
            ansvaret för många olika frågor, bland annat inom bostadspolitik,
            trafik och naturligtvis skattepolitik som vice ordförande i utskottet.
          </note>
          <note>
            Du har en förmåga att få till konkreta lösningar på olika problem,
            både som ledare och som politiker, genom en kombination av pragmatism
            och politisk fingertoppskänsla. Som kunnig, erfaren och lösningsorienterad
            politiker har du varit verksam både i riksdagen och, på senare
            tid, som statssekreterare med ansvar för skattefrågor.
          </note>
          <note>
            Tack för din tid i demokratins tjänst!
          </note>
          <note>
            (Applåder)
          </note>
          <note>
            Yilmaz Kerimo ! Du har varit ledamot av riksdagen för Socialdemokraterna
            sedan 1998, och du representerar Stockholms län. Du har bland
            annat varit ledamot i justitieutskottet, socialförsäkringsutskottet,
            KU och civilutskottet. Du har även varit ledamot i flera statliga
            utredningar, till exempel Anhörigkommittén, Diskrimineringskommittén
            och Kriminalvårdskommittén.
          </note>
          <note>
            Din politisk a gärning är lång , och dina hjärtefrågor har framför
            allt rört integration, välfärd och det sociala området. Det stora
            intresset och breda kunnandet i sociala frågor har du med dig
            från din bakgrund som socionom.
          </note>
          <note>
            Ditt hjärta bultar extra för Södertälje. Du har särskilt brunnit
            för att samhället och välfärden ska omfatta alla. Allas rätt till
            bostad, försörjning, rättvisa uppväxtvillkor och trygghet har
            varit frågor som du har engagerat dig starkt i. Din solidariska
            ådra kommer du alltid att bära med dig, även utanför riksdagen.
          </note>
          <note>
            Tack för ditt arbete i demokratins tjänst!
          </note>
          <note>
            (Applåder)
          </note>
          <note>
            Cecilia Magnusson ! D u kom in i riksdagen 1998 för Moderaterna
            och inledde din bana i justitieutskottet och socialförsäkringsutskottet,
            men det är framför allt i kulturutskottet ditt engagemang har
            legat på senare år. Där är du ledamot sedan 2006.
          </note>
          <note>
            Du brinner särskilt för alla barns och ungdomars rätt till kultur,
            och du tror på musikens kraft att påverka livet till det bättre.
            Orädd, påläst och empatisk är tre ord som beskriver dina insatser
            här i riksdagen. Engagerat och intensivt driver du dina frågor.
          </note>
          <note>
            Engagemanget har märkts i riksdagens parlamentariska nätverk
            och vänföreningar. Du har till exempel varit med i vänskapsföreningen
            för Cypern och aktiv i Dawit Isaak-kommittén.
          </note>
          <note>
            Du har den goda egenskapen att se och intressera dig för människor.
            Du lär känna människorna även bakom den politiska rollen, och
            du gläder dem ständigt med små presenter. Det är vi många som
            kan vittna om här i salen. Tack för dina insatser i demokratins
            tjänst!
          </note>
          <note>
            (Applåder)
          </note>
          <note>
            Raimo Pärssinen! E fter ett inhopp 1992 kom du på allvar in i
            riksdagen 1996 för Socialdemokraterna i Gävleborgs län. Du har
            bland annat varit ordförande i arbetsmarknadsutskottet och ledamot
            i lagutskottet och skatteutskottet.
          </note>
          <note>
            Ditt politiska intresse började i arbetslivet som metallarbetare
            i Hofors, där frågor om arbetslivets villkor och arbetsmiljö blev
            konkreta. Dessa frågor har genomgående engagerat dig under din
            tid i riksdagen, inte minst som ordförande i arbetsmarknadsutskottet
            men också som en driven debattör här i talarstolen, vilket vi
            kunde höra alldeles nyligen.
          </note>
          <note>
            Du har också arbetat för att alla ska garanteras en bra arbetsmiljö,
            rättvisa villkor och möjlighet till fortbildning. Du har oförtrutet
            arbetat för att bekämpa diskriminering, arbetslöshet och utslagning.
            Du har även arbetat aktivt med frågor kring skola, äldreomsorg,
            solidariska skatter och rättvis fördelningspolitik. Du har också
            slagit vakt om de viktiga svensk-finska förbindelserna.
          </note>
          <note>
            Tack för ditt arbete i demokratins tjänst!
          </note>
          <note>
            (Applåder)
          </note>
          <note>
            Till den här gruppen hör också tidigare förste vice ta lman Susanne
            Eberstein. Susanne! 1994 valdes du till riksdagsledamot för Socialdemokraterna
            och Västernorrlands län. Under dina 24 år i riksdagen har du haft
            en lång rad uppdrag, bortsett från att vara förste vice talman.
            Du har varit ledamot i finansutskottet, det sammansatta konstitutions-
            och utrikesutskottet och justitieutskottet. Du har varit vice
            ordförande i socialutskottet, du har varit med i EU-nämnden och
            du har varit ordförande i skatteutskottet. Du har också varit
            ordförande i riksbanksfullmäktige. Utöver detta har du varit utredare
            i en lång rad utredningar.
          </note>
          <note>
            Rättvisefrågor har alltid legat dig särskilt varmt om hjärtat.
            Ska man i två ord beskriva din gärning är det att du alltid har
            haft jämställdhet och likaberättigande som ledord i allt du företagit
            dig. Du har också haft ett aktivt intresse för allt från exempelvis
            polisfrågor till konst och alkoholreklam.
          </note>
          <note>
            Bredden av frågor du har engagerat dig i visar på en total avsaknad
            av rädsla inför utmaningen att ge sig in på nya områden. Du har
            en enastående förmåga att sätta dig in i nya frågor. Du har alltid
            tagit dina förtroendeuppdrag på största allvar, och du har alltid
            vinnlagt dig om att vara väl insatt i sakfrågorna.
          </note>
          <note>
            Du är rak, tydlig och ärlig. Budskapet går fram, och det kan
            inte misstolkas. Du har heller aldrig varit rädd för att föra
            fram kritik, men det har du gjort med hjärta och värme. Tack för
            dina insatser i demokratins tjänst!
          </note>
          <note>
            (Applåder)
          </note>
          <note>
            Jag vill också rikta ett särskilt tack till vår avgående ålderspresident
            och till mina avgående kollegor i talmanspresidiet.
          </note>
          <note>
            Krister Örnfjäder ! Du kom in i riksdagen för Socialdemokraterna
            1992, och du representerar Kalmar läns valkrets. I riksdagen har
            du bland annat varit ledamot av utbildningsutskottet, trafikutskottet,
            näringsutskottet och utrikesutskottet, och alla känner dig som
            ordförande i riksdagens interparlamentariska unions delegation.
          </note>
          <note>
            Du är riksdagens ålderspresident med över 25 år i riksdagen –
            en imponerande insats på närmare 10 000 dagar som tjänstgörande
            ledamot! Du är kunnig och minst sagt väl etablerad som riksdagsledamot.
            Det har varit tryggt att ha din kompetens att tillgå.
          </note>
          <note>
            Du har under dessa år inte bara haft en lång rad uppdrag inom
            ramen för ledamotsrollen, utan du har naturligtvis också drivit
            en mängd olika politiska frågor med ett brett politiskt register.
            Du har engagerat dig för trafik, kommunikation och utbildning.
            Ditt arbete har handlat både om re ­ gionala perspektiv i näringsutskottet
            och om globala perspektiv i utrikesutskottet och IPU.
          </note>
          <note>
            Du arbetar för att driva viktiga internationella frågor inom
            IPU, där du länge har ingått i den svenska delegationen. Sedan
            2014 har du varit dess ordförande. Att sprida demokrati i världen,
            något du genom IPU arbetar för, är en lika viktig som komplex
            uppgift. Tack för ditt arbete i demokratins tjänst!
          </note>
          <note>
            (Applåder)
          </note>
          <note>
            Esabelle Dingizian ! D in politiska resa började i Botkyrka där
            du länge var aktiv inom kommunpolitiken. 2006 blev du ledamot
            i Sveriges riksdag för Miljöpartiet, och 2014 valdes du till tredje
            vice talman.
          </note>
          <note>
            Under din tid som ledamot i kulturutskottet och som ditt partis
            tidigare talesperson i kulturfrågor fokuserade du på social och
            samhällelig utveck ­ ling. Du tror på kultur som verktyg för förändring,
            och din tid i riksdagen har präglats av ditt engagemang för mångfald.
            Du har också profilerat dig som antirasist och grön feminist som
            arbetar för social rättvisa, förortens utveckling och ungas möjligheter.
          </note>
          <note>
            Du har gjort stort avtryck genom ditt ar bete med jämställdhetsfrågor.
            I ditt parti har du bland annat varit sammankallande i jämställdhetskommittén.
            Här i riksdagen har du lett arbetsgruppen för jämställdhet under
            denna valperiod. Det har varit ett gediget arbete som du har genomfört
            på riksdagsstyrelsens uppdrag.
          </note>
          <note>
            Esabelle, jag känner dig som en empatisk och ärlig person med
            väldigt starka drivkrafter. Tack för ett mycket fint samarbete
            i talmanspresidiet, och tack för dina insatser i demokratins tjänst!
          </note>
          <note>
            (Applåder)
          </note>
          <note>
            Ewa Thalén Finné ! D u valdes in i riksdagen 1998 för Moderaterna.
            Du har varit engagerad i flera utskott. Särskilt kan vi nämna
            bostadsutskottet, civilutskottet och justitieutskottet. Du har
            också varit ledamot av krigsdelegationen och riksdagsstyrelsen.
            Sedan oktober 2017 har du även varit förste vice talman.
          </note>
          <note>
            Bostadspolitik är en av dina hjärtefrågor. Du har suttit i Boverkets
            insynsråd och ingått i den parlamentariskt tillsatta Bostadsplaneringskommittén.
          </note>
          <note>
            Som förste vice talman har du flera gånger på ett utmärkt sätt
            representerat Sveriges riksdag både i officiella sammanhang och
            i andra sammanhang. Du har också lett sammanträden här i kammaren
            med bravur, förstås.
          </note>
          <note>
            Ideellt engagemang är viktigt för dig. Du har till exempel varit
            ordförande för riksdagens scoutnätverk – ja, även i World Scout
            Parliamentary Union. Scouternas valspråk och lösen – var redo,
            alltid redo – personifierar du mycket väl.
          </note>
          <note>
            Med den inställningen, ditt driv och din positiva energi hade
            du väldigt lätt att komma in i talmanspresidiets arbete. Jag vill
            tacka även dig för ett väldigt gott samarbete under den här tiden.
            Tack för dina insatser i demokratins tjänst!
          </note>
          <note>
            (Applåder)
          </note>
          <note>
            Jag vill också rikta några särskilda ord till Björn von Sydow,
            som visserligen fortfarande är ledamot men som – tro det eller
            ej – aldrig har blivit avtackad som talman. Det ska vi ändra på
            nu.
          </note>
          <note>
            Björn ! D u kom in i riksdagen för Socialdemokraterna 1994 och
            representerar Stockholms läns valkrets. Du har en lång – och vad
            jag tror unik – politisk bana bakom dig som bland annat försvarsminister,
            handelsminister, riksdagsledamot och talman.
          </note>
          <note>
            I riksdagen har du exempelvis varit vice ordförande i KU, ordförande
            i riksdagens delegation till Natos parlamentariska församling,
            vice ordförande i Europarådets svenska delegation och så vidare,
            och så vidare.
          </note>
          <note>
            Du tackas i dag av som talman, men med dina drygt 23 år som riksdagsledamot
            kan jag inte låta bli att nämna även de här uppdragen. Jag vill
            särskilt lyfta fram din tid som vice ordförande i konstitutionsutskottet.
            Den innevarande valperioden har du, tillsammans med andra i utskottet,
            starkt bidragit till att utskottets arbete har präglats av ansvarstagande
            och av bred och blocköverskridande samsyn och därmed i stort sett
            eniga granskningsbetänkanden – något som har varit väldigt bra
            såväl för KU som för riksdagen.
          </note>
          <note>
            Du har haft många uppdrag i statliga utredningar och beredningar.
            Du har varit ordförande i Försvarsberedningen, du har haft styrelseposter,
            du har författat skrifter och böcker och du är disputerad statsvetare.
            Avhandlingen döpte du intressant nog till Kan vi lita på politikerna?
            Och svaret på det är ja, hör vi här!
          </note>
          <note>
            När människor talar om dig återkommer ofta samma positiva ord
            och omdömen: Du är en hedersman med stor integritet, du har ett
            varmt och omtänksamt hjärta och du har en enastående social förmåga
            samt ett glatt humör.
          </note>
          <note>
            Du var talman mellan 2002 och 2006 och var i den rollen mycket
            uppskattad i alla läger och över partigränserna. Kanske finns
            det en nyckel till den uppskattningen på Wikipedia där det står
            om Björn von Sydow: ”Hans kombination av riksdagserfarenhet, statsrådstid,
            statsvetande och allmän fryntlighet ansågs perfekt för talmansuppdraget.”
          </note>
          <note>
            Björn ! H ur man än vill beskriva din personlighet och dina djupa
            kunskaper var du en förebild för mig när jag blev talman. Tack
            för dina insatser i demokratins tjänst! Välkommen fram för att
            ta emot en bukett!
          </note>
          <note>
            (Applåder)
          </note>
          <note>
            Ärade ledamöter! Jag vill tacka gruppledarna och riksdagsstyrelsen
            för gott samarbete under dessa fyra år. Jag vill också tacka den
            förre förste vice talmannen Tobias Billström och andre vice talman
            Björn Söder för ett mycket fint samarbete under de här åren. Det
            har varit en glädje att få samarbeta med er. Jag vill även rikta
            ett stort tack till Riksdagsförvaltningen för allt det fina arbete
            och stöd som ni har gett till ledamöterna och mig under den här
            valperioden.
          </note>
          <note>
            Dessutom vill jag tacka vår avgående riksdagsdirektör Kathrin
            Flossing för ett fantastiskt gott samarbete. Kathrin Flossing
            valdes till riksdagsdirektör den 4 oktober 2010 och kommer nu
            i höst att avsluta sitt uppdrag.
          </note>
          <note>
            Jag uppskattar din förmåga att staka ut en rak kurs, din erfarenhet
            och dina kunskaper. Jag vet att jag också talar för de vice talmännen,
            gruppledarna, ledamöter och personal när jag tackar dig för ditt
            arbete för att utveckla verksamheten under tiden som riksdagsdirektör.
            Tack!
          </note>
          <note>
            (Applåder)
          </note>
          <note>
            Slutligen vill jag personligen och som talman tacka er alla för
            engagemang i debatter, politiken, samarbetet och samvaron under
            valperioden. Det är mitt djupt kända tack för dessa år tillsammans
            – först som kollegor i ledamotsuppdraget och sedan under den tid
            som jag har haft den väldigt stora äran att få vara talman. Det
            är ett unikt uppdrag, och det har varit väldigt spännande – kanske
            lite väl spännande ibland. När jag var nyvald var talet om extraval
            bland det första som skulle hanteras.
          </note>
          <note>
            Framför allt har det varit en fantastiskt lärorik tid. Som ledamot
            var jag van vid att prata, men som talman har jag ägnat mycket
            tid åt att lyssna. Jag har lyssnat och lärt av era debatter här
            i kammaren. Jag har lyssnat in vad de åtta riksdagspartierna tycker
            om arbetet i riksdagen. Jag har samrått med gruppledarna, och
            det har handlat om allt från regler för partiledardebatter och
            frågestunder till säkerhetsfrågor, lokalföreskrifter, aktuella
            debatter och ledamöternas villkor.
          </note>
          <note>
            Det har varit en viktig sak för mig: Skillnaden mellan att som
            ledamot företräda sitt eget parti och att som talman företräda
            alla de 349 ledamöterna. Jag vill att ni ska veta att det har
            varit en förmån för mig att få företräda riksdagens åtta partier
            och 349 ledamöter. Jag har gjort mitt bästa, och mitt fokus har
            hela tiden varit på att ge er så bra möjligheter som det bara
            går för att ni ska kunna föra ut er politik på bästa möjliga sätt.
            Tack ska ni ha! Till sist vill jag önska er alla lycka till i
            valrörelsen!
          </note>
          <note>
            (Applåder)
          </note>
          <note type="speaker">
            Anf. 125 Ålderspresident KRISTER ÖRNFJÄDER (S):
          </note>
          <note>
            Herr talman! Som kammarens ålderspresident vill jag å allas våra
            vägnar säga: Stort tack till dig för ditt tal och för det tack
            du har gett oss avgångna och avgående ledamöter i dag! Nu är det
            jag som i stället ska rikta några ord till dig.
          </note>
          <note>
            Du valdes in i riksdagen 1994 och har med god marginal passerat
            8 000 dagar som riksdagsledamot. Du har lett utrikesutskottet,
            och du har bland annat arbetat i Utrikesnämnden, krigsdelegationen,
            Natos parlamentariska förs amling, OSSE-delegationen och parlamentariska
            utredningar.
          </note>
          <note>
            Många gånger har vi sett dig i aktion i kammaren med talmansklubban
            eller i talarstolen, som den drivne debattör du är – engagerad
            och alltid påläst, alltid på hugget, strategisk, strukturerad
            men också generös med kunskap och kontakter. Du har kanaliserat
            din energi till hårt politiskt arbete som ungdomspolitiker, riksdagsledamot,
            utskottsordförande, valarbetare, lojal partiföreträdare och aktiv
            talman.
          </note>
          <note>
            I talmansrollen har du haft fokus på oss ledamöter och hur vi
            ska kunna forma och föra ut vår politik. Du har arbetat för att
            göra riksdagen till en aktuell politisk och demokratisk arena.
            Du har ändrat i debattregler och arbetsformer i kammaren för att
            sätta ledamoten i centrum. Jag tror att många instämmer med mig:
            Det känns att du har haft oss ledamöter för ögonen i ditt talmansuppdrag.
          </note>
          <note>
            Dock arbetade du de första 20 riksdagsåren i utrikesutskottet.
            Och det spelar nästan ingen roll om du rör dig i Washingtons kongresskorridorer,
            har möten i Moskva eller besöker en by i Mellanöstern – vart du
            än kommer känner folk dig. Det där har jag haft nytta av.
          </note>
          <note>
            Jag måste göra en liten personlig dragning här. Som talmannen
            sa förut har jag haft förmånen att representera er ledamöter utanför
            Sveriges gränser. Och när man kommer ut har det hänt ett antal
            gånger, när jag har sagt vad jag heter och var jag kommer ifrån,
            att det är många som känner dig, Urban. Och de känner dig i första
            hand som den person du är. De känner dig som utskottsordförande,
            och de känner dig som talman. Nu får du ursäkta – men det är inte
            det jag kanske har dragit de största vinsterna av.
          </note>
          <note>
            När de frågar om jag känner dig säger jag: Ja, det är klart.
            Och sedan säger jag: Vi har spelat i samma fotbollslag. Jag lovar
            att när man har sagt de orden försvinner alla barriärer. Samtalet
            blir helt annorlunda. Urban är och har varit en väldigt duktig
            fotbollsspelare. Det kändes alltså tryggt att ha dig vid sidan
            om, eller snarare bakom när du spelade centerhalv. Då visste man
            att det fanns en dirigent som talade om när man gjorde rätt och
            fel. Tack för det!
          </note>
          <note>
            Dina resor har hållit högt tempo med fullmatade program. Du har
            varit aktiv i internationella tankesmedjor, du har lett möten
            i utrikesutskottet och du har använt dina egenskaper och dina
            kontakter på olika sätt, som när du bidrog till förhandlingar
            mellan USA och Vitryssland för frisläppandet av en politisk fånge.
            Du förhandlade också inför frisläppandet av två byggnadsarbetare
            från Falköping som fängslats i Iran. Ditt arbete för våra baltiska
            grannar och länderna i EU:s östra grannskap är väl känt och uppskattat
            i de länderna.
          </note>
          <note>
            Som riksdagsledamot har du företrätt din valkrets med stort engagemang,
            och kopplingen mellan din valkrets och världen är viktig. Hur
            mycket du än engagerar dig i den internationella politiken förblir
            du alltid en arbetargrabb från Mariestad. Skaraborg har du alltid
            med dig, var i världen du än är.
          </note>
          <note>
            Och vart du än tar vägen framöver har du även riksdagen och din
            talmanstid med dig. Det är en talmanstid som inte tar slut i dag
            utan den 24 september kl. 11.
          </note>
          <note>
            Herr talman, Urban! Å Sveriges riksdags vägnar vill jag tacka
            dig varmt för dina insatser som riksdagsledamot och som talman
            i demokratins tjänst! Välkommen att ta emot en medalj och en bukett!
          </note>
          <note>
            (Applåder)
          </note>
          <note>
            § 22 Bordläggning och beslut om förlängd motionstid
          </note>
          <note>
            Följande dokument anmäldes och bordlades:
          </note>
          <note>
            Skrivelse
          </note>
          <note>
            2017/18:258 Riksrevisionens rapport om utbytet av underrättelseinformation
            mellan Polismyndigheten och Säkerhetspolisen
          </note>
          <note>
            Kammaren biföll talmannens förslag att motionstiden för ovanstående
            skrivelse skulle förlängas till och med onsdagen den 10 oktober
            .
          </note>
          <note>
            EU-dokument
          </note>
          <note>
            COM(2018) 331 Förslag till Europaparlamentets och rådets förordning
            om ändring av förordningarna (EU) nr 596/2014 och (EU) 2017/1129
            vad gäller främjande av användning av tillväxtmarknader för små
            och medelstora företag
          </note>
          <note>
            COM(2018) 367 Förslag till Europaparlamentets och rådets förordning
            om inrättande av ”Erasmus”: Unionens program för utbildning, ungdom
            och idrott och om upphävande av förordning (EU) nr 1288/2013
          </note>
          <note>
            COM(2018) 385 Förslag till Europaparlamentets och rådets förordning
            om inrättande av ett program för miljö och klimatpolitik (Life)
            samt om upphävande av förordning (EU) nr 1293/2013
          </note>
          <note>
            § 23 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 19 juni
          </note>
          <note>
            2017/18:1525 Hot och våld mot lantbrukare
          </note>
          <note>
            av Betty Malmberg (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1526 Svampsjukdomar i skog
          </note>
          <note>
            av Mikael Oscarsson (KD)
          </note>
          <note>
            till statsrådet Sven-Erik Bucht (S)
          </note>
          <note>
            2017/18:1527 Återvinning av långlivade plastprodukter
          </note>
          <note>
            av Ola Johansson (C)
          </note>
          <note>
            till miljöminister Karolina Skog (MP)
          </note>
          <note>
            2017/18:1528 Arbetsförmedlingen
          </note>
          <note>
            av Lars Hjälmered (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            § 24 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 20 juni
          </note>
          <note>
            2017/18:1473 Ahmadiyya
          </note>
          <note>
            av Jamal El-Haj (S)
          </note>
          <note>
            till utrikesminister Margot Wallström (S)
          </note>
          <note>
            2017/18:1478 FN:s arbete för återvändande av flyktingar
          </note>
          <note>
            av Markus Wiechel (SD)
          </note>
          <note>
            till utrikesminister Margot Wallström (S)
          </note>
          <note>
            § 25 Kammaren åtskildes kl. 17.41.
          </note>
          <note>
            Sammanträdet leddes
          </note>
          <note>
            av talmannen från dess början till och med § 7 anf. 36 (delvis),
          </note>
          <note>
            av andre vice talmannen därefter till och med § 7 anf. 44 (delvis),
          </note>
          <note>
            av ålderspresidenten därefter till och med § 7 anf. 69 (delvis)
          </note>
          <note>
            av talmannen därefter till och med § 12 anf. 97 (delvis),
          </note>
          <note>
            av andre vice talmannen därefter till och med § 20 och
          </note>
          <note>
            av talmannen därefter till dess slut.
          </note>
          <note>
            Vid protokollet
          </note>
          <note>
            KATHRIN FLOSSING
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Utökning av antalet suppleanter
          </note>
          <note>
            § 3 Val av extra suppleant
          </note>
          <note>
            § 4 Anmälan om subsidiaritetsprövningar
          </note>
          <note>
            § 5 Anmälan om granskningsrapport
          </note>
          <note>
            § 6 Ärenden för hänvisning till utskott
          </note>
          <note>
            § 7 Riktlinjer för den ekonomiska politiken
          </note>
          <note>
            Finansutskottets betänkande 2017/18:FiU20
          </note>
          <note>
            Anf. 1 ELISABETH SVANTESSON (M)
          </note>
          <note>
            Anf. 2 OSCAR SJÖSTEDT (SD)
          </note>
          <note>
            Anf. 3 ELISABETH SVANTESSON (M) replik
          </note>
          <note>
            Anf. 4 OSCAR SJÖSTEDT (SD) replik
          </note>
          <note>
            Anf. 5 ELISABETH SVANTESSON (M) replik
          </note>
          <note>
            Anf. 6 OSCAR SJÖSTEDT (SD) replik
          </note>
          <note>
            Anf. 7 EMIL KÄLLSTRÖM (C)
          </note>
          <note>
            Anf. 8 OSCAR SJÖSTEDT (SD) replik
          </note>
          <note>
            Anf. 9 EMIL KÄLLSTRÖM (C) replik
          </note>
          <note>
            Anf. 10 OSCAR SJÖSTEDT (SD) replik
          </note>
          <note>
            Anf. 11 EMIL KÄLLSTRÖM (C) replik
          </note>
          <note>
            Anf. 12 MATS PERSSON (L)
          </note>
          <note>
            Anf. 13 OSCAR SJÖSTEDT (SD) replik
          </note>
          <note>
            Anf. 14 MATS PERSSON (L) replik
          </note>
          <note>
            Anf. 15 OSCAR SJÖSTEDT (SD) replik
          </note>
          <note>
            Anf. 16 MATS PERSSON (L) replik
          </note>
          <note>
            Anf. 17 JAKOB FORSSMED (KD)
          </note>
          <note>
            Anf. 18 FREDRIK OLOVSSON (S)
          </note>
          <note>
            Anf. 19 ELISABETH SVANTESSON (M) replik
          </note>
          <note>
            Anf. 20 FREDRIK OLOVSSON (S) replik
          </note>
          <note>
            Anf. 21 ELISABETH SVANTESSON (M) replik
          </note>
          <note>
            Anf. 22 FREDRIK OLOVSSON (S) replik
          </note>
          <note>
            Anf. 23 JAKOB FORSSMED (KD) replik
          </note>
          <note>
            Anf. 24 FREDRIK OLOVSSON (S) replik
          </note>
          <note>
            Anf. 25 JAKOB FORSSMED (KD) replik
          </note>
          <note>
            Anf. 26 FREDRIK OLOVSSON (S) replik
          </note>
          <note>
            Anf. 27 EMIL KÄLLSTRÖM (C) replik
          </note>
          <note>
            Anf. 28 FREDRIK OLOVSSON (S) replik
          </note>
          <note>
            Anf. 29 EMIL KÄLLSTRÖM (C) replik
          </note>
          <note>
            Anf. 30 FREDRIK OLOVSSON (S) replik
          </note>
          <note>
            Anf. 31 JANINE ALM ERICSON (MP)
          </note>
          <note>
            Anf. 32 JAKOB FORSSMED (KD) replik
          </note>
          <note>
            Anf. 33 JANINE ALM ERICSON (MP) replik
          </note>
          <note>
            Anf. 34 JAKOB FORSSMED (KD) replik
          </note>
          <note>
            Anf. 35 JANINE ALM ERICSON (MP) replik
          </note>
          <note>
            Anf. 36 ULLA ANDERSSON (V)
          </note>
          <note>
            Anf. 37 EMIL KÄLLSTRÖM (C) replik
          </note>
          <note>
            Anf. 38 ULLA ANDERSSON (V) replik
          </note>
          <note>
            Anf. 39 EMIL KÄLLSTRÖM (C) replik
          </note>
          <note>
            Anf. 40 ULLA ANDERSSON (V) replik
          </note>
          <note>
            Anf. 41 JAKOB FORSSMED (KD) replik
          </note>
          <note>
            Anf. 42 ULLA ANDERSSON (V) replik
          </note>
          <note>
            Anf. 43 JAKOB FORSSMED (KD) replik
          </note>
          <note>
            Anf. 44 ULLA ANDERSSON (V) replik
          </note>
          <note>
            Anf. 45 Finansminister MAGDALENA ANDERSSON (S)
          </note>
          <note>
            Anf. 46 EMIL KÄLLSTRÖM (C) replik
          </note>
          <note>
            Anf. 47 Finansminister MAGDALENA ANDERSSON (S) replik
          </note>
          <note>
            Anf. 48 EMIL KÄLLSTRÖM (C) replik
          </note>
          <note>
            Anf. 49 Finansminister MAGDALENA ANDERSSON (S) replik
          </note>
          <note>
            Anf. 50 ELISABETH SVANTESSON (M) replik
          </note>
          <note>
            Anf. 51 Finansminister MAGDALENA ANDERSSON (S) replik
          </note>
          <note>
            Anf. 52 ELISABETH SVANTESSON (M) replik
          </note>
          <note>
            Anf. 53 Finansminister MAGDALENA ANDERSSON (S) replik
          </note>
          <note>
            Anf. 54 MATS PERSSON (L) replik
          </note>
          <note>
            Anf. 55 Finansminister MAGDALENA ANDERSSON (S) replik
          </note>
          <note>
            Anf. 56 MATS PERSSON (L) replik
          </note>
          <note>
            Anf. 57 Finansminister MAGDALENA ANDERSSON (S) replik
          </note>
          <note>
            Anf. 58 OSCAR SJÖSTEDT (SD) replik
          </note>
          <note>
            Anf. 59 Finansminister MAGDALENA ANDERSSON (S) replik
          </note>
          <note>
            Anf. 60 OSCAR SJÖSTEDT (SD) replik
          </note>
          <note>
            Anf. 61 Finansminister MAGDALENA ANDERSSON (S) replik
          </note>
          <note>
            Anf. 62 JAKOB FORSSMED (KD) replik
          </note>
          <note>
            Anf. 63 Finansminister MAGDALENA ANDERSSON (S) replik
          </note>
          <note>
            Anf. 64 JAKOB FORSSMED (KD) replik
          </note>
          <note>
            Anf. 65 Finansminister MAGDALENA ANDERSSON (S) replik
          </note>
          <note>
            Anf. 66 ANNA KINBERG BATRA (M)
          </note>
          <note>
            Anf. 67 MONICA GREEN (S)
          </note>
          <note>
            Anf. 68 CARL SCHLYTER (MP)
          </note>
          <note>
            Anf. 69 PETER PERSSON (S)
          </note>
          <note>
            Anf. 70 ANNIKA LILLEMETS (MP)
          </note>
          <note>
            Anf. 71 VALTER MUTT (MP)
          </note>
          <note>
            (Beslut fattades under § 20.)
          </note>
          <note>
            § 8 Vårändringsbudget för 2018
          </note>
          <note>
            Finansutskottets betänkande 2017/18:FiU21
          </note>
          <note>
            Anf. 72 DENNIS DIOUKAREV (SD)
          </note>
          <note>
            Anf. 73 FREDRIK OLOVSSON (S)
          </note>
          <note>
            Anf. 74 DENNIS DIOUKAREV (SD) replik
          </note>
          <note>
            Anf. 75 FREDRIK OLOVSSON (S) replik
          </note>
          <note>
            Anf. 76 DENNIS DIOUKAREV (SD) replik
          </note>
          <note>
            Anf. 77 FREDRIK OLOVSSON (S) replik
          </note>
          <note>
            Anf. 78 HÅKAN SVENNELING (V)
          </note>
          <note>
            (Beslut fattades under § 20.)
          </note>
          <note>
            § 9 Årsredovisning för staten 2017
          </note>
          <note>
            Finansutskottets betänkande 2017/18:FiU30
          </note>
          <note>
            (Beslut fattades under § 20.)
          </note>
          <note>
            § 10 Upplösning av Sparbankernas säkerhetskassa och vissa andra
            frågor
          </note>
          <note>
            Finansutskottets betänkande 2017/18:FiU47
          </note>
          <note>
            Anf. 79 NIKLAS WYKMAN (M)
          </note>
          <note>
            (Beslut fattades under § 20.)
          </note>
          <note>
            § 11 En ny ordning för redovisningstillsyn
          </note>
          <note>
            Finansutskottets betänkande 2017/18:FiU48
          </note>
          <note>
            (Beslut fattades under § 20.)
          </note>
          <note>
            § 12 Klimatpolitik
          </note>
          <note>
            Miljö- och jordbruksutskottets betänkande 2017/18:MJU22
          </note>
          <note>
            Anf. 80 ÅSA WESTLUND (S)
          </note>
          <note>
            Anf. 81 MARIA MALMER STENERGARD (M)
          </note>
          <note>
            Anf. 82 ÅSA WESTLUND (S) replik
          </note>
          <note>
            Anf. 83 MARIA MALMER STENERGARD (M) replik
          </note>
          <note>
            Anf. 84 ÅSA WESTLUND (S) replik
          </note>
          <note>
            Anf. 85 MARIA MALMER STENERGARD (M) replik
          </note>
          <note>
            Anf. 86 MARTIN KINNUNEN (SD)
          </note>
          <note>
            Anf. 87 STINA BERGSTRÖM (MP)
          </note>
          <note>
            Anf. 88 Miljöminister KAROLINA SKOG (MP)
          </note>
          <note>
            Anf. 89 MARIA MALMER STENERGARD (M) replik
          </note>
          <note>
            Anf. 90 Miljöminister KAROLINA SKOG (MP) replik
          </note>
          <note>
            Anf. 91 MARIA MALMER STENERGARD (M) replik
          </note>
          <note>
            Anf. 92 Miljöminister KAROLINA SKOG (MP) replik
          </note>
          <note>
            Anf. 93 MARTIN KINNUNEN (SD) replik
          </note>
          <note>
            Anf. 94 Miljöminister KAROLINA SKOG (MP) replik
          </note>
          <note>
            Anf. 95 MARTIN KINNUNEN (SD) replik
          </note>
          <note>
            Anf. 96 Miljöminister KAROLINA SKOG (MP) replik
          </note>
          <note>
            Anf. 97 RICKARD NORDIN (C)
          </note>
          <note>
            Anf. 98 STINA BERGSTRÖM (MP) replik
          </note>
          <note>
            Anf. 99 RICKARD NORDIN (C) replik
          </note>
          <note>
            Anf. 100 STINA BERGSTRÖM (MP) replik
          </note>
          <note>
            Anf. 101 RICKARD NORDIN (C) replik
          </note>
          <note>
            Anf. 102 JENS HOLM (V)
          </note>
          <note>
            Anf. 103 LARS TYSKLIND (L)
          </note>
          <note>
            Anf. 104 JENS HOLM (V) replik
          </note>
          <note>
            Anf. 105 LARS TYSKLIND (L) replik
          </note>
          <note>
            Anf. 106 JENS HOLM (V) replik
          </note>
          <note>
            Anf. 107 LARS TYSKLIND (L) replik
          </note>
          <note>
            Anf. 108 LARS-AXEL NORDELL (KD)
          </note>
          <note>
            (Beslut fattades under § 20.)
          </note>
          <note>
            § 13 Riksrevisionens rapport om effekter av Arbetsförmedlingens
            Förberedande och orienterande utbildning och Riksrevisionens rapport
            om regionala skillnader i effekter av Arbetsförmedlingens arbetsmarknadsutbildning
          </note>
          <note>
            Arbetsmarknadsutskottets betänkande 2017/18:AU15
          </note>
          <note>
            Arbetsmarknadsutskottets betänkande 2017/18:AU18
          </note>
          <note>
            Anf. 109 SVEN-OLOF SÄLLSTRÖM (SD)
          </note>
          <note>
            Anf. 110 ALI ESBATI (V)
          </note>
          <note>
            Anf. 111 RAIMO PÄRSSINEN (S)
          </note>
          <note>
            Anf. 112 SVEN-OLOF SÄLLSTRÖM (SD) replik
          </note>
          <note>
            Anf. 113 RAIMO PÄRSSINEN (S) replik
          </note>
          <note>
            Anf. 114 SVEN-OLOF SÄLLSTRÖM (SD) replik
          </note>
          <note>
            Anf. 115 RAIMO PÄRSSINEN (S) replik
          </note>
          <note>
            (Beslut fattades under § 20.)
          </note>
          <note>
            § 14 Riksrevisionens rapport om sökandesammansättningens betydelse
            vid matchningen på arbetsmarknaden
          </note>
          <note>
            Arbetsmarknadsutskottets betänkande 2017/18:AU16
          </note>
          <note>
            Anf. 116 SVEN-OLOF SÄLLSTRÖM (SD)
          </note>
          <note>
            Anf. 117 RAIMO PÄRSSINEN (S)
          </note>
          <note>
            Anf. 118 JAN ERICSON (M)
          </note>
          <note>
            Anf. 119 RAIMO PÄRSSINEN (S) replik
          </note>
          <note>
            Anf. 120 JAN ERICSON (M) replik
          </note>
          <note>
            Anf. 121 RAIMO PÄRSSINEN (S) replik
          </note>
          <note>
            Anf. 122 JAN ERICSON (M) replik
          </note>
          <note>
            Anf. 123 ALI ESBATI (V)
          </note>
          <note>
            (Beslut fattades under § 20.)
          </note>
          <note>
            § 15 Subsidiaritetsprövning av förslag till förordning om Europeiska
            fonden för justering för globaliseringseffekter
          </note>
          <note>
            Arbetsmarknadsutskottets utlåtande 2017/18:AU19
          </note>
          <note>
            (Beslut fattades under § 20.)
          </note>
          <note>
            § 16 Subsidiaritetsprövning av kommissionens förslag till Europeiska
            unionens egna medel och genomförande av systemet för egna medel
          </note>
          <note>
            Finansutskottets utlåtande 2017/18:FiU51
          </note>
          <note>
            (Beslut fattades under § 20.)
          </note>
          <note>
            § 17 Subsidiaritetsprövning av kommissionens förslag om ändring
            av direktivet om förvaltning av vägars säkerhet
          </note>
          <note>
            Trafikutskottets utlåtande 2017/18:TU20
          </note>
          <note>
            (Beslut fattades under § 20.)
          </note>
          <note>
            § 18 Subsidiaritetsprövning av kommissionens förslag om åtgärder
            för att påskynda förverkligandet av det transeuropeiska transportnätet
          </note>
          <note>
            Trafikutskottets utlåtande 2017/18:TU21
          </note>
          <note>
            (Beslut fattades under § 20.)
          </note>
          <note>
            § 19 Subsidiaritetsprövning av kommissionens förslag till förordning
            om en mekanism för att lösa problem i gränsöverskridande sammanhang
          </note>
          <note>
            Näringsutskottets utlåtande 2017/18:NU28
          </note>
          <note>
            (Beslut fattades under § 20.)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 20 Beslut om ärenden som slutdebatterats vid dagens sammanträde
          </note>
          <note>
            FiU20 Riktlinjer för den ekonomiska politiken
          </note>
          <note>
            FiU21 Vårändringsbudget för 2018
          </note>
          <note>
            FiU30 Årsredovisning för staten 2017
          </note>
          <note>
            FiU47 Upplösning av Sparbankernas säkerhetskassa och vissa andra
            frågor
          </note>
          <note>
            FiU48 En ny ordning för redovisningstillsyn
          </note>
          <note>
            MJU22 Klimatpolitik
          </note>
          <note>
            AU15 Riksrevisionens rapport om effekter av Arbetsförmedlingens
            Förberedande och orienterande utbildning
          </note>
          <note>
            AU18 Riksrevisionens rapport om regionala skillnader i effekter
            av Arbetsförmedlingens arbetsmarknadsutbildning
          </note>
          <note>
            AU16 Riksrevisionens rapport om sökandesammansättningens betydelse
            vid matchningen på arbetsmarknaden
          </note>
          <note>
            AU19 Subsidiaritetsprövning av förslag till förordning om Europeiska
            fonden för justering för globaliseringseffekter
          </note>
          <note>
            FiU51 Subsidiaritetsprövning av kommissionens förslag till Europeiska
            unionens egna medel och genomförande av systemet för egna medel
          </note>
          <note>
            TU20 Subsidiaritetsprövning av kommissionens förslag om ändring
            av direktivet om förvaltning av vägars säkerhet
          </note>
          <note>
            TU21 Subsidiaritetsprövning av kommissionens förslag om åtgärder
            för att påskynda förverkligandet av det transeuropeiska transportnätet
          </note>
          <note>
            NU28 Subsidiaritetsprövning av kommissionens förslag till förordning
            om en mekanism för att lösa problem i gränsöverskridande sammanhang
          </note>
          <note>
            § 21 Avslutning
          </note>
          <note>
            Anf. 124 TALMANNEN
          </note>
          <note>
            Anf. 125 Ålderspresident KRISTER ÖRNFJÄDER (S)
          </note>
          <note>
            § 22 Bordläggning och beslut om förlängd motionstid
          </note>
          <note>
            § 23 Anmälan om frågor för skriftliga svar
          </note>
          <note>
            § 24 Anmälan om skriftliga svar på frågor
          </note>
          <note>
            § 25 Kammaren åtskildes kl. 17.41.
          </note>
          <note>
            Tryck: Elanders Sverige AB, Vällingby 2018
          </note>
        </div>
      </body>
    </text>
  </TEI>
</teiCorpus>
