<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201718</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201718</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201718--53</head>
          <docDate when="2017-12-19 00:00:00">2017-12-19 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 28 november justerades.
          </note>
          <note>
            § 2 Avsägelser
          </note>
          <note>
            Förste vice talmannen meddelade
          </note>
          <note>
            att Cecilie Tenfjord-Toftby (M) avsagt sig uppdraget som ledamot
            i skatteutskottet,
          </note>
          <note>
            att Thomas Finnborg (M) avsagt sig uppdraget som ledamot i civilutskottet,
          </note>
          <note>
            att Karin Enström (M) avsagt sig uppdragen som ledamot i utrikesutskottet
            och som suppleant i EU ‑ nämnden samt
          </note>
          <note>
            att Fredrik Schulte (M) avsagt sig uppdraget som ledamot i EU-nämnden.
          </note>
          <note>
            Kammaren biföll dessa avsägelser.
          </note>
          <note>
            § 3 Anmälan om kompletteringsval
          </note>
          <note>
            Förste vice talmannen meddelade att Moderaternas riksdagsgrupp
            anmält Fredrik Schulte som ledamot i skatteutskottet, Cecilie
            Tenfjord-Toftby som ledamot i civilutskottet, Jonas Jacobsson
            Gjörtler som ledamot i utrikesutskottet, Karin Enström som ledamot
            i EU ‑ nämnden och Thomas Finnborg som suppleant i civilutskottet.
          </note>
          <note>
            Förste vice talmannen förklarade valda till
          </note>
          <note>
            ledamot i skatteutskottet
          </note>
          <note>
            Fredrik Schulte (M)
          </note>
          <note>
            ledamot i civilutskottet
          </note>
          <note>
            Cecilie Tenfjord-Toftby (M)
          </note>
          <note>
            ledamot i utrikesutskottet
          </note>
          <note>
            Jonas Jacobsson Gjörtler (M)
          </note>
          <note>
            ledamot i EU-nämnden
          </note>
          <note>
            Karin Enström (M)
          </note>
          <note>
            suppleant i civilutskottet
          </note>
          <note>
            Thomas Finnborg (M)
          </note>
          <note>
            § 4 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2017/18:282
          </note>
          <note>
            Till riksdagen
          </note>
          <note>
            Interpellation 2017/18:282 Lantmäteriets handläggningstider
          </note>
          <note>
            av Lars Beckman (M)
          </note>
          <note>
            Interpellationen kommer att besvaras tisdagen den 6 februari
            2017.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 18 december 2017
          </note>
          <note>
            Näringsdepartementet
          </note>
          <note>
            Peter Eriksson (MP)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            § 5 Anmälan om faktapromemorior
          </note>
          <note>
            Förste vice talmannen anmälde att följande faktapromemorior om
            förslag från Europeiska kommissionen hade kommit in och överlämnats
            till utskott:
          </note>
          <note>
            2017/18:FPM31 Meddelande om att stärka den europeiska identiteten
            genom utbildning och kultur KOM(2017) 673 till utbildningsutskottet
          </note>
          <note>
            2017/18:FPM30 Kommissionens och EU:s utrikestjänsts meddelande
            om att underlätta militära transporter inom EU JOIN(2017) 41 till
            försvarsutskottet
          </note>
          <note>
            § 6 Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2017/18:63 till trafikutskottet
          </note>
          <note>
            § 7 Svar på interpellation 2017/18:205 om kvinnor i Försvarsmakten
          </note>
          <note type="speaker">
            Anf. 1 Försvarsminister PETER HULTQVIST (S):
          </note>
          <note>
            Fru talman! Lena Asplund har frågat mig vilken bedömning jag
            gör av möjligheterna att få fler kvinnor att söka sig till försvaret
            de närmaste åren. Hon har också frågat vilka åtgärder jag avser
            att vidta för att fler kvinnor ska söka till den militära grundutbildningen
            och för att få fler kvinnor att gå vidare till officersyrket.
          </note>
          <note>
            För att bidra till en större rekryteringsbas och en bredare kompetens
            inom Försvarsmakten ska myndigheten verka för att andelen kvinnor
            i Försvarsmakten ökar. Att andelen kvinnor ökar på samtliga nivåer
            inom Försvarsmakten är en viktig fråga för regeringen.
          </note>
          <note>
            I samband med att värnplikten lades vilande år 2010 ändrades
            lagen om totalförsvarsplikt så att skyldigheten att fullgöra värnplikt
            gäller både kvinnor och män. Den 2 mars i år beslutade regeringen
            att återinföra mönstring och grundutbildning med värnplikt. Den
            nya beslutade perso ­ nalförsörjningsmodellen innebär en ökad
            möjlighet att nå och attrahera kvinnor till grundutbildning med
            värnplikt genom mönstrings- och värnpliktsinstrumentet. Att de
            kvinnor som kommer i kontakt med Försvarsmakten upplever bland
            annat bra bemötande, anpassad utrustning och god utbildning är
            grundläggande för att få ett fortsatt engagemang av kvinnor i
            Försvarsmakten.
          </note>
          <note>
            Försvarsmakten och Totalförsvarets rekryteringsmyndighet är de
            myndigheter som vet vilken kompetens som krävs för att en individ
            ska kunna genomföra grundutbildning med värnplikt. I syfte att
            välja ut de individer som har rätt kapacitet och förutsättningar
            utformar myndigheterna så kallade kravprofiler. De krav som anges
            i kravprofilerna motsvarar de grundkrav som Försvarsmakten ställer
            på respektive befattning. Regeringen har givit Försvarsmakten
            med stöd av Totalförsvarets rekryteringsmyndighet i uppdrag att
            se över antagningskraven och kravprofilerna så att de är relevanta
            i förhållande till dagens förhållanden samt utifrån ett jämställdhetsperspektiv.
          </note>
          <note>
            På uppdrag av regeringen har Försvarsmakten fastställt kvantitativa
            mål avseende fördelningen mellan kvinnor och män på alla nivåer
            i myndigheten. Under perioden 2018–2020 föreslår myndigheten bland
            annat att det ska vara minst 20 procent kvinnor som genomför grundutbildning
            med värnplikt. Denna andel föreslås öka kommande år.
          </note>
          <note>
            För att bidra till en större rekryteringsbas och därmed bredda
            kompetensen inom Försvarsmakten anser regeringen att det är av
            särskild vikt att myndigheten fortsätter att vidta åtgärder för
            att andelen kvinnor i myndigheten ska öka på alla nivåer med beaktande
            av gällande regelverk där regeringsformens krav på förtjänst och
            skicklighet vid anställningar i staten är centralt.
          </note>
          <note>
            Regeringen följer Försvarsmaktens arbete med att åstadkomma en
            jämnare könsfördelning i myndigheten. Likaså följer regeringen
            myndighetens övriga arbete med jämställdhetsintegrering av verksamheten.
          </note>
          <note type="speaker">
            Anf. 2 LENA ASPLUND (M):
          </note>
          <note>
            Fru talman! Tack, försvarsministern, för svaret! Jag tycker också
            att det här är en viktig fråga, och jag har ställt den här interpellationen
            för att frågan ska lyftas. Jag tror att vi är rätt överens i frågan.
            Jag tycker att det känns bra att vi har den här lilla diskussionen
            om hur det ska vara för de kvinnor som finns i försvaret och för
            de kvinnor som vill söka sig dit.
          </note>
          <note>
            Jag tycker att det är bra att man har gett Rekryteringsmyndigheten
            i uppdrag att se över kraven. I utskottet hade vi besök av Rekryteringsmyndigheten
            för ett tag sedan – det var en månad sedan eller något sådant
            – för att höra hur det har gått nu efter beslutet om att värnplikten
            ska återinföras. Det var ungefär 93 procent som svarade, och 6
            103 var utvalda av Rekryteringsmyndigheten för att komma till
            prövning. Av dem var 4 611 män och 1 492 kvinnor. Det var alltså
            knappt 25 procent kvinnor.
          </note>
          <note>
            Vi vet inte hur många av dem som blev uttagna efter att ha gjort
            testerna. Behovet är ungefär 4 000, som försvarsministern är väl
            medveten om. Ungefär 2 000 av dem kommer att tas in via värnplikten
            , och 2 000 tror man kommer att söka sig frivilligt till Försvarsmakten.
            Då är frågan: Var hamnar man då när det gäller andelen kvinnor?
          </note>
          <note>
            Det är vi i politiken som egentligen styr vad Försvarsmakten
            ska göra och hur vi ska få en ändring. Man kan fundera i andra
            banor när det gäller vad man kan göra för att göra Försvarsmakten
            mer attraktiv för kvinnor. Försvarsministern nämnde här bland
            annat personlig utrustning och sådant. Ja, det är jätteviktigt,
            men finns det något ytterligare mervärde man skulle kunna skapa
            för att få kvinnor att vilja bli officerare? Kan man till exempel
            få något slags utbildning under tiden som kan innebära ett mervärde
            i det privata livet sedan?
          </note>
          <note>
            Det är lite intressant att titta på hur det ser ut i vår omvärld.
            USA är det mest jämställda landet i det här sammanhanget med 17,6
            procent kvinnliga yrkesofficerare, varav de har betydligt högre
            andel högre yrkesofficerare än vad vi har.
          </note>
          <note>
            Vän av ordning kan ställa sig frågan: Är USA mer jämställt än
            vad vi är? Nja, jag har lite svårt att tro det – vi är ju ett
            väldigt jämställt land. Är det plikten då? Nej, det är det inte
            heller, för USA:s försvar bygger ju helt och hållet på frivillighet.
            Vad har man egentligen gjort där som gör att man får betydligt
            fler kvinnliga officerare än vad vi har här i dag?
          </note>
          <note>
            Jag skulle också vilja höra om försvarsministerns visioner och
            ambitio ­ ner för att få fler kvinnor till Försvarsmakten. Med
            tanke på ämnet för nästa interpellationsdebatt vi ska ha här tror
            jag att det är viktigt att man snabbt ökar andelen. Som jag har
            skrivit i min interpellation tar det väldigt lång tid om vi fortsätter
            i den här takten innan vi ens kommer upp i Norges andel som är
            11 procent kvinnor. Frankrike har 15,6 procent, Kanada har 14,9
            procent och Storbritannien har 13 procent.
          </note>
          <note>
            Vi är absolut inte sämst i klassen. Både Finla nd och Danmark
            har mindre andel kvinnliga officerare. Men det är inte ett svar.
            Vi bör bli bätt ­ re.
          </note>
          <note>
            Jag skulle vilja att försvarsministern gör en vidare utläggning
            om hur han anser att man ska jobba på det.
          </note>
          <note type="speaker">
            Anf. 3 Försvarsminister PETER HULTQVIST (S):
          </note>
          <note>
            Fru talman! Försvarsmakten har fastställt kvantitativa mål när
            det gäller fördelningen av män och kvinnor på alla nivåer i myndigheten.
            Under åren 2018–2020 föreslår myndigheten att minst 20 procent
            kvinnor ska genomföra grundutbildning och värnplikt. Det är en
            andel som man vill öka under kommande år.
          </note>
          <note>
            Enligt de uppgifter jag har påbörjades mönstring för 870 personer
            den 1 oktober. Det är nu genomfört. 182 av de m var kvinnor, det
            vill säga 21 procent.
          </note>
          <note>
            Om vi kan genomföra den ambition som Försvarsmakten har redovisat
            ökar andelen kvinnor genom att vi får möjlighet att föra in kvinnor
            i Försvarsmakten via värnpliktssystemet. Då blir det, jämfört
            med den fria grundutbildningen, en högre nivå.
          </note>
          <note>
            Och om utbildningen kan genomföras på ett sådant sätt att den
            upplevs som konstruktiv och intressa nt, och om den genomförs
            på ett ur ett värdegrundsperspektiv bra sätt , skapas en bra bild
            av Försvarsmakten. Jag tror att exemplets makt är avgörande i
            det långa loppet. Man ska känna att det är en bra verksamhet,
            att det finns en jämställd värdegrund och att den sortens negativa
            saker som det skrivs och vittnas om inte förekommer. Man ska känna
            att det är nolltolerans på den punkten. Det tror jag är viktigt.
            Jag tror att gemenskapen i förbandet, att utbildningsinnehållet
            är bra och att man känner sig respekterad är nyckeln för att kunna
            klara den här typen av frågor på lång sikt.
          </note>
          <note>
            Jag vet att Försvarsmakten lägger ned en hel del jobb på värdegrundsfrågor.
            Men det räcker inte med dokument. Det ska också genomföras i praktiken.
            Det är det som sker i förbanden som är det viktiga. Försvarsmakten
            har höga ambitioner på det området.
          </note>
          <note>
            När det gäller exempel från andra länder är det intressant att
            ta till sig. Jag är öppen för information om i stort sett det
            mesta som kan leda framåt. Det finns ingen anledning att ha några
            hinder för det. Om vi kan få fram information om olika sätt att
            bete sig och verka som leder till att vi kan förbättra det här
            är det alldeles utmärkt.
          </note>
          <note>
            Det finns också ett mycket strikt regelverk i fråga om arbetsmiljön.
            Det är tydligt klarlagt att arbetsgivaren är skyldig att motverka
            förhållanden i arbetsmiljön som kan upplevas som kränkande eller
            särbehandlande. Här har Försvarsmaktens ledning varit mycket tydlig,
            i alla fall som jag ser det.
          </note>
          <note>
            Förutom det jag nämnde inledningsvis är också värdegrundsfrågorna
            ett viktigt sätt att bemöta det här. Det är viktigt att implementera
            värdegrunden och att se till att den genomsyrar utbildningen som
            ska genomföras med värnpliktiga under nästkommande år.
          </note>
          <note type="speaker">
            Anf. 4 LENA ASPLUND (M):
          </note>
          <note>
            Fru talman! Jag och Peter Hultqvist är ganska överens om det
            här. Det är bra. Det är också bra att frågan lyfts upp.
          </note>
          <note>
            När det gäller kvantitativa mål om minst 20 procent är det jättebra.
            Men det gäller att se till att målen uppfylls. Förvarsministern
            tog upp att 21 procent av de som varit på mönstring i oktober
            var kvinnor. Det är bra. Men i fråga om de övriga som ska komma
            in, de ungefär 2 000 som antagligen kommer att komma in på frivillig
            väg, måste man få fler kvinnor att söka sig in även den vägen,
            inte bara genom värnplikten.
          </note>
          <note>
            Min fundering gäller de kvinnor, kanske 20 procent, som kommer
            in i Försvarsmakten via pliktsystemet. Det gäller att behålla
            dem sedan, så att de kan gå vidare och kan tänka sig att vara
            kvar i Försvarsmakten ett antal år. Alla kommer inte att bli officerare
            – absolut inte. Men flera av dem kan bli det och sedan få möjlighet
            att klättra även högre.
          </note>
          <note>
            I USA har man tydligen haft den första kvinnliga fyrstjärniga
            amiralen; hon har gått i pension nu. Vi har alltså en liten bit
            att vandra.
          </note>
          <note>
            Det är bra att man ska se över personlig utrustning. Jag tror
            att det har hänt mycket.
          </note>
          <note>
            Jag ska berätta om mina egna intryck av Försvarsmakten. Jag har
            varit på repmöten och varit krigsplacerad även om jag inte har
            gjort värnplikt; jag är sjukvårdsutbildad. I början av 90-talet
            var jag på en krigsförbandsplats, och på den tiden tog det flera
            dagar innan sanitära saker kom på plats. Det är inte acceptabelt,
            varken för män eller för kvinnor. Jag utgår från att Försvarsmakten
            har blivit mycket bättre på sådant.
          </note>
          <note>
            Det är sådana saker man också måste titta på för att attrahera
            kvinnor. När man är ute på övningar ska det finnas bra sanitär
            utrustning, och man ska kunna duscha. Och när det gäller utrustning
            ska man inte behöva ta på sig kängor i storlek 40 och sådana saker.
          </note>
          <note>
            Det händer mycket. Jag vet det, men det har tagit väldigt lång
            tid. Man måste titta på sådant.
          </note>
          <note>
            Det är bra att försvarsministern har de här ambitionerna. Jag
            tror att även Försvarsmakten har ambitionerna. Nu gäller det bara
            att locka tjejer ­ na att söka sig till Försvarsmakten, så att
            de kan se att det finns ett mervärde. Det har varit lite dåligt
            med det i Sverige. I många andra länder har det nämligen funnits
            ett stort mervärde i att ha varit en del av Försvarsmakten, att
            ha gjort lumpen eller att ha varit anställd där. Det har inte
            riktigt varit på det sättet i Sverige. Det är synd. Men det kanske
            blir så med tanke på att vi nu pratar mer om försvarsfrågor och
            har ett försämrat omvärldsläge.
          </note>
          <note>
            Vi ska vara stolta över killarna och tjejerna som gör lumpen
            och sedan går vidare i Försvarsmakten.
          </note>
          <note type="speaker">
            Anf. 5 Försvarsminister PETER HULTQVIST (S):
          </note>
          <note>
            Fru talman! Bra bemötande, anpassad utrustning och god utbildning
            är grundläggande för att kvinnor ska ha ett fortsatt engagemang
            i Försvarsmakten. Just anpassad utrustning är en viktig signal
            redan i inledningsskedet av en tjänstgöring. Ett bra bemötande
            är också oerhört viktigt. Man ska känna sig välkommen. Och utbildningen
            ska genomföras på ett konstruktivt sätt.
          </note>
          <note>
            Både när det gäller den värnpliktiga sidan och när det gäller
            de som har ambitionen att bli yrkessoldater handlar det i grunden
            om samma sak: att det är intressant övningsverksamhet, som är
            upplagd på ett konstruktivt sätt och som upplevs som att den ger
            något för den personliga utvecklingen och förmågan att verka tillsammans
            med andra i förbandet. Det handlar också om att värdegrundsfrågorna
            fungerar på ett bra sätt. Kan man sprida en bild av att svensk
            försvarsmakt sköter det på ett utomordentligt sätt skapar man
            också ett gott rykte och ett renommé.
          </note>
          <note>
            Om vi kan få fler kvinnor att stanna kvar och söka olika yrken
            inom Försvarsmakten skapas också möjligheter till just officersdelarna
            och även de högre officersbefattningarna. Ju större underlaget
            blir, desto större blir trycket att ta sig till de högre positionerna.
            Jag ser det här som en process.
          </note>
          <note>
            Jag tror också att värnpliktssystemet, som vi nu inför, kommer
            att hjäl ­ pa till. På den tiden det begav sig fick många av dem
            som tog arbete i Försvarsmakten inspirationen via värnpliktssystemet.
            De kom in den vägen. De hade aldrig tänkt sig ett yrke inom Försvarsmakten
            över huvud taget, eller ens tänkt att det var en möjlighet. Men
            genom värnpliktssyste ­ met skapades det intresset.
          </note>
          <note>
            Jag hoppas alltså att väl genomförd utbildning ska ha den effekten,
            bland annat på kvinnorna som kommer in på värnpliktssidan , och
            att de som gör grundutbildning med syfte att bli yrkessoldater
            känner att den är så pass bra att det känns som att de har valt
            rätt.
          </note>
          <note type="speaker">
            Anf. 6 LENA ASPLUND (M):
          </note>
          <note>
            Fru talman! Jag känner mig nöjd med det svar som jag har fått
            av försvarsministern. Vi tänker och tycker nog lika i den här
            frågan, och det gläder mig.
          </note>
          <note>
            Det är viktigt för det svenska försvaret att få in mer kvinnor
            och att bli mer jämlikt. Som jag sa innan kommer vi att ta upp
            detta också i nästa debatt. Det är viktigt att det sker värdegrundsförändringar
            inom Försvarsmakten , som kanske inte alltid har varit bland de
            bästa på det här området.
          </note>
          <note>
            Jag har inte så mycket mer att tillägga än att jag känner mig
            nöjd. Jag har lyft frågan, och jag är nöjd med försvarsministerns
            svar. Vi befinner oss nära varandra här. Jag önskar försvarsministern
            lycka till med att få in ännu fler kvinnor som vill arbeta inom
            Försvarsmakten.
          </note>
          <note type="speaker">
            Anf. 7 Försvarsminister PETER HULTQVIST (S):
          </note>
          <note>
            Fru talman! Det finns kanske inte så mycket mer att tillägga.
            Vi verkar ha kommit till en punkt där vi har en samstämmig syn.
            Vi delar också uppfattningen om vilket som är det bästa sättet
            för att bearbeta detta.
          </note>
          <note>
            Det är klart att man inte löser allting på kort sikt, utan arbetet
            måste pågå hela tiden i en uthållig, medveten och väldigt tydlig
            process.
          </note>
          <note>
            Jag hoppas att vi ska kunna se resultat under de kommande åren.
            Jag är övertygad om det, och jag tror att den personalförsörjning
            som nu träder i kraft från den 1 januari kommer att vara en viktig
            del i att åstadkomma det resultatet. Så jag får tacka för den
            här debatten, och sedan får vi jobba vidare tillsammans.
          </note>
          <note>
            Överläggningen var härmed avslutad.
          </note>
          <note>
            § 8 Svar på interpellation 2017/18:250 om arbetsmiljön i Försvarsmakten
            och på Försvarsdepartementet
          </note>
          <note type="speaker">
            Anf. 8 Försvarsminister PETER HULTQVIST (S):
          </note>
          <note>
            Fru talman! Lena Asplund har frågat mig vilka åtgärder jag avser
            att vidta för att Försvarsmakten ska kunna bli en arbetsplats
            fri från sexuella trakasserier dit kompetenta kvinnor vill söka
            sig. Hon har också frågat mig vilka åtgärder jag avser att vidta
            för att försäkra mig om att min egen arbetsplats, Försvarsdepartementet,
            är en plats där det råder en sund och jämställd kultur och ett
            arbetsklimat fritt från trakasserier och kvinnofientlig jargong.
          </note>
          <note>
            För det första vill jag betona att det som kommit fram i metoo-uppropet
            om grova kränkningar mot kvinnor aldrig kan accepteras. Den här
            typen av kränkningar av kvinnor är ett allvarligt problem som
            måste bekämpas. Diskriminering i form av sexuella trakasserier
            är enligt diskrimineringslagen förbjudet. Arbetsgivare sk a vidare
            arbeta aktivt för att främja lika rät tigheter och möjligheter.
            Jämställda villkor ska råda i arbetslivet för kvinnor och män.
            Kränkningar i form av sexuella trakasserier är också förbjudet
            enligt arbetsmiljöregelverket där arbetsgivaren bland annat har
            skyldighet att ha rutiner och vidta åtgärder för att motverka
            förhållanden i arbetsmiljön som kan ge upphov till kränkande särbehandling.
          </note>
          <note>
            De vittnesmål om sexuella trakasserier och kränkningar inom Försvarsmakten
            som finns bakom givaktochbitihop kan inte lämna någon oberörd.
            Alla, såväl kvinnor som män, ska känna en trygghet och få respekt
            på jobbet. Det åligger Försvarsmakten som arbetsgivare att vidta
            lämpliga åtgärder för att komma till rätta med detta. Jag noterar
            att Försvarsmaktens ledning tydligt markerat mot dessa beteenden,
            och jag förutsätter att myndigheten vidtar nödvändiga åtgärder.
            Regeringen följer dessa frågor noga.
          </note>
          <note>
            Vad gäller Regeringskansliet, där Försvarsdepartementet ingår,
            råder det givetvis nolltolerans mot trakasserier och kränkande
            särbehandling. Arbetsmiljön ska präglas av respekt för varje enskild
            medarbetares integritet och tillit till dennes förmåga att ta
            ansvar. Det framgår av Regeringskansliets vägledning för en arbetsplats
            fri från trakasserier och kränkande särbehandling.
          </note>
          <note type="speaker">
            Anf. 9 LENA ASPLUND (M):
          </note>
          <note>
            Fru talman! Tack, försvarsministern, för svaret!
          </note>
          <note>
            Det gör mig ont i hjärtat att behöva stå här i dag och ha den
            här debatten, speciellt med tanke på debatten vi hade innan om
            hur man ska få fler kvinnor till Försvarsmakten.
          </note>
          <note>
            Uppropet givaktochbitihop som har skrivits under av 1 730 kvinnor
            och publicerats på DN Debatt fick mig att undra om det verkligen
            kan vara så illa. Alla 1 730 kvinnor som har skrivit under har
            kanske inte blivit utsatta för kränkningar av olika slag, men
            de skriver under på hur det har varit.
          </note>
          <note>
            Den 7 december träffade vi i försvarsutskottet några kvinnliga
            an ­ ställ ­ da vid Försvarsmakten som deltog i uppropet, tillsammans
            med perso ­ nal ­ direktören, generalmajor Klas Eksell. Vi fick
            då lite mer information, men jag blev ju inte lugnad av det.
          </note>
          <note>
            Det berättades att ungefär 25 procent av de kvinnliga anställda
            inom Försvarsmakten känner en otrygghet på sin arbetsplats, och
            det är totalt oacceptabelt.
          </note>
          <note>
            Det positiva är att ÖB och den högsta ledningen har vidtagit
            skarpa åtgärder mot det här. Men problemet ligger inte där. Som
            kvinnorna berättade ligger problemet varken i toppen eller i botten.
            När unga människor kommer in i försvaret fungerar de bra. Men
            det handlar om nivå n mitt emellan. Efter ett tag sker det en
            förändring ute på förbanden när det ska passas in. Då blir det
            kränkande behandling och sådant.
          </note>
          <note>
            Det stod mycket i debattartikeln, och mycket av det som skrevs
            var saker som jag inte ens skulle vilja säga i riksdagens kammare.
            En kvinna skrev: ”Som soldat och officer kan jag så här i efterhand
            baxna när jag tänker på den aldrig sinande strömmen av sexuella
            inviter från manliga kollegor. Äldre män, gifta män, chefer och
            befäl som jag stått i beroendeställning till.”
          </note>
          <note>
            Problemet många gånger är att man står i en beroendeställning
            till någon. Det är väldigt svårt att anmäla någon som är ens chef
            och som har behandlat en kränkande.
          </note>
          <note>
            Kvinnorna som vi träffade berättade att om man anmäler något
            och det blir en utredning kan det bli tio till tolv olika personer
            inblandade i utredningen. Var finns då sekretessen? Det är ett
            stort problem. Om man anmäler sin chef eller kollega vill man
            ju inte att det ska vandra runt i hela förbandet, utan man vill
            att det ska vara sekretessbelagt. Detta är någonting som Försvarsmakten
            bör titta på.
          </note>
          <note>
            Som kvinnorna också sa finns det stora riskområden i och med
            att tilltron fallerar och det saknas konkreta återrapporteringar.
            Många av dessa kvinnor anmäler över huvud taget inte för att man
            vet att sekretessen försvinner när det är så många som ska gå
            igenom ett ärende. Man vet inte heller hur det ska hanteras.
          </note>
          <note>
            Det är svårt i hierarkiska organisationer. Jag undrar om försvarsministern
            kunde säga lite mer om vad han tycker om detta.
          </note>
          <note type="speaker">
            Anf. 10 Försvarsminister PETER HULTQVIST (S):
          </note>
          <note>
            Fru talman! Kränkning och sexuella trakasserier är ju förbjudet
            enligt arbetsmiljöregelverket, och det har Försvarsmaktens ledning
            tydligt mar ­ kerat. Nolltolerans ska råda på det här området.
            Det måste finnas ett syste ­ matiskt arbetsmiljöarbete på arbetsplatserna.
            Alla på en arbetsplats måste ha kännedom om vad som gäller där.
          </note>
          <note>
            När det finns brister av det slag som det pekas på här måste
            det tas på allvar i hela organisationen. Det är ytterst en ledningsfråga
            att driva utvecklingen på det sättet att värderingsgrunden tränger
            igenom på de olika nivåer som Lena Asplund pekar på.
          </note>
          <note>
            Det som nu har skett under senare tid i form av allmän debatt
            kopplad till bland annat metoo-uppropet och givaktochbitihop är
            sådant som tydligt har markerat gränser i sammanhanget. Men det
            räcker inte på något sätt. Ytterst är detta en värdegrundsfråga
            som man inom Försvarsmakten måste jobba med. Försvarsmakten vilar
            ju på en värdegrund som är sund, men som behöver implementeras
            och sätta sig i organisationen på ett reellt sätt.
          </note>
          <note>
            Jag tror att det är oerhört viktigt med tanke på det som vi diskuterades
            alldeles nyss. Om man ska klara rekryteringsfrågorna långsiktigt
            och få in fler kvinnor i verksamheten, vilket jag dessutom tror
            är nödvändigt, måste detta klaras ut. Negativa saker som dessa
            måste rangeras ut ur beteendemönstret och ut ur organisationen.
          </note>
          <note>
            Jag tror att arbetsplatser som är blandade vad gäller kön oftast
            blir sundare och bättre. Därför är rekryteringen av kvinnor oerhört
            viktig här. Man har kommit en bit på väg, men det finns mycket
            mer som måste göras.
          </note>
          <note>
            Sekretessfrågor nämndes. När de utgör ett problem är det egentligen
            direkt kopplat till professionalism för att man ska kunna sköta
            sådana ärenden. Om professionalismen inte fungerar är också det
            en ledningsfråga och något som man måste ta upp inom organisationen.
          </note>
          <note>
            På många områden i samhället finns saker och ting som måste åtgärdas.
            Det gäller såväl Försvarsmakten som den offentliga sektorn och
            näringslivet som helhet. Jag tror dock att vi har kommit till
            en punkt där mycket kommer att ske förändringsmässigt under de
            kommande åren på den här sidan.
          </note>
          <note>
            Den debatt vi för nu hänger ju ihop med den föregående interpella
            ­ tionsdebatten. Värdegrundsfrågorna blir ytterligare tydliggjorda
            i just den ­ na fråga. Det handlar egentligen om att alla medarbetare
            i en organisation ska kunna känna respekt och trygghet på jobbet,
            och man ska kunna gå till jobbet utan att behöva fundera över
            att något av negativt och kränkande slag ska hända. Man ska inte
            behöva hamna i sådana situationer.
          </note>
          <note>
            Detta är ett ansvar för organisationen och på de olika ledningsnivåerna.
            Vi kan dock inte ha inslag som dessa i fortsättningen om vi ska
            kunna genomföra de rekryteringsambitioner som vi har.
          </note>
          <note type="speaker">
            Anf. 11 LENA ASPLUND (M):
          </note>
          <note>
            Fru talman! Jag vill citera följande: ”Vi har sökt oss till Försvarsmakten
            för att vi är beredda att försvara Sverige och rätten att leva
            som man vill, men ofta har våra värsta motståndare funnits i vår
            egen organisation.”
          </note>
          <note>
            Det är rätt ruggigt att läsa något som detta, eftersom dessa
            kvinnor är villiga att offra sina liv för vår frihets skull och
            för att Sverige ska kunna vara det trygga land som vi tycker att
            det är.
          </note>
          <note>
            När vi har träffat kvinnorna i detta nätverk berättar de också
            att det finns kvinnliga nätverk inom Försvarsmakten. Men ingen
            vill eller har velat vara med, för de kvinnliga nätverken har
            betraktats på ett nedvärderan ­ de sätt.
          </note>
          <note>
            När Försvarsmakten har gjort sina medarbetarenkäter har man sett
            att rätt många har varit utsatta för kränkande särbehandling.
            Bland dessa fall finns även män. Vi får inte glömma bort männen
            i det hela, för det är inte bara kvinnor som blir utsatta för
            kränkningar. Det kan alla bli, men kränkningarna kan komma till
            uttryck på olika sätt.
          </note>
          <note>
            Sedan jag skrev min interpellation och efter att jag skrev en
            debattartikel i frågan har kvinnor hört av sig till mig. Det finns
            en sak som oroar mig. En del som har hört av sig jobbar eller
            har jobbat på ministerns eget departement. Jag har lovat dem att
            inte avslöja vad de har sagt till mig, eftersom det skulle kunna
            röja vilka de är. Det som jag har fått höra reser fler frågor
            än det ger svar, och det här gör mig riktigt orolig.
          </note>
          <note>
            Jag undrar hur försvarsministern tänker ta itu med problemen
            på det egna departementet, för problemen finns där och går inte
            att förneka.
          </note>
          <note>
            Det här gäller hela vägen. Vi har sett att det finns i politiska
            partier, ja överallt i samhället. Det som har kommit upp den senaste
            tiden i samband med metoo-uppropet har fått mig att undra. Har
            vi haft en så osund kultur i Sverige? Jag blir som kvinna förskräckt
            över att så många kvinnor har blivit kränkta.
          </note>
          <note>
            Hur tänker försvarsministern ta itu med problemen på sitt eget
            departement?
          </note>
          <note type="speaker">
            Anf. 12 Försvarsminister PETER HULTQVIST (S):
          </note>
          <note>
            Fru talman! När det gäller Regeringskansliet finns det tydliga
            riktlinjer för detta i Regeringskansliets vägledning för en arbetsplats
            fri från trakasserier och kränkande särbehandling. Det här är
            den värderingsgrund som gäller för hur arbetsmiljön ska vara utformad.
            Därför råder nolltolerans mot trakasserier och kränkande särbehandling.
          </note>
          <note>
            När ärenden som dessa uppkommer ska de hanteras via den personal
            ­ avdelning och personalchef som finns på departementet, och samma
            sak gäller även på andra departement inom Regeringskansliet.
          </note>
          <note>
            I mars inledde vi ett utvecklingsarbete som syftar till vad vi
            kallar en inkluderande arbetsmiljö med likabehandling av män och
            kvinnor. Inom detta genomförs kunskapshöjande seminarier liksom
            utbildningar av chefer och medarbetare. Detta arbete måste betraktas
            som förebyggande, och det måste genomföras kontinuerligt för att
            på detta sätt påverka attityder och förändra värderingsgrunder
            som eventuellt är skeva.
          </note>
          <note>
            Vi måste på olika områden i samhället ta initiativ när det gäller
            dessa saker. Vi tog initiativ i mars då vi inledde detta utvecklingsarbete
            inom departementet.
          </note>
          <note>
            På vår arbetsplats gäller samma arbetsmiljöregelverk som på alla
            andra arbetsplatser. Vi måste tydligt markera mot händelser som
            dessa. Jag kan dock inte kommentera några enskilda fall i detta
            sammanhang, och avser inte att göra det. Som jag redovisade har
            vi vidtagit en övergripande åtgärd.
          </note>
          <note>
            Vi kommer självklart att fortsätta arbeta med det här på samma
            sätt som man kommer att fortsätta arbeta med frågorna inom Försvarsmakten
            som helhet. Vi måste förändra attityder och inriktning när det
            gäller dessa frågor. Det här är ju någonting som har pågått under
            många år och många decennier. Dessa attityder och beteenden måste
            vi successivt se till att rangera ut ur all verksamhet.
          </note>
          <note type="speaker">
            Anf. 13 LENA ASPLUND (M):
          </note>
          <note>
            Fru talman! Jag förstår att försvarsministern inte kan kommentera
            några enskilda ärenden, för jag kan inte ens tala om vad det handlar
            om trots att jag har fått berättelser till mig. Det här är känsligt
            eftersom det är personbundet.
          </note>
          <note>
            Som vi sa tidigare handlar mycket om sekretess. Jag hoppas att
            de kvinnor – inom både Försvarsmakten och Regeringskansliet –
            som har blivit kränkta och som lyssnar till denna debatt i fortsättning
            kan anmäla sina eventuella chefer eller underordnade för att få
            en utredning med sekretess till stånd. Det här måste ske på ett
            värdigt och bra sätt för att man ska komma till rätta med problemen.
          </note>
          <note>
            Som jag sa tidigare är det inte hållbart om tio till tolv personer
            är inblandade i en utredning, så som det har varit inom Försvarsmakten.
            Då försvinner sekretessen helt och hållet, och då vill som sagt
            ingen anmäla. Det är av detta skäl som de kvinnor som har hört
            av sig till mig har varit oroliga. Om det exempelvis är ens överordnade
            som har utsatt en för en kränkning är man kanske rädd för att
            förlora sin tjänst eller för hur man ska kunna jobba tillsammans
            i fortsättningen.
          </note>
          <note>
            Det är bra att försvarsministern är medveten om detta. Jag litar
            på och hoppas att försvarsministern tar itu med det här ordentligt
            på sitt eget departement och genom att se till att Försvarsmakten
            i allmänhet tar itu med problemen.
          </note>
          <note>
            Jag vill också passa på att önska försvarsministern en god jul
            och ett gott nytt år. Jag hoppas att han kan få lite ledighet
            och vila tillsammans med familjen.
          </note>
          <note type="speaker">
            Anf. 14 Försvarsminister PETER HULTQVIST (S):
          </note>
          <note>
            Fru talman! Jag vill bara återigen markera att vi i mars tog
            initiativ till det arbetsmiljöarbete som handlar om en inkluderande
            arbetsmiljö med likabehandling för män och kvinnor. Det handlar
            om en kunskapshöjande verksamhet med utbildning av chefer och
            medarbetare för att komma åt denna problematik.
          </note>
          <note>
            Lena Asplund talar om sekretessen, och den är väldigt viktig.
            Jag upprepar det jag sa tidigare: Det är intimt sammankopplat
            med professionalism. Om professionalismen inte fungerar finns
            det brister i ledarskap och chefskap. Det blir då också en fråga
            som måste lösas på olika sätt.
          </note>
          <note>
            Allt sådant här ska ju behandlas på ett seriöst sätt. Vi ska
            försöka göra vad vi kan på vårt departement. Jag är också övertygad
            om att Försvarsmaktens ledning har en mycket bestämd uppfattning
            om hur det här ska hanteras inom Försvarsmakten; de värdegrunder
            som ska råda ska även råda i framtiden. Det är väl så vi måste
            se det.
          </note>
          <note>
            Jag tror att vi i grunden är överens även i denna fråga. Om det
            inte finns åsiktsskillnader ska man inte odla sådana. Vi får jobba
            vidare och försöka se till att lösa de olika problem som finns.
          </note>
          <note>
            Jag tackar för de här två viktiga debatterna och önskar Lena
            Asplund en god jul och ett gott nytt år.
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellation 2017/18:53 om polisens närvaro
          </note>
          <note type="speaker">
            Anf. 15 Justitie- och inrikesminister MORGAN JOHANSSON (S):
          </note>
          <note>
            Fru talman! Tobias Billström har frågat mig vilka åtgärder jag
            avser att vidta för att säkerställa att polisen kan hålla en bemanning
            i yttre tjänst på betryggande avstånd från miniminivån i våra
            brottsutsatta områden.
          </note>
          <note>
            Det är en prioriterad fråga för regeringen att det polisiära
            arbetet i våra utsatta områden ska stärkas och att fler poliser
            ska kunna bekämpa brottsligheten och öka tryggheten där.
          </note>
          <note>
            För att ge Polismyndigheten möjligheter att öka antalet anställda
            aviserade regeringen nyligen en historisk satsning som kommer
            att medföra kraftfulla resursförstärkningar till myndigheten.
            Hur resurserna ska fördelas internt är en fråga för Polismyndigheten,
            men redan i dag har myndigheten prioriterat de utsatta områdena
            i den interna fördelningen av medel. Samtliga prioriterade områden
            har fått förstärkning.
          </note>
          <note>
            Regeringen har redan tidigare gett Polismyndigheten förutsättningar
            att öka antalet platser på nuvarande polisutbildning och planerar
            dessutom för polisutbildning vid ytterligare två lärosäten. Det
            börjar ge resultat. I år har det antagits nästan dubbelt så många
            studenter till polisutbildningen jämfört med genomsnittet de senaste
            sex åren. Regeringen vill givetvis också att de som redan är anställda
            inom Polismyndigheten stannar kvar. Därför har regeringen gett
            myndigheten i uppdrag att skapa förutsättningar för förbättringar
            av arbetsmiljön och se över karriärvägar.
          </note>
          <note>
            Rikspolischefen har betonat att problemen i utsatta områden inte
            enbart är en polisiär fråga. Det håller jag med om. Det behövs
            breda och långsiktiga insatser från hela samhället för att motverka
            brottsligheten i dessa områden. Regeringen har därför presenterat
            flera åtgärder för att bidra till detta, bland annat ett långsiktigt
            reformprogram för att stärka utsatta områden och minska segregationen
            i landet. Programmet innehåller åtgärder inom en mängd områden,
            exempelvis brottsbekämpning. Regeringen har dessutom presenterat
            ett nationellt brottsförebyggande program, Tillsammans mot brott,
            som poängterar vikten av att fler aktörer än rättsväsendet engagerar
            sig i det brottsförebyggande arbetet för att det ska bli effektivt.
            Även den nationella strategin för att förebygga och bekämpa mäns
            våld mot kvinnor lyfter det våldsförebyggande arbetet.
          </note>
          <note type="speaker">
            Anf. 16 TOBIAS BILLSTRÖM (M):
          </note>
          <note>
            Fru talman! Jag tackar justitie- och inrikesministern för svaret.
          </note>
          <note>
            Fru talman! Vi möts dagligen av rubriker som beskriver krisen
            inom svensk polis och de konsekvenser som krisen får. Myndigheten
            utmanas av en grövre kriminalitet som tar sig uttryck i alltifrån
            narkotikahandel och stölder till uppgörelser och mord och nu också
            de fruktansvärda gruppvåldtäkter som sker i till exempel min hemstad
            Malmö. Samtidigt har regeringens knappa resurstilldelning och
            bristande styrning under pågående omorganisation lett till personalbrist
            och sjunkande utredningsresultat.
          </note>
          <note>
            Jag har med mycket stor oro, statsrådet, tagit del av berättelserna
            från mina egna hemtrakter. Jag har flera gånger träffat polisledningen
            i till exempel Malmö och pratat med dem om de här frågorna. Jag
            har hört om hur poliser flyttas från yttre till inre tjänst för
            att avlasta utredningsarbetet. Den biträdande områdespolischefen
            i Malmö konstaterade i en intervju nyligen att man börjar nå minimigränsen
            för poliser i yttre tjänst – minimigränsen, statsrådet. När polisen
            borde mobilisera mot kriminalitet och det grova våldet i våra
            brottsutsatta områden tvingas man i stället på reträtt med en
            bemanning nära miniminivån.
          </note>
          <note>
            Regeringens passivitet och polisens bristande resurser leder
            naturligtvis till en negativ spiral. Utredningar samlas på hög.
            Poliser behöver tas ut ur yttre tjänst för att beta av de här
            högarna. Med färre poliser i yttre tjänst minskar risken för de
            kriminella att åka fast. Brottsligheten blir mer lönsam, och vi
            får ett samhälle som blir mer och mer otryggt.
          </note>
          <note>
            För att vända den här utvecklingen behövs det krafttag. Regeringen
            satsar däremot för lite och för sent. Därför blir det märkligt
            när vi i den här kammardebatten hör hur justitie- och inrikesminister
            Morgan Johansson låter som om saken redan vore löst – polisen
            har fått mer resurser, och utsatta områden prioriteras av myndigheten!
            Men ministerns bild stämmer helt enkelt inte med den verklighet
            som möter många av oss som deltar i debatten och som framför allt
            lever i det här landet. Därför måste jag fråga justitie- och inrikesministern
            på nytt: Hur ska den negativa spiral som regeringen har försatt
            svensk polis i brytas?
          </note>
          <note type="speaker">
            Anf. 17 Justitie- och inrikesminister MORGAN JOHANSSON (S):
          </note>
          <note>
            Fru talman! Skåne är ju även mina hemtrakter. Jag besökte i höstas
            bland annat Malmöpolisen för att se hur de jobbade med den situation
            som de haft under året, framför allt vad gällde skjutningarna.
            Dessa gjordes som ni vet till en särskild händelse i början av
            året. Man drog samman resurser från egentligen hela Sydsverige
            för att kraftsamla i Malmö och få bukt med den typen av organiserad
            kriminalitet. Jag får säga att jag tycker att Malmöpolisen har
            bedrivit ett mycket professionellt arbete under året.
          </note>
          <note>
            Ska man knäcka den organiserade kriminaliteten måste man se till
            att få bort de mest brottsaktiva individerna från gatorna och
            samtidigt minska nyrekryteringen till de kriminella gängen. Hela
            strategin går ut på detta.
          </note>
          <note>
            Man har som sagt kraftsamlat i Malmö, och detta ser vi nu också
            resultaten av, med över 80 häktade under den här perioden. Man
            har gått på de mest brottsaktiva. Jag tror att antalet häktade
            nu är det högsta på många år. Det gäller att fortsätta på den
            vägen och fortsätta att driva dessa utredningar framåt med kraft.
            Det gäller också det som Tobias Billström nämnde när det gäller
            utredningarna av de våldtäkter som skett på senare tid. Jag är
            säker på att också de utredningarna kommer att drivas fram med
            den professionalitet och den kraft som svensk polis besitter,
            inte minst i Malmö. Jag har stort förtroende för deras sätt att
            göra sitt jobb. Utifrån ganska svåra förutsättningar gör de ett
            bra jobb, skulle jag vilja säga.
          </note>
          <note>
            Region syd och Polismyndigheten levererar mer nu än vad man gjorde
            för bara något år sedan. Till exempel har antalet öppna ärenden
            i utredningsverksamheten nu minskat med nästan 1 300. Man har
            alltså betat av köerna. Det är en minskning med 4 procent.
          </note>
          <note>
            Det är likadant med antalet utredningar som redovisas till åklagare.
            Totalt sett i landet ökar nu för första gången sedan 2009 antalet
            utredningar som redovisas till åklagare från Polismyndighetens
            sida. Bara i Region Skåne har över 2 000 fler utredningar genomförts
            i år jämfört med förra året. Det är en ökning med 9 procent.
          </note>
          <note>
            Minimibemanningen i yttre tjänst har aldrig underskridits. Man
            har varit på väg att hamna i en sådan situation, men man har inte
            underskridit minimibemanningen. Man har klarat av att göra fler
            utredningar utan att för den skull komma för nära det som är det
            minsta man behöver ha i yttre tjänst.
          </note>
          <note>
            Fru talman! Det finns inga genvägar i detta. Ska man kunna klara
            av att rycka upp rötterna på den organiserade kriminaliteten behöver
            vi ökade resurser och ökad bemanning. Vi har från regeringens
            sida sagt att vi behöver ha 10 000 fler anställda inom Polismyndigheten
            fram till 2024. Detta resurssätter vi nu. De 2 miljarder vi går
            ut med från och med nästa år är den största ökningen från ett
            år till ett annat någonsin vad gäller polisen, åtminstone under
            den tid jag kan överblicka: de senaste 20 åren.
          </note>
          <note>
            Vi har fördubblat antagningen till polisutbildningen. Inom kort
            kommer också besked om den polisutbildning vi ska starta i Malmö.
            Vi skärper från den 1 januari straffen för de grova vapenbrotten,
            vilket gör att häktningsmöjligheterna ökar.
          </note>
          <note>
            Det finns inga genvägar. Man måste vara beredd att resurssätta,
            och det gör vi nu också från regeringens sida genom att öka resurserna
            till polisen så mycket.
          </note>
          <note type="speaker">
            Anf. 18 TOBIAS BILLSTRÖM (M):
          </note>
          <note>
            Fru talman! Malmö är ett skyltfönster för regeringens misslyckade
            politik när det gäller brottsbekämpning. Det måste man verkligen
            säga. Det är intressant att justitie- och inrikesministern talar
            om att skjutningarna var händelser som inträffade i början av
            året. Det här är en fråga som har många år på nacken. Det är någonting
            som har accelererat under den här mandatperioden.
          </note>
          <note>
            Jag håller helt med om att Malmöpolisen har gjort fantastiska
            insatser inte minst givet de resurser som ställts till deras förfogande.
            Det är inte det som är i fråga i debatten. Vi talar om resultatet
            och förutsättningarna som de har fått. Bristen på poliser gör
            det svårt för myndigheten att kunna mäkta med både utredningarna
            och det brottsförebyggande arbetet, vilket är två saker som hänger
            ihop.
          </note>
          <note>
            Jag delar uppfattningen att det inte finns några enkla vägar
            framåt. Men de sakerna borde man fokusera på mycket mer från regeringens
            sida. När polisen borde mobiliseras mot kriminaliteten och det
            grova våldet i våra brottsutsatta områden blir det i stället den
            reträtt vi talar om med en bemanning nära miniminivån.
          </note>
          <note>
            Jag kan referera till ytterligare en artikel i Sydsvenskan. Eftersom
            ministern har bakgrund från Skåne utgår jag från att han läser
            den regelbundet. Där skrivs att polisen lagom till jul tar paus
            i kampen mot Malmös gängkriminella när fokuspoliser och andra
            brottsförebyggare kallas in till skrivbordsarbete. Det konstateras
            i artikeln att de kriminella kommer att få ett efterlängtat andrum
            under de kommande månaderna.
          </note>
          <note>
            Är det en framgångsrik politik för regeringen? Menar verkligen
            justitie- och inrikesministern att vi nu när vi går in mot valåret
            och det är dags att summera ansträngningarna de här åren ska vara
            nöjda med det facit som kommer till uttryck i artikeln?
          </note>
          <note>
            Fru talman! Nu har vi kunnat höra hur Morgan Johansson har talat
            om att med regeringens politik får vi fler poliser. Den ska alltså
            ha lett till detta. Några saker är bra att lägga på minnet. Nyligen
            rapporterade Svens ­ ka Dagbladet att regeringen har tillåtit
            antalet poliser att sjunka till 19 273, för att vara exakt. Trots
            att vi blir fler som bor i Sverige för varje år har vi betydligt
            färre poliser i dag än vad vi hade under Alliansens regeringstid.
          </note>
          <note>
            Bara hittills i år har 815 poliser lämnat myndigheten varav fler
            än hälf ­ ten av en annan anledning än pension, vilket annars
            brukar vara det argu ­ ment som lyfts fram. Målet om minst 20
            000 poliser har regeringen där ­ emot övergivit. Det finns inte
            med i de handlingsplaner vi kan ta del av. Jag vill därför fråga
            ministern: Kommer vi att se antalet poliser sjunka även under
            19 000 innan vi ser någon vändning på utvecklingen?
          </note>
          <note type="speaker">
            Anf. 19 Justitie- och inrikesminister MORGAN JOHANSSON (S):
          </note>
          <note>
            Fru talman! Bilden är snarare den att vi har mobiliserat i Malmö
            och i de utsatta områdena. Alla de särskilt utsatta områden vi
            talar om har fått polisförstärkning. Vi drog samman polisresurser
            just till Malmö med anledning av skjutningarna. De utredningarna
            har gett resultat. Det är nu över 80 häktade, och jag ser hur
            utredningarna drivs fram med kraft.
          </note>
          <note>
            Tobias Billström refererar till en artikel. Jag tycker att Tobias
            Billström också ska läsa kommentaren till det av polischefen i
            Malmö. Han menar att man ger en felaktig bild av hur polisen kommer
            att arbeta under julhelgerna. Man ska inte alltid tro på vad som
            står i tidningar och i varje fall inte hur vinklingarna blir.
            Han ska kanske tala med polischefen i Malmö om hur hans bild i
            stället är i den delen. Det gör jag när jag stöter på den typen
            av påståenden.
          </note>
          <note>
            Det finns inga genvägar. Det tar två och ett halvt år att utbilda
            en polis. Den situation vi nu har med alltför få poliser är i
            allt väsentligt en situation som är skapad av att man under lång
            tid har tagit in alldeles för få på polisutbildningen.
          </note>
          <note>
            När Tobias Billström satt i regeringen 2014 tog ni in 689 på
            polisutbildningen. Samtidigt går det 400–500 i pension varje år.
            Var och en förstår att det är alldeles för liten dimensionering
            av utbildningen. Man kan inte ta in 689 när samtidigt 400–500
            går i pension, i varje fall inte om polisorganisationen ska växa.
          </note>
          <note>
            Nu har vi fördubblat antagningen till polisutbildningen. I år
            talar vi om över 1 300 som går polisutbildningen. Vi kommer att
            få ligga kvar i den takten och förmodligen också behöva öka till
            kanske uppemot 2 000 per år som vi tar in till polisutbildningen.
            Det finns ett stort intresse bland landets ungdomar för att bli
            polis. Jag ser fram emot det.
          </note>
          <note>
            Men för att kunna klara det måste man vara beredd att sätta av
            resurser till detta. Min fråga till Tobias Billström, som satt
            i den tidigare reger ­ ingen, är: Om ni ville ha fler poliser,
            varför utbildade ni då så få? Varför utbildade ni bara hälften
            så många som vi nu utbildar?
          </note>
          <note>
            Jag har fler frågor till Tobias Billström, när vi nu också talar
            om ekonomi. När vi ser hur ni resurssatte polisen under era åtta
            år ser vi att ni borde ha gått fram med betydligt större resurser.
            Ni sänkte skatten med 140 miljarder, men ni ökade anslagen till
            polisen med endast 5 miljarder.
          </note>
          <note>
            Vi gör på ett annat sätt. Vi prioriterar polisen framför den
            typen av skattesänkningar, och vi gör det med egna pengar. Vi
            slipper låna pengar till polisen eller annan offentlig verksamhet.
            Återigen: Det finns inga genvägar. Vi måste vara beredda att prioritera
            de offentliga resurserna.
          </note>
          <note>
            Den ökning vi nu gör med 2 miljarder för nästa år, 2,3 miljarder
            året därpå och 2,8 miljarder året därefter är den största satsning
            som har genomförts på svensk polis från någon regering oavsett
            partifärg under de senaste 20 åren.
          </note>
          <note>
            Det skulle ändå vara bra att få höra Tobias Billström resonera
            lite grann kring det. Om det nu är så att ni ville få antalet
            poliser att öka, varför utbildade ni då så få? Varför var ni så
            snåla med resurserna som ni var? Varför byggde ni inte upp för
            en expansion av polisen som vi så väl behöver?
          </note>
          <note type="speaker">
            Anf. 20 TOBIAS BILLSTRÖM (M):
          </note>
          <note>
            Fru talman! Jag har en alldeles utmärkt relation till polismästaren
            i Malmö, Stefan Sintéus. Jag tror till och med att jag som riksdagsledamot
            från Malmö vid några tillfällen besökte honom oftare än vad regeringens
            representanter gjorde. Justitie- och inrikesministern har en väldigt
            konstig bild av hur befolkningen i Malmö ser på frågorna. Bilden
            vi har är nog inte densamma.
          </note>
          <note>
            Jag skulle rekommendera justitie- och inrikesministern att besöka
            de boende i några av de utsatta områdena i Malmö och ställa frågan
            om de anser att den glättiga bild som målas upp av regeringens
            politik stämmer överens med hur de upplever polisnärvaron, utökningen
            av den grova brottsligheten och konsekvenserna för tryggheten
            i områdena. Det handlar slutligen också om hur bildsättningen
            av Malmö har blivit genom den misslyckade polispolitiken.
          </note>
          <note>
            Det är uppenbart att regeringen har blivit tagen på sängen när
            det kommer till de utmaningar svensk polis står inför. Från Moderaternas
            sida har vi varit väldigt tydliga både i vår alternativa budget
            och i övrigt med att det behövs betydligt fler poliser än vad
            vi har i dag. Det är också viktigt att polisen kan vara närvarande
            i såväl utsatta områden som glest befolkade delar av landet.
          </note>
          <note>
            Tyvärr har inte ministern här i debatten i dag lyckats övertyga
            mig om att han kommer att vidta tillräckliga åtgärder för att
            säkerställa att polisen kan hålla en bemanning i yttre tjänst
            på betryggande avstånd från miniminivån i våra brottsutsatta områden.
            Tvärtom ser vi hur betydelsefulla brottsförebyggande insatser
            monteras ned till förmån för utredningar av redan begångna brott.
          </note>
          <note>
            Den riktigt stora frågan berörde justitie- och inrikesministern
            inte: Kommer det att vara möjligt att få poliserna som utbildas
            att stanna kvar i tjänsten, eller kommer de att lämna yrket på
            det viset vi sett i utvecklingen de senare åren? Det är den stora
            frågan. När vi möts av alla dessa rapporter om hur polisen tvingas
            till reträtt för att klara av utredningsarbetet: Tycker ministern
            att de åtgärder han har vidtagit har varit tillräckliga?
          </note>
          <note type="speaker">
            Anf. 21 Justitie- och inrikesminister MORGAN JOHANSSON (S):
          </note>
          <note>
            Fru talman! När det gäller åtgärder skulle jag nog vilja säga
            att vi har genomfört mer under våra tre år än vad ni gjorde under
            era åtta. Då talar vi om straffskalor. Det gäller till exempel
            straff riktade mot den grova organiserade brottsligheten.
          </note>
          <note>
            Vi har höjt nästan alla straff för de grova våldsbrotten: grov
            misshandel, grov utpressning, grovt rån och grovt olaga hot. Vi
            har höjt straffen för de grövsta narkotikabrotten. Vi har nu från
            den 1 januari ytterligare en straffskärpning för de grova vapenbrotten.
            Inget av detta inträffade under den borgerliga regeringen.
          </note>
          <note>
            Vi har också aviserat historiskt stora utökningar av polisens
            resurser, faktiskt mer än vad Polismyndigheten själv begärde.
            Detta har vi gjort bland annat mot bakgrund av att vi anser att
            Polismyndigheten måste utöka sin kostym ytterligare. Vi har fördubblat
            antalet platser i polisutbildningen, men vi måste naturligtvis
            även jobba med att se till att de som finns i yrket också stannar
            kvar. Därför har vi gett Polismyndigheten ett särskilt uppdrag
            att se över arbetsvillkor, karriärvägar och annat för polisen.
            Vi måste dessutom återrekrytera en del av de poliser som har lämnat
            yrket, och det finns ett särskilt arbete också för detta.
          </note>
          <note>
            Men det finns som sagt inga genvägar. Man måste också vara beredd
            att sätta av resurser, och det är väl det som är bekymret för
            Tobias Billström. Det finns vissa saker, fru talman, som borgerliga
            regeringar aldrig gör. De klarar aldrig statsfinanserna, de klarar
            aldrig jobben och de klarar inte heller av att starta några nya
            polisutbildningar. De som gör det är vi. Nu gör vi det i Malmö,
            och vi kommer även att göra det i Västsverige. Vi ser nu också
            till att resurssätta polisen på ett sätt som man aldrig tidigare
            har sett.
          </note>
          <note>
            Återigen: Under er regeringsperiod sänkte ni skatten med 140
            miljarder, men lade bara 5 miljarder ytterligare till polisen.
            När Moderaterna får välja, fru talman, mellan sänkt skatt och
            satsningar på polisen väljer de alltid sänkt skatt.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2017/18:54 om fler redskap för polisen
          </note>
          <note type="speaker">
            Anf. 22 Justitie- och inrikesminister MORGAN JOHANSSON (S):
          </note>
          <note>
            Fru talman! Tobias Billström har frågat mig om jag har för avsikt
            att föreslå en lagstiftning om zonförbud och visitationszoner.
          </note>
          <note>
            Svensk polis har redan i dag rätt att meddela att en person inte
            får vistas på en viss plats när han eller hon stör den allmänna
            ordningen. Svensk polis har också möjligheter till kroppsvisitation
            utan koppling till konkreta brottsmisstankar. Att zonförbud eller
            visitationszoner skulle vara effektiva redskap är inte klarlagt.
            Modellerna är inte utvärderade, men erfarenheter av liknande tillvägagångssätt
            i andra länder har visat på låg träffsäkerhet, och de har också
            mötts av omfattande kritik.
          </note>
          <note>
            Regeringen prioriterar bekämpningen av grov och organiserad brottslighet.
            Under mandatperioden har vi skärpt mer än 30 straffrättsliga bestämmelser
            relaterade till organiserad brottslighet, bland dem allvarliga
            vålds- och vapenbrott. Straffen för grova vapenbrott höjs den
            1 januari. Straffskärpningarna innebär att personer som grips
            med skarpladdade vapen i princip alltid kommer att häktas direkt
            i avvaktan på rättegång.
          </note>
          <note>
            Regeringen har också gett tolv myndigheter ännu större möjligheter
            att rikta sina gemensamma krafter mot organiserad brottslighet,
            med särskilt fokus på utsatta områden. När det gäller metoder
            mot illegal användning av vapen har Polismyndigheten i uppdrag
            att utveckla och sprida effektiva arbetsmetoder för att motverka
            sådan. I vår ska myndigheten redovisa sina resultat.
          </note>
          <note type="speaker">
            Anf. 23 TOBIAS BILLSTRÖM (M):
          </note>
          <note>
            Fru talman! Den här debatten anknyter naturligtvis till den föregående
            interpellationsdebatten. Tryggheten i vårt land utmanas av kriminella
            som flyttar fram sina positioner, inte minst i städer som Malmö
            men också runt omkring i landet. Antalet brottsutsatta områden
            där kriminella nätverk har stor negativ påverkan på lokalsamhället
            ökar. Medierna rapporterar, som vi vet, om skjutningar med en
            regelbundenhet som är skrämmande. Det är skjutningar med dödlig
            utgång och granater som sprängs i bostadsområden.
          </note>
          <note>
            Detta grova våld måste mötas med full kraft från samhällets sida,
            både i form av fler poliser och i form av bättre redskap för polisen
            i dess arbete. Moderaterna har föreslagit att möjligheter till
            zonförbud ska införas. Vad innebär då ett zonförbud? Det innebär
            att polisen ges möjlighet att förbjuda en person som har uppvisat
            ett särskilt otrygghetsskapande beteende att vistas på en viss
            plats, såsom på ett torg eller i ett köpcentrum. En sådan lagstiftning
            finns i Danmark. Zonförbudet ska kunna meddelas för en bestämd
            period som får vara högst tre månader. Därefter ska den kunna
            förlängas med ytterligare högst tre månader.
          </note>
          <note>
            Nu säger justitie- och inrikesministern i sitt svar här i dag,
            som jag tackar för, att svensk polis redan i dag har rätt att
            meddela att en person inte får vistas på en viss plats när han
            eller hon stör den allmänna ordningen. Det stämmer att en polisman
            redan i dag enligt polislagen har en hel del befogenheter som
            kan begränsa medborgarnas rörelsefrihet i olika situationer. Exempelvis
            ger 13 § i polislagen en polis möjlighet att i en specifik situation
            avvisa eller avlägsna någon från ett visst område eller utrymme
            samt att även tillfälligt omhänderta denna för att personen stör
            eller utgör en fara eller för att avvärja brott.
          </note>
          <note>
            Då inställer sig den intressanta fråga som justitie- och inrikesministern
            inte svarar på i det svar som han nyss läste upp. Menar han att
            denna bestämmelse i polislagen går att använda så att en person
            som har uppvisat otrygghetsskapande beteende kan förbjudas att
            vistas på en viss plats under en period upp till tre månader?
            Eller ska ministerns inlägg tolkas som att ministern inte anser
            att det behövs en sådan möjlighet? Det tycker jag skulle vara
            intressant att få reda på.
          </note>
          <note type="speaker">
            Anf. 24 Justitie- och inrikesminister MORGAN JOHANSSON (S):
          </note>
          <note>
            Fru talman! Det finns ingen viktigare uppgift just nu i kriminalpolitiken
            än att rycka upp den organiserade kriminaliteten med rötterna.
            En del av denna strategi handlar just om att få bort en del av
            de mest brottsaktiva individerna från gatorna. Då handlar det
            om brottsbekämpning.
          </note>
          <note>
            Som jag redovisade tidigare har vi under denna mandatperiod genomfört
            ett stort antal straffskärpningar, mycket mer än under de åtta
            år som Tobias Billström satt i regeringen, skulle jag vilja säga.
            Jag tror att vi har gjort mer under de här tre åren än vad ni
            gjorde under åtta år vad gäller straffsidan. Om jag ska vara ärlig
            tror jag faktiskt att ingen regering har skärpt straffen i större
            omfattning än vad vi har gjort nu.
          </note>
          <note>
            Jag räknade upp några av straffskärpningarna tidigare, framför
            allt när det gäller de grova våldsbrotten: grov utpressning, grovt
            olaga hot, grov misshandel och ett antal andra grova våldsbrott.
            Vi har skärpt straffen för de grövsta narkotikabrotten, och nu
            från den 1 januari skärper vi också straffen för de grova vapenbrotten.
            Det är en sak som vi borde ha gjort mycket tidigare, till exempel
            redan 2009 när vi såg ytterligare en ökning av skjutningarna.
            Men den dåvarande regeringen valde vid detta tillfälle att inte
            göra det. Nu gör vi det från den 1 januari.
          </note>
          <note>
            Detta innebär också en automatisk häktning för den som anträffas
            med vapen på stan. Jag tror att detta kommer att få omedelbar
            effekt när det gäller situationen på en del områden där vi har
            haft problem med vapenbrott. Det handlar inte bara om ökade häktningsmöjligheter
            utan också om möjlighet till hemliga tvångsmedel, det vill säga
            att kunna gå in med telefonavlyssning eller annan form av övervakning
            för att upptäcka brotten och rulla upp de organiserade kriminella
            gängen i tid.
          </note>
          <note>
            Dessutom kommer vi att gå vidare ytterligare på offrets sida.
            Vi förbereder nu förslag till särskilda ungdomspåföljder, vilket
            bland annat innebär möjlighet till husarrest. Det handlar alltså
            helt enkelt om att man inte får lämna hemmet utan kommer att övervakas
            via fotboja om man har gjort sig skyldig till vissa brott och
            är i viss åld e r. Vi kommer att se till att genomföra en ändring
            så att livstidsstraff blir normalstraffet för mord. Så är det
            inte i dag, så det är ytterligare en skärpning. Vi kommer även
            att gå fram med regler som innebär att det inte är självklart
            att man får komma ut efter två tredjedelar av tiden. Det ska göras
            en särskild bedömning i dessa fall när det gäller om man till
            exempel har gått med på rehabiliteringsinsatser eller inte.
          </note>
          <note>
            Det handlar om att få bort de mest kriminella och de mest brottsaktiva
            från gatorna; det är oerhört viktigt. Som vi har varit inne på
            tidigare jobbar man mycket aktivt med detta, inte min st i Malmö.
            Där har man över 80 häktade just nu.
          </note>
          <note>
            Sedan tror jag att man behöver göra ytterligare saker när det
            gäller verktygslådan. Kameraövervakning är en sådan sak. Just
            nu sitter det uppe fler kameror än någonsin tidigare. Det är en
            sak som man har jobbat mycket aktivt med under vår period, bland
            annat i Malmö runt Sevedsplan. Detta är en fråga som tidigare
            har varit omstridd.
          </note>
          <note>
            I frågan om polisens verktyg skulle jag vilja säga att vi har
            utvecklat dessa verktyg mer under denna period än vad någon någonsin
            tidigare har gjort. Vi kommer dessutom att gå vidare med andra
            delar när det gäller hemliga tvångsmedel. Det är samtidigt viktigt
            att se till att när man utvecklar polisens verktygslåda ska man
            verkligen göra det med verktyg som man tror fungerar och inte
            bara ge någonting som fungerar som en symbol. Jag har konstaterat
            att de förslag som Moderaterna har inte är utvärderade i Danmark,
            där dessa metoder finns. Vi har letat mycket för att se om det
            finns någonting som pekar på att detta har haft en reell effekt.
            Men några sådana resultat finns inte, fru talman.
          </note>
          <note type="speaker">
            Anf. 25 TOBIAS BILLSTRÖM (M):
          </note>
          <note>
            Fru talman! Justitie- och inrikesministern ägnade större delen
            av sitt inlägg åt att undvika att svara på den fråga som jag hade
            ställt. Det kom upp först under de sista sekunderna. Däremot var
            det mycket prat om det som regeringen berömmer sig av att ha gjort.
          </note>
          <note>
            Det jag tycker är intressant är det som interpellationen handlar
            om. I svaret på interpellationen anförde Morgan Johansson att
            det inte är klarlagt att zonförbud eller visitationszoner skulle
            vara effektiva redskap, och nu kommer han tillbaka till detta
            och säger att metoderna inte är utvärderade. Men så sent som i
            september i år öppnade justitie- och inrikesministern i medierna
            för att införa visitationszoner, där polisen kan genomsöka personer
            trots att det inte finns någon misstanke om brott. Och man ska
            vara medveten om att polisen har uttryckt sitt intresse för såväl
            zonförbud som visitationszoner.
          </note>
          <note>
            Min fråga – den som inledde hela denna diskussion och den som
            interpellationsdebatten handlar om och kretsar kring – är: Ska
            vi tolka dagens besked i kammaren som att ministern stänger dörren
            för att ge polisen dessa redskap i kampen mot gängkriminalitet
            och skjutningar? Jag trodde annars att vi var överens om att det
            var viktigt att bekämpa detta.
          </note>
          <note type="speaker">
            Anf. 26 Justitie- och inrikesminister MORGAN JOHANSSON (S):
          </note>
          <note>
            Fru talman! Det stämmer att jag svarade på en fråga i medierna
            tidigare i höstas. Jag fick frågan om både zonförbud och visitationszoner.
            Jag sa: Ja, jag tittar gärna på erfarenheterna från till exempel
            Danmark för att se om det finns någonting som tyder på att detta
            har haft någon effekt.
          </note>
          <note>
            Det var mitt svar vid det tillfället. Under hösten har vi gått
            igenom detta för att se: Finns det någonting som tyder på att
            detta skulle innebära ett mervärde i förhållande till vad svensk
            polis redan i dag har för befogenheter? Precis som har konstaterats
            tidigare finns det redan i dag möjligheter att avvisa personer
            som stör ordningen. Man kan redan i dag egentligen göra den typ
            av visitationer som jag tror att Tobias Billström är ute efter.
            När man misstänker att det till exempel kan finnas vapen kan man
            göra den typen av visitationer.
          </note>
          <note>
            Frågan är då: Är det bara en symbol som Tobias Billström vill
            prata om, eller är detta någonting som faktiskt skulle kunna tillföra
            ett mervärde för polisen?
          </note>
          <note>
            Min slutsats är nog den att vi i dag har de befogenheter som
            vi behöver ha. Jag jobbar i stället hellre med andra och mer effektiva
            verktyg. I mitt förra inlägg radade jag upp några av dem. Jag
            tänker till exempel på de särskilda ungdomspåföljderna och på
            skärpningar när det gäller straffskalorna för en lång rad olika
            brott. Vi går nu fram med kameraövervakning i ökad omfattning.
            Vi kommer också att lägga fram ett lagförslag för riksdagen i
            vår om att utöka möjligheterna ytterligare.
          </note>
          <note>
            Men jag tror att det är viktigt att man inte, så att säga, snöar
            in på sådant som kanske inte får den effekt som man hoppas på,
            sådant som handlar mer om symboler än om verklig, riktig och effektiv
            politik.
          </note>
          <note type="speaker">
            Anf. 27 TOBIAS BILLSTRÖM (M):
          </note>
          <note>
            Fru talman! Ja, det är viktigt att titta på mervärdet. Där kan
            vi nog vara överens om betydelsen. Men då är det viktigt att understryka
            att polisens åsikter är viktiga för oss moderater – det handlar
            om utövarna av det professionella polisyrket. Polisen har uttryckt
            intresse för såväl zonförbud som visitationszoner.
          </note>
          <note>
            Polismyndigheten bedömer i dag att det finns ca 200 kriminella
            nätverk och runt 5 000 kriminella aktörer i de områden som är
            utsatta för allvarlig brottslighet runt om i vårt land. Antalet
            bekräftade skjutningar med dödligt utfall har ökat sedan 2014.
            Till och med november 2017 ska det ha skett så många som 279 bekräftade
            skjutningar med 38 dödsoffer i vårt land.
          </note>
          <note>
            Zonförbud och visitationszoner skulle kunna leda till att fler
            kriminella hamnar bakom lås och bom samtidigt som färre vapen
            cirkulerar olagligt på våra gator. Men jag märker här i debatten
            att ministern tvekar eftersom det inte är klarlagt att zonförbud
            eller visitationszoner skulle vara effektiva redskap.
          </note>
          <note>
            Låt mig då avsluta med en ny fråga: Är justitie- och inrikesministern
            beredd att tillsätta en utredning som förutsättningslöst tittar
            på möjligheterna att ge polisen tillgång till de redskap som de
            uppenbarligen själva efterfrågar, som zonförbud eller visitationszoner?
            Det tycker jag skulle vara intressant att få höra innan vi avslutar
            denna interpellationsdebatt.
          </note>
          <note type="speaker">
            Anf. 28 Justitie- och inrikesminister MORGAN JOHANSSON (S):
          </note>
          <note>
            Fru talman! Jag jobbar nog hellre med verktyg som faktiskt visat
            sig vara effektiva än med det som ännu inte ens är utvärderat.
            Som sagt: Ingen har kunnat visa att visitationszoner eller zonförbud
            har haft någon reell effekt. Däremot har vi kunnat se en väldigt
            låg träffsäkerhet.
          </note>
          <note>
            Det finns olika varianter. En variant tillämpas i New York –
            det är den man kallar för stop-and-frisk. Jag besökte New York
            för ett par år sedan för att se hur de hade jobbat där. Där har
            de inte heller en slumpmässig visitation, utan de måste ha en
            misstankegrad på ungefär, skulle jag vilja säga, samma sätt som
            vi har i Sverige. Men de hade ändå byggt ut denna visit ation
            sstrategi mycket kraftigt i början av 90-talet. Det fungerade
            väldigt bra i början, men så småningom slog det över. Det kunde
            till och med vara så att man stoppade och visiterade samma person
            flera gånger per dag. Till slut spårade det ur så mycket att det
            blev en mycket stark motreaktion mot polisens sätt att jobba.
            Därför har man dragit ned på den typen av strategier.
          </note>
          <note>
            När man tar fram nya verktyg för polisen måste man, tycker jag,
            se till att de verkligen fungerar och tillför ett mervärde.
          </note>
          <note>
            Som sagt: Polisen har redan i dag möjligheter att göra visitationer
            under särskilda förutsättningar, och man gör det också. Man har
            också möjlighet att avvisa människor om de stör ordningen. Låt
            oss i stället jobba med de särskilda ungdomspåföljderna, med kameraövervakning
            och med att se till att skärpa straffen för de grova vapenbrotten,
            så som vi gör nu från den 1 januari! Det tror jag är mycket mer
            effektivt.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2017/18:55 om rån mot elektronikkedjor
            och butiker
          </note>
          <note type="speaker">
            Anf. 29 Justitie- och inrikesminister MORGAN JOHANSSON (S):
          </note>
          <note>
            Fru talman! Tobias Billström har frågat mig vilka åtgärder jag
            avser att vidta för att minska antalet rån och öka tryggheten
            för dem som arbetar i och driver butiker i Sverige.
          </note>
          <note>
            Sverige ska vara ett tryggt land att leva i. Det är därför oacceptabelt
            att butiksägare och deras anställda känner oro över risken att
            bli utsatta för brott.
          </note>
          <note>
            Polismyndigheten och Svensk Handel har under flera år haft en
            fungerande samverkan, och det senaste mötet genomfördes under
            oktober 2017. Samarbetet syftar bland annat till att öka förmågan
            att tidigt upptäcka och agera mot seriebrottslighet. Inom ramen
            för samarbetet diskuteras också brottsförebyggande aktiviteter
            och andra åtgärder som polisen har vidtagit eller planerar att
            vidta.
          </note>
          <note>
            För att förbättra förutsättningarna för polisen har regeringen
            bland annat föreslagit historiskt stora resurstillskott till Polismyndigheten
            för de kommande tre åren. Utifrån de nya budgetramarna och verksamhetens
            behov är det Polismyndigheten som avgör hur resurser ska fördelas
            internt.
          </note>
          <note>
            Regeringen har sedan tidigare gett Polismyndigheten förutsättningar
            att öka antalet platser på nuvarande polisutbildning och planerar
            dessutom för polisutbildning vid ytterligare två lärosäten. Det
            börjar ge resultat. I år har det antagits nästan dubbelt så många
            studenter till polisutbildningen jämfört med genomsnittet för
            de sex senaste åren.
          </note>
          <note>
            Regeringen har dessutom gett Polismyndigheten i uppdrag att skapa
            förutsättningar för ytterligare förbättringar av arbetsmiljön
            samt fler karriärvägar för polisanställda.
          </note>
          <note>
            Det är dock inte enbart Polismyndighetens ansvar att minska risken
            för brott, utan ansvaret delas av flera. I detta är det brottsförebyggande
            arbetet en viktig framgångsfaktor för att skapa ökad trygghet.
            Regeringens brottsförebyggande program, Tillsammans mot brott,
            riktar sig till en bred målgrupp, vilket är en förutsättning för
            ett framgångsrikt brottsförebyggande arbete på lokal nivå.
          </note>
          <note>
            Några butiker vidtar också många åtgärder för att förebygga brott
            och minska risken att bli utsatta för rån eller stölder, exempelvis
            genom en säker förvaring av dagskassor och stöldbegärlig elektronik.
            Det är naturligtvis bra. Om det likväl sker ett rån eller rånförsök
            prioriteras dessa utredningar vid aktuellt lokalpolisområde.
          </note>
          <note type="speaker">
            Anf. 30 TOBIAS BILLSTRÖM (M):
          </note>
          <note>
            Fru talman! Enligt branschorganisationen Svensk Handel ökar antalet
            beväpnade rån mot elektronikkedjor. Framför allt är det mobiltelefoner
            och bärbara datorer som lockar, eftersom de är lätta att sälja
            vidare. De flesta säljs dessutom utomlands.
          </note>
          <note>
            När rättsväsendet i Sverige upplevs vara på reträtt blir det
            alltmer tilltalande för dem som är kriminella att försörja sig
            via brott. Det ligger därför nära till hands att anta att det
            finns ett direkt samband mellan den passivitet som regeringen
            har lagt i dagen när det gäller detta politikområde och polisens
            bristande resurser och det ökande antalet rån i Sverige.
          </note>
          <note>
            När brotten mot näringsidkare blir vanligare ökar också otryggheten
            för dem som arbetar. Samtidigt kan vi läsa i tidningen om hur
            näringsidkare får vänta i upp till tio timmar på polisen när de
            anmäler att någon har tagit sig in i butiken och brutit upp butikens
            kassaskåp.
          </note>
          <note>
            I sitt svar till mig i dag talar Morgan Johansson om att butiker
            vidtar egna åtgärder för att skydda sig. Det är precis det som
            blir lösningen när staten sviker en av sina mest centrala uppgifter,
            nämligen att erbjuda medborgarna trygghet. När polisen inte längre
            klarar av att upprätthålla lag och ordning tvingas butiker antingen
            att stänga verksamheten eller att investera i egna dyra säkerhetslösningar.
          </note>
          <note>
            Detta skapar naturligtvis konsekvenser: Dels kan det bli en katastrof
            för den enskilde näringsidkaren som blir av med sitt levebröd,
            dels är det skadligt för vår ekonomi att butiker måste stänga,
            dels handlar det om en försämrad service till medborgarna, som
            inte längre kan köpa de varor de vill.
          </note>
          <note>
            Mot den bakgrunden undrar jag om justitie- och inrikesministern
            inser att tryggheten blir mer och mer av en klassfråga, för om
            man tittar på det geografiska utfallet ser man ju att det inte
            är alla områden som är präglade av det här problemet utan framför
            allt vissa.
          </note>
          <note type="speaker">
            Anf. 31 Justitie- och inrikesminister MORGAN JOHANSSON (S):
          </note>
          <note>
            Fru talman! Tobias Billström sa att vi ser ett ökat antal butiksrån.
            Det är faktiskt inte sant. I den statistik som finns sedan år
            2000 ser vi att gen ­ omförs ungefär 800 butiksrån per år. Vi
            hade en topp på nästan 1 200 bu ­ tiksrån, och den toppen inföll
            2009. Vad gjorde Tobias Billström då? Han satt på Justitiedepartementet.
            Sprang han benen av sig efter åtgärder? Nej, det gjorde han inte.
            Han reagerade såvitt jag förstår inte alls.
          </note>
          <note>
            Det innebär inte att detta är ett litet eller minskande problem.
            Vi måste ändå ta tag i problemet, se till att öka tryggheten och
            ta itu med både de rån och de andra stölder som genomförs i butiker.
          </note>
          <note>
            Nu hade Tobias Billström på sätt och vis en väldig otur, för
            i förra veckan träffade jag Svensk Handel och Handelsanställdas
            Förbund och diskuterade bland annat vilka åtgärder som man skulle
            kunna vidta. Vi gick igenom en lång rad åtgärder, och en sådan
            åtgärd är snabbare lagföring.
          </note>
          <note>
            I dag kan det ta över 20 veckor från att man anmäler en stöld
            i butik till att vederbörande lagförs för detta. Nu genomför vi
            ett försöksprojekt i norra Stockholm, bland annat i Täby och Rinkeby,
            där vi har gjort en regelförändring som gör att vi kan ta ned
            lagföringstiden från dagens 22 veckor till 2 till 6 veckor för
            detta.
          </note>
          <note>
            Jag tror att det är väldigt viktigt att man får en snabb återkoppling
            när det gäller stölderna. Nu talar vi framför allt om de ringa
            stölderna. Butiksrån är förstås ett grövre brott, och det kommer
            vi också att behöva handlägga i särskild ordning. Men en snabbare
            lagföring för dessa stölder tror jag är otroligt viktigt.
          </note>
          <note>
            Vi går också på de grova vapenbrotten. Vid mellan 30 och 40 procent
            av alla butiksrån förekommer det skjutvapen. Från den 1 januari
            får vi en ny lagstiftning där vi skärper straffen för de grova
            vapenbrotten. Det borde vi ha gjort för länge sedan, skulle jag
            vilja säga, men nu gör vi det från den 1 januari. Vi får automatisk
            häktning av den som anträffas med vapen på stan, och vi får även
            möjligheter till hemliga tvångsmedel så att man kan avlyssna dem
            som misstänks för den här typen av brott.
          </note>
          <note>
            Det är en del av det. Nu i somras höjde vi dessutom minimistraffet
            för de grova rånen från fyra till fem år.
          </note>
          <note>
            Utöver detta behöver vi också göra ett särskilt åtgärdspaket
            mot de internationella stöldligorna. Vi vet att de är väldigt
            aktiva framför allt när det gäller inbrott på olika håll, till
            exempel i villor eller sommarstugor. Det kan också handla om systematiska
            butiksstölder, det vill säga man går in och försöker stjäla så
            mycket som möjligt på så kort tid som möjligt, och sedan för man
            ut stöldgodset till de länder som vi pratar om.
          </note>
          <note>
            På det senaste mötet som jag var på i EU-sammanhang träffade
            jag företrädare för Litauen och Rumänien, två länder varifrån
            en hel del stöldligor opererar. Vi är nu på väg fram och bygger
            ut polissamarbetet med Rumänien. De är beredda att gå in och sätta
            av resurser och personal till Sverige.
          </note>
          <note>
            Med Litauen har vi en diskussion om att dem som vi tar för brott
            här i Sverige och som är kopplade till dessa internationella stöldligor
            ska avtjäna sina straff hemma i Litauen i stället för i Sverige.
            Bara det tror jag är en viktig signal.
          </note>
          <note>
            Dessutom kommer vi inom kort, strax efter årsskiftet, att tillsätta
            en särskild utredning för att ta fram åtgärder mot systematiska
            stölder. Det kommer jag att återkomma till, för det kommer ytterligare
            ett antal åtgärder i detta paket.
          </note>
          <note type="speaker">
            Anf. 32 TOBIAS BILLSTRÖM (M):
          </note>
          <note>
            Fru talman! Vad gäller statistiken är det justitie- och inrikesministern
            som har fel. Det förvånar mig lite, eftersom han själv sa att
            han hade haft ett möte med Svensk Handel och eftersom jag baserar
            mitt antagande på vad Svensk Handel har sagt om att antalet väpnade
            rån mot elektronikkedjor ökar.
          </note>
          <note>
            Vad gäller antalet personrån, ministern, ökade de också under
            både 2015 och 2016, men ministern kanske kommer att ifrågasätta
            den siffran också.
          </note>
          <note>
            Riksdagen har uppmärksammat att försök till häleri av normalgraden
            inte är kriminaliserat i dag och tillkännagav redan 2015 för regeringen
            att häleri av normalgraden borde kriminaliseras på försöksstadiet.
            Eftersom lönsamheten med förmögenhetsbrott bygger på att det som
            stulits säljs vidare kan man ju tycka att det borde vara prioriterat
            för regeringen att åtgärda detta.
          </note>
          <note>
            Men tiden går. Vi är snart färdiga med den här mandatperioden.
            Nästa år är det val, och ännu har regeringen inte återkommit med
            något förslag till riksdagen i den här delen.
          </note>
          <note>
            Jag ställde faktiskt en fråga till statsministern – justitie-
            och inrikesministerns chef – om inbrottsverksamheten, även om
            vi inte ska kalla det för ”verksamheten”. Statsministern använde
            för övrigt uttrycket ”brottslingarnas affärsplan” när han svarade
            mig, vilket inte bara devalverar uttrycket utan kanske säger någonting
            om hur regeringen ser på de här frågorna.
          </note>
          <note>
            Jag skulle vilja fråga ministern om han avser att tillgodose
            riksdagens tillkännagivande om att kriminalisera försök till häleri
            av normalgraden.
          </note>
          <note type="speaker">
            Anf. 33 Justitie- och inrikesminister MORGAN JOHANSSON (S):
          </note>
          <note>
            Fru talman! Häleri är kriminaliserat. Häleri är ju ett brott.
            Men vi ska naturligtvis titta på tillkännagivandet och se om det
            är något ytterligare som behöver göras.
          </note>
          <note>
            Tobias Billström sa att butiksrånen hade ökat. Jag har ju siffrorna
            här. Han kan få statistiken direkt från Brå. Butiksrånen ligger
            var som sagt ungefär 800 år 2016. Vi hade en topp 2009 på 1 200
            fall, och i den prognos som vi gör för 2017 ser butiksrånen faktiskt
            ut att minska, vilket även gäller övriga tillgreppsbrott.
          </note>
          <note>
            Detta innebär som sagt var inte att problemet blir mindre. Jag
            vill bara säga att man ändå måste ha klart för sig vad man pratar
            om. Statistiken gällande detta toppar alltså 2009, och då gjorde
            den dåvarande regeringen, där Tobias Billström ingick, ingenting
            för att vända utvecklingen.
          </note>
          <note>
            Vad gör då vi? Det är precis det som jag pratade om innan: Det
            handlar om snabbare lagföring. Det handlar om att se till att
            vi har en snabb återkoppling framför allt när det gäller stöld
            i butik så att vi får ned tiden från det att man anträffas till
            exempel med att ha försökt stjäla från en butik till att man lagförs
            från dagens kanske 22 veckor till 2 till 6 veckor. Den försöksverksamheten
            sätter igång redan i januari och februari.
          </note>
          <note>
            Det handlar om skärpta straff för de grova vapenbrotten. Om 30–40
            procent av alla butiksrån genomförs med vapen måste vi också gå
            mycket hårdare fram mot vapnen, och det gör vi nu med en straffskärpning
            från den 1 januari.
          </note>
          <note>
            Vi har redan skärpt straffet för de grova rånen från fyra till
            fem år, så när Tobias Billström säger att vi ännu inte har gjort
            någonting har han glömt allt detta.
          </note>
          <note>
            Vi går också på de internationella stöldligorna. Vi har visat
            en del av de åtgärder som vi tänker vidta, framför allt i samarbete
            med de länder som vi pratar om. Rumänien och Litauen var två exempel.
          </note>
          <note>
            Vi behöver dock göra ännu mer. När det gäller stöldbrotten är
            en del av förövarna unga kriminella mellan 18 och 20 år. Vi har
            precis tillsatt en utredning för att se över även straffsatserna
            för dem. Är man 18 år tycker jag att man måste vara beredd att
            bära ansvar som den vuxna person man är, och därför har vi precis
            tillsatt en utredare för att se över just det man kallar för straffreduktion
            för unga gärningsmän.
          </note>
          <note>
            Vi kommer att gå fram med nya ungdomspåföljder för att kunna
            ingri ­ pa tidigt men också på ett väldigt tydligt sätt i förhållande
            till de gärningsmän som är på väg in i en mer förhärdad kriminalitet.
            Det handlar helt enkelt om att man får hålla sig hemma under kvällar
            och helger under övervakning med fotboja. Där är vi också på väg
            fram med förslag.
          </note>
          <note>
            Vi gör nog mer under våra hittills tre år än vad den borgerliga
            reger ­ ingen gjorde under sina åtta, och vi gör det tillsammans
            med parterna. Jag träffade som sagt Handelsanställdas Förbund
            och Svensk Handel så sent som i förra veckan just för att prata
            om detta.
          </note>
          <note type="speaker">
            Anf. 34 TOBIAS BILLSTRÖM (M):
          </note>
          <note>
            Fru talman! Jag har inga problem med statistiken, men det tror
            jag att justitie- och inrikesministern har. Han gör nämligen det
            man brukar göra när man ställs i ett pressat läge, det vill säga
            att han försöker prata om helheten, inte delarna. Jag talar om
            väpnade rån mot elektronikkedjor, inte butiksbrott som helhet.
            Därför rekommenderar jag justitie- och inrikesministern att gå
            tillbaka till sin statistik. Mig bluffar han inte i den här diskussionen.
          </note>
          <note>
            Ett annat problem som har uppmärksammats särskilt med framväxten
            av kriminella gäng i brottsutsatta områden, som vi borde prata
            mer om, är svårigheterna för butiksägare att driva sina verksamheter
            vidare, alltså konsekvensen av en brottsvåg som sveper över ett
            område. Butikerna utsätts för ständiga brott samtidigt som polisens
            möjligheter att agera i områdena är begränsade. Den samlade bilden
            är skrämmande. Det är tydligt att det finns områden i Sverige
            där detta är ett mycket betydande problem.
          </note>
          <note>
            Vilka åtgärder avser ministern att vidta för alla som driver
            butiker i landet så att de kan lita på rättsväsendets förmåga,
            att polisen kommer när de ringer efter att ha blivit utsatta för
            rån, att personalen känner tillit till samhället och att de vet
            att anmälda brott blir utredda? Det är en viktig sak att diskutera
            när vi går in i en jultid då många människor är beroende av fungerande
            butiker för att dra in försörjning till sig själva och sina familjer
            och även för oss som vill gå ut och vistas i julhandeln.
          </note>
          <note>
            Med dessa ord vill jag önska statsrådet god jul och gott nytt
            år, och jag utsträcker hälsningen till talmanspresidiet och kammarpersonalen.
          </note>
          <note type="speaker">
            Anf. 35 Justitie- och inrikesminister MORGAN JOHANSSON (S):
          </note>
          <note>
            Fru talman! Jag använder mig av den officiella statistiken. Jag
            ifrågasätter faktiskt om det finns statistik på den detaljnivå
            som Tobias Billström pratar om, det vill säga väpnade rån riktade
            mot just elektronikkedjor. Statistiken för butiksrån toppade år
            2009, men sedan dess ligger den på ungefär 800 per år. Det är
            naturligtvis alldeles för högt, och vi måste se till att få ned
            den siffran. Det är vi överens om.
          </note>
          <note>
            Jag har redovisat alla åtgärder som vi vidtar. Det gäller snabbare
            lagfö ­ ring, skärpta straff för grova vapenbrott och för grova
            rån samt åtgärds ­ paket mot internationella stöldligor. Dessutom
            kommer vi att tillsätta en särskild utredning för att ta fram
            åtgärder mot systematiska stölder. Där kommer ytterligare åtgärder.
            Vi väntar lite grann där eftersom direktiven precis är färdiga,
            och vi hoppas att kunna presentera dem strax efter nyår.
          </note>
          <note>
            Vi ser över straffrabatten för ungdomar och nya ungdomspåföljder.
            Jag vill också lyfta fram att det ofta finns ett bra brottsförebyggande
            samarbete lokalt mellan polisen och enskilda butiker. Jag besökte
            så sent som för bara några veckor sedan Södermalmspolisen. Jag
            fick då ta del av hur de jobbar med butikerna i det närområdet.
            Jag träffade butiksinnehavare som sa att efter det att de hade
            börjat jobba mer systematiskt och samarbetat med polisen hade
            svinnet från butikerna minskat kraftigt. De var nöjda med detta.
          </note>
          <note>
            Vi pratar här om Södermalm, där det finns en hel del problem
            i närområdet runt Medborgarplatsen och Björns trädgård och så
            vidare. Men till följd av det nära samarbetet med polisen har
            det blivit resultat. Det ska vi inte heller glömma.
          </note>
          <note>
            Jag önskar naturligtvis också Tobias Billström en riktigt god
            jul och en välförtjänt vila.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2017/18:130 om förstärkt vittnesskydd
          </note>
          <note type="speaker">
            Anf. 36 Justitie- och inrikesminister MORGAN JOHANSSON (S):
          </note>
          <note>
            Fru talman! Lars-Arne Staxäng har frågat mig om jag avser att
            ta några initiativ för att förstärka vittnesskyddet i Sverige.
          </note>
          <note>
            Det är av central betydelse för rättskipningen att parter och
            vittnen fritt och sanningsenligt kan lämna sina berättelser utan
            att känna sig hotade eller påverkade av andra personer.
          </note>
          <note>
            Polismyndigheten har det huvudsakliga ansvaret för att skydda
            hotade personer men samverkar i detta arbete också med andra myndigheter,
            kommunala aktörer samt ett flertal organisationer. Personsäkerhets
            ­ verk ­ samhet finns i alla polisområden, och varje skyddssituation
            bedöms indivi ­ duellt. Åtgärder som kan vidtas omfattar till
            exempel rådgivning, skydds ­ paket med larmtelefon, bevakning,
            skyddat boende och ytterst ny identitet. Polismyndigheten har
            särskilda personsäkerhetsprogram. Programmet omfattar bland annat
            vittnen som medverkar eller har medverkat i en för ­ undersökning
            eller rättegång som rör grov eller organiserad brottslighet. De
            åtgärder som erbjuds personer som ingår i programmet är mycket
            om ­ fattande och kan ytterst innebära att personen får en helt
            ny identitet och då i princip tvingas att ”byta liv”. Mot den
            bakgrunden bedöms det inte aktuellt att utvidga just denna typ
            av vittnesskyddsprogram till att gälla även annan typ av brottslighet.
          </note>
          <note>
            Som jag nämnt i ett tidigare frågesvar till Lars-Arne Staxäng
            har reger ­ ingen vidtagit ett flertal åtgärder för att stärka
            vittnesskyddet. Regeringen har bland annat skärpt regleringen
            för övergrepp i rättssak och uppdragit åt Brottsoffermyndigheten
            och Domstolsverket att återrapportera till re ­ geringen vilka
            åtgärder som myndigheterna har vidtagit för att vittnen ska få
            ytterligare information om olika former av vittnesstöd. Bland
            annat fö ­ reslås att Domstolsverket och domstolarna ska ta ett
            större ansvar för att utveckla och sprida den centrala informationen
            om möjligheterna att få tillgång till vittnesstöd.
          </note>
          <note>
            Brottsoffermyndigheten har också fått i uppdrag att i samråd
            med Domstolsverket och Brottsofferjouren Sverige ta fram en webbaserad
            grundutbildning för nya vittnesstöd. Uppdraget ska redovisas senast
            den 30 april 2019.
          </note>
          <note>
            Som också nämndes i angivet frågesvar fick en särskild utredare
            i december 2015 i uppdrag att se över bestämmelserna om ordning
            och säkerhet i domstol i syfte att förbättra förutsättningarna
            för att vittnen och målsägande ska våga lämna sina uppgifter inför
            domstol. I betänkandet Stärkt ordning och säkerhet i domstol ,
            som har remitterats, lämnas ett flertal förslag ämnade att skapa
            större trygghet för parter och vittnen. Förslagen bereds för närvarande
            i Regeringskansliet.
          </note>
          <note>
            Den 5 december 2017 lämnades även betänkandet Tidiga förhör –
            nya bevisregler i brottmål . Betänkandet innehåller förslag på
            nya bevisregler i brottmål som bedöms kunna minska risken för
            press på och hot mot förhörspersoner. Betänkandet ska nu ut på
            remiss.
          </note>
          <note>
            Regeringen har också den 13 december 2017 givit Brottsförebyggande
            rådet (Brå) i uppdrag att studera fenomenet tystnadskultur och
            brottet över ­ grepp i rättssak. Brå ska belysa mekanismerna bakom
            att tystnadskulturer uppstår och upprätthålls i exempelvis socialt
            utsatta områden och inom organiserad brottslighet samt vid relations-
            och hedersvåld. Brå ska även, utifrån nationell och internationell
            kunskap, lämna förslag på hur tystnads ­ kulturer och övergrepp
            i rättssak skulle kunna motverkas. Uppdraget ska redovisas senast
            den 1 oktober 2019.
          </note>
          <note>
            Regeringen har således vidtagit ett flertal åtgärder för att
            förstärka stöd och skydd till vittnen och kommer även fortsättningsvis
            att följa utveck ­ lingen av denna för rättsstaten mycket viktiga
            fråga för att vid behov vidta ytterligare åtgärder.
          </note>
          <note type="speaker">
            Anf. 37 LARS-ARNE STAXÄNG (M):
          </note>
          <note>
            Fru talman! Jag får först tacka för svaret.
          </note>
          <note>
            Vi är här helt överens om att fungerande vittnessystem är en
            av de viktigaste frågorna i vårt rättssystem, precis som statsrådet
            var inne på. Därför är det bra att regeringen initierat en del
            utredningar, några av dem så sent som i december i år, 2017. Men
            problemet är att flera av utredningarna inte är klara för lagbeslut
            förrän tidigast 2019. Dessutom är det tunga batteriet av åtgärder
            som samhället kan sätta in för vittnesskydd, som statsrådet nämnde
            tidigare, egentligen begränsat till i praktiken grov organiserad
            brottslighet eftersom det för med sig så mycket avigsidor att
            byta liv. Det är inget man gör på en halvtimme.
          </note>
          <note>
            Problemet är tyvärr att dessa påtryckningar ökar även bland så
            kallade vardagsbrott, det vill säga stölder, skadegörelse och
            så vidare.
          </note>
          <note>
            Det är ingen hemlighet att framför allt vissa utanförskapsområden
            i Sverige tenderar att ha egna lagar och regler och att svensk
            lag inte längre gäller. Det finns exempel på detta i Göteborg.
            Jag vet att de finns i Malmö, i Stockholmsområdet och i många
            andra storstadsområden.
          </note>
          <note>
            När det gäller övergrepp i rättssak, som statsrådet tog upp,
            är läget ännu mer alarmerande. För fem år sedan gick 22 procent
            av fallen till åtal. I dag är det 14 procent. Enligt polisen finns
            redan en tystnadskultur.
          </note>
          <note>
            Finns det inte fler saker, statsrådet, att göra även på kort
            sikt för att stävja problemet? Jag tänker inte i första hand på
            anonyma vittnen och liknande, som verkligen är en svår avvägning
            att göra, så som man har gjort i Norge, utan jag tänker på andra
            delar där snabba åtgärder kan sättas in kanske redan under 2018.
          </note>
          <note type="speaker">
            Anf. 38 Justitie- och inrikesminister MORGAN JOHANSSON (S):
          </note>
          <note>
            Fru talman! Tack för interpellationen! Jag betraktar faktiskt
            detta som en ödesfråga för rättsstaten framöver. Om vi inte kan
            gå på de organiserade kriminella på rätt sätt och rycka upp den
            typen av kriminalitet med rötterna är risken stor att de tror
            att de kan härja fritt och att de därmed också kan utöva påtryckningar,
            inte bara mot vittnen utan också mot delar av rättsväsendet –
            mot poliser, mot åklagare, mot domstolar. Att gå på den organiserade
            kriminaliteten är därför kriminalpolitikens viktigaste uppgift
            just nu, för om detta får fortsätta kommer det att bli systemhotande.
            Där tror jag att vi är helt överens.
          </note>
          <note>
            Sedan handlar det om hur man gör. De största paketen är väldigt
            ingripande, och jag tycker nog att de ska förbehållas de situationer
            där det finns ett verkligt behov av detta.
          </note>
          <note>
            Man ska också komma ihåg att det finns en trappa – allt från
            rådgivning och skyddspaket ända upp till att byta identitet och
            behöva flytta och så att säga försvinna från kartan, från hotfulla
            individer. Det bör man spara till de situationer där det verkligen
            behövs.
          </note>
          <note>
            Vi behöver mer av generellt stöd till brottsoffer och mer av
            vittnesstöd. Det var därför jag anknöt till vad brottsofferjourerna
            och Brottsoffermyndigheten gör. Vi har under den här perioden
            kraftigt byggt ut stödet till brottsoffren. När det gäller mäns
            våld mot kvinnor har vi byggt ut kvinnojourerna – vi har satt
            av nästan 100 miljoner kronor mer per år, vilket är den största
            ökningen någonsin. När det gäller brottsofferjourerna har vi sett
            till att de har mer pengar än någonsin att röra sig med. De ideella
            krafter som vi talar när det gäller brottsoffren gör ofta ett
            fantastiskt bra jobb i att stödja dem som utsatts för brott under
            tiden de går igenom processen.
          </note>
          <note>
            Det vi kommer att göra 2018 är att bygga ut målsägandebiträdessystemet
            ytterligare, framför allt när det gäller dem som utsatts för sexualbrott.
            Från den 1 juli 2018 går vi fram med det stora paketet med samtyckeslagstiftning
            och reformeringen av sexualbrottslagstiftningen. Där gör vi också
            en särskild insats för att se till att man får målsägandebiträdesstöd
            redan från den dag man anmäler brottet. Det är reserverat för
            den typen av brott. Jag tror att det är otroligt viktigt för att
            kunna öka andelen som lagförs för de brotten.
          </note>
          <note>
            Det finns inga enkla vägar i det här. Det är ganska svår materia,
            men vi måste gå på det. Vi ska gå på de kriminella och se till
            att de försvinner från gatorna, och vi ska dra samman polisresurser.
            Jag är otroligt frustrerad över och förbaskat trött på att det
            finns individer som springer omkring i de här områdena och tror
            att de äger dem. De individerna måste vi naturligtvis sy in. Det
            är därför polisen har kraftsamlat just i de utsatta områdena.
            Vi har också ökat pressen på den typen av individer.
          </note>
          <note>
            Vi ska också ge stöd till brottsoffren, som jag sa.
          </note>
          <note>
            Den tredje delen är att när vi har en miljö med mer av organiserad
            kriminalitet blir det också viktigare att det finns annan bevisning
            när man ska bevisa brott och gå till domstol. Då talar vi om teknisk
            bevisning – alltså att det finns till exempel kameraövervakning
            så att brottet har fastnat på bild någonstans – och hemliga tvångsmedel,
            alltså att det finns avlyssningsmöjligheter, buggningsmöjligheter
            och möjligheter till telefonövervakning samt datalagring så att
            vi kan följa var någonstans man har kopplat upp sin mobiltelefon
            och så vidare. I en sådan miljö blir det ännu viktigare att dessa
            hemliga tvångsmedel fungerar. Dem utvecklar vi också, fru talman.
          </note>
          <note type="speaker">
            Anf. 39 LARS-ARNE STAXÄNG (M):
          </note>
          <note>
            Fru talman! Jag är naturligtvis nöjd med att regeringen satt
            in utredningar som kan ge ny och bättre lagstiftning om några
            år. Problemet är bara att det inte räcker eftersom saken är akut
            här och nu.
          </note>
          <note>
            I Malmö i statsrådets egen landsdel Skåne säger polisen själv
            i en intervju i Ekot att tingsrätterna borde byggas om omedelbart
            eftersom problemet är så stort. Man blandar vittnen, målsägande
            och brottslingar och kanske även åhörare i en salig blandning,
            vilket ger en tydlig signal att vittnen ska vara ganska starka
            för att stå emot ett sådant tryck. Det säger polisen själv, och
            det är viktigt att vi rättar till det. Det går kanske att göra
            saker ganska snart, och då borde det vara ett av förslagen man
            tittar på 2018.
          </note>
          <note>
            Ett annat förslag som förekommit i debatten är att man i högre
            grad ska kunna skilja på allmänna upplysningslämnare och klassiska
            vittnesmål. Om polisen i högre grad kan få upplysningar kan man
            använda tekniska saker som kameraövervakning och en massa annat,
            men man måste ändå ha grundupplysningar – vad som har hänt, vilket
            gäng det är, vilka personer som har rört sig i området och så
            vidare. Det behöver kanske inte vara ett klassiskt vittnesmål,
            men man måste få in information om man ska klara av att lösa sådana
            här brott.
          </note>
          <note>
            Ett annat förslag är att införa en modell med anonyma vittnesmål.
            Vi vet dock att det har både för ‑ och nackdelar, och det utmanar
            rättsprinciper. Men vi borde titta på modellen i Norge och kanske
            även i Danmark och andra stater som i någon mån har infört detta,
            åtminstone i en utredning för att titta vidare på om man kan använda
            delar av sådana här saker vid grov brottslighet.
          </note>
          <note type="speaker">
            Anf. 40 Justitie- och inrikesminister MORGAN JOHANSSON (S):
          </note>
          <note>
            Fru talman! Som en följd av den diskussion som förts på senare
            år är det faktiskt så att tingsrätter byggs om. Det görs förstärkningar
            av skalskyddet i olika avseenden men också för att man ska slippa
            konfronteras direkt med gärningsmän.
          </note>
          <note>
            I den utredning som Fredrik Wersäll lämnade till mig nu i december,
            för bara några veckor sedan, föreslås större möjligheter att lämna
            vittnesmål direkt – man gör en kameraupptagning som man kan använda
            vid rättegången, vilket skulle kunna medföra en bättre situation
            för dem som ska lämna vittnesmål och andra uppgifter.
          </note>
          <note>
            Tingsrätterna byggs om, som sagt. Lars-Arne Staxäng pekade på
            att jag är från Skåne. Tingsrätten i Lund, min hemstad, är faktiskt
            en sådan som man i detta nu håller på att bygga om. Det är bara
            ett exempel. Men det måste ske successivt. Det är ofta stora investeringskostnader
            kopplade till det, men det måste göras successivt. Det är den
            vägen jag tycker att vi ska gå.
          </note>
          <note>
            Jag drar mig för en diskussion om anonyma vittnen. Jag ser att
            det medför stora rättssäkerhetsproblem. Därför vill jag inte gå
            den vägen.
          </note>
          <note>
            Jag talar hellre om de hemliga tvångsmedlen och möjligheten att
            bygga ut dem ytterligare. När vi skärper straffen för till exempel
            grova vapenbrott från den 1 januari får också polisen möjlighet
            till hemliga tvångsmedel – telefonavlyssning och hemlig teleövervakning
            – för den typen av brott. Polisen kan då så att säga rulla upp
            den här typen av nätverk på ett annat sätt än tidigare.
          </note>
          <note>
            Men man ska komma ihåg att för att man ska vara framgångsrik
            där måste det också finnas fungerande datalagring. Där har vi
            nu ett bekymmer, nämligen att EU-domstolens dom gör att den svenska
            lagstiftningen kring detta är upphävd. Det är också ett antal
            företag som över huvud taget inte vill medverka till att klara
            upp grova brott, till exempel Bahnhof och Tele 2. Det sätter käppar
            i hjulet för den brottsbekämpande verksamheten. Där gäller det
            att se till att vi får ny lagstiftning på plats som är i samklang
            och överensstämmelse med EU-rätten, och det jobbar vi med nu.
            Det är väldigt viktigt för att kunna klara upp en del av dessa
            brott.
          </note>
          <note>
            Slutligen, fru talman, måste vi fortsätta bygga ut stödet till
            brottsofferorganisationerna i olika avseenden – både det professionella
            stödet som målsägandebiträden kan stå för och det ideella stödet
            som till exempel brottsofferjourer och kvinnojourer står för.
            Där händer det saker redan nu, som jag var inne på tidigare, och
            även 2018.
          </note>
          <note>
            Jag tror inte att vi i grunden är oense om det viktiga i att
            fortsätta den här typen av utbyggnad och investeringar. Men jag
            vill vara tydlig med att min uppfattning är den jag varit inne
            på från början – att om vi inte går på detta riskerar vi att hamna
            i en situation där den här typen av brottslighet till slut blir
            systemhotande. Därför måste alla sådana här strategier alltid
            innehålla ett mycket starkt moment av att man sätter press på
            de kriminella som utövar hot och att man ser till att polisen
            har både de resurser och de verktyg man behöver för att kunna
            bura in de mest brottsaktiva individerna och därmed få bort själva
            roten, själva problemet i grunden.
          </note>
          <note type="speaker">
            Anf. 41 LARS-ARNE STAXÄNG (M):
          </note>
          <note>
            Fru talman! Problemet är akut. De som arbetar nära dessa viktiga
            frågor ger tydliga signaler om att rättsväsendet håller på att
            urholkas. Detta är faktiskt grunderna för ett tryggt samhälle.
            Om detta inte fungerar och rättssamhället inte klarar dessa frågor
            uppstår en otrygghet som ger ett fasansfullt samhälle, precis
            som statsrådet var inne på i sitt första anförande.
          </note>
          <note>
            Detta är prioritering nummer ett: att vi kommer till rätta med
            brottsgängen, framför allt i de utsatta områdena. Då behöver vi
            ökad kunskap. De medborgare som hjälper till vid exempelvis våra
            tingsrätter behöver, liksom personalen, ökade kunskaper om dessa
            frågor. Vi behöver skärpa straffen för inte minst övergrepp i
            rättssak, men även i övrigt. Att på olika sätt stärka vittnesskyddet
            mer än i dag är välbehövligt, liksom en del av de åtgärder som
            statsrådet har varit inne på. De skulle behöva sättas in tidigare
            – problemet finns redan i dag.
          </note>
          <note>
            Vi behöver ha en större anonymitet för uppgiftslämnare. Jag menar
            då inte dem som är vittnen, utan uppgiftslämnare i allmänhet.
            Dessutom bör vi faktiskt utreda frågan om anonyma vittnen – inte
            införa det. Jag inser problematiken, men vi har ändå gränsstater,
            bland annat Norge, där detta har fungerat på ett hyggligt sätt.
            Vi bör titta på det; kanske kan vi införa vissa delar.
          </note>
          <note>
            Jag önskar statsrådet god jul och gott nytt år!
          </note>
          <note type="speaker">
            Anf. 42 Justitie- och inrikesminister MORGAN JOHANSSON (S):
          </note>
          <note>
            Fru talman! När det gäller polisens underrättelseverksamhet är
            nog min bedömning ändå att polisen får in mycket omfattande information
            från allmänheten utan att allmänheten behöver vara vittnen. En
            hel del av den informationen ligger sedan till grund för bland
            annat ytterligare spaningsåtgärder. Kanske väcks frågan om avlyssning
            eller något annat som behöver göras i fråga om enskilda individer.
            Jag bedömer nog ändå att regelverket är tillfredsställande när
            det gäller de underrättelser man får in.
          </note>
          <note>
            Det finns inga genvägar i detta. Det är klart att vi behöver
            fortsätta att öka satsningarna på polisen. Vi behöver tillsätta
            ytterligare resurser, vilket vi gör från den 1 januari: ytterligare
            2 miljarder kronor till polisen. Vi bygger ut polisverksamheten.
            Vi ska ha 10 000 fler anställda inom polisen fram till 2024. Vi
            har fördubblat antagningen till polisutbildningen, och vi startar
            nya polisutbildningar. Detta är åtgärder som vi vidtar här och
            nu.
          </note>
          <note>
            Vi har redan ökat stödet till brottsofferorganisationerna. Brottsofferjourerna
            har mer pengar att röra sig med än någonsin tidigare. Vi gör saker
            när det gäller målsägandebiträden redan från nästa år; vi bygger
            ut det stödet ytterligare, framför allt när det handlar om sexualbrottssituationer.
          </note>
          <note>
            Vi behöver ökade möjligheter till hemliga tvångsmedel. I en del
            fall får man det redan från den 1 januari, med straffskärpning
            för de grova vapenbrotten. Vi måste samtidigt lösa datalagringsfrågan,
            och vi behöver ha ökad kameraövervakning i en del av de utsatta
            områdena. Det sitter nu fler kameror uppe än någonsin tidigare,
            men vi behöver också förändra regelverket i den riktningen. Så
            visst händer det mycket på både kort och lite längre sikt.
          </note>
          <note>
            Jag vill också avsluta med att önska Lars-Arne Staxäng en riktigt
            god jul och en välförtjänt vila under de kommande veckorna!
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellation 2017/18:195 om stärkt äganderätt
            och näringsfrihet
          </note>
          <note type="speaker">
            Anf. 43 Justitie- och inrikesminister MORGAN JOHANSSON (S):
          </note>
          <note>
            Fru talman! John Widegren har frågat mig om jag anser att äganderätten
            och näringsfriheten borde omfattas av begränsningsreglerna och
            reglerna om vilandeförklaring i 2 kap. regeringsformen, vad jag
            anser om att inrätta en näringsfrihetskommission samt vilka åtgärder
            jag avser att vidta i syfte att stärka äganderätten och näringsfriheten.
          </note>
          <note>
            Jag anser, i likhet med John Widegren, att det är av grundläggande
            betydelse för det moderna samhället att enskilda så långt som
            möjligt garanteras närings- och yrkesfrihet och skydd för sin
            egendom. Bestämmelserna som tillförsäkrar enskilda dessa fri-
            och rättigheter är grundlagsskyddade i regeringsformen.
          </note>
          <note>
            Bestämmelsen om äganderätt ändrades 2011 så att huvudprincipen
            om rätt till full ersättning för förlusten vid expropriation och
            annat sådant förfogande gjordes tydligare. Det infördes också
            ett tillägg som innebär att rätten till ersättning vid så kallade
            rådighetsinskränkningar som sker av hälsoskydds ‑ , miljöskydds-
            eller säkerhetsskäl ska regleras i lag.
          </note>
          <note>
            Den nya utformningen hade sin grund i en politisk överenskommelse
            mellan samtliga dåvarande riksdagspartier inom ramen för den parlamentariskt
            sammansatta Grundlagsutre dningen. Även utformningen av be stämmelsen
            om närings- och yrkesfrihet, som infördes i regeringsformen den
            1 januari 1995, var resultatet av en bred politisk överenskommelse
            över blockgränserna.
          </note>
          <note>
            I syfte att stärka äganderätten infördes år 2010 dessutom nya
            ersättningsregler vid expropriation och andra situationer där
            fastigheter tas i anspråk med tvång. De nya reglerna ledde till
            höjda ersättningar.
          </note>
          <note>
            Konstitutionsutskottet har vid flera tillfällen uttalat att bestämmelsen
            om egendomsskyddet i regeringsformen är väl avvägd. Utskottet
            har behandlat motionsyrkanden om att göra egendomsskyddet likvärdigt
            med de så kallade politiska rättigheterna men har inte varit berett
            att föreslå ändringar av begränsningsreglerna i syfte att stärka
            äganderätten.
          </note>
          <note>
            Jag instämmer i de bedömningarna och vill samtidigt understryka
            vikten av att värna den politiska överenskommelse som så sent
            som 2010 legat till grund för den nuvarande utformningen av 2
            kap. regeringsformen. Samma överväganden gör sig gällande när
            det kommer till näringsfriheten. Jag ser därför inte några skäl
            att vidta åtgärder i syfte att göra ändringar i det befintliga
            grundlagsskyddet.
          </note>
          <note type="speaker">
            Anf. 44 JOHN WIDEGREN (M):
          </note>
          <note>
            Fru talman! Tack, ministern, för svaret! Äganderätten och näringsfriheten
            är grundläggande beståndsdelar i ett fritt samhälle och även oundgängliga
            förutsättningar för välstånd och utveckling. De har ett visst
            grundlagsskydd genom bestämmelser som finns i 2 kap. regeringsformen.
          </note>
          <note>
            Vi moderater står fortsatt bakom uppgörelsen i Grundlagsutredningen
            och de förändringar av regeringsformen som blivit resultatet av
            denna uppgörelse. Vi anser dock samtidigt att det är viktigt att
            hålla den författningspolitiska debatten vid liv och fortsätta
            diskutera vilka ytterligare förändringar av regeringsformen som
            kan vara motiverade, så att inte en död hand läggs över diskussionen
            om författningsfrågor.
          </note>
          <note>
            Alla i regeringsformen garanterade fri- och rättigheter åtnjuter
            inte samma skydd mot rättighetsbegränsande lagstiftning. Skyddet
            för äganderätten och näringsfriheten är till exempel svagare än
            skyddet för fri- och rättigheter såsom yttrande ‑ , informations
            ‑ , mötes ‑ , demonstrations- och föreningsrättigheterna.
          </note>
          <note>
            Äganderätten och näringsfriheten skyddas inte av begränsningsreglerna
            och reglerna om vilandeförklaring. Mycket talar för att grundlagens
            skydd mot rättighetsinskränkningar borde vara lika starkt oavsett
            vilken fri- eller rättighet det gäller.
          </note>
          <note>
            Om äganderätten skulle omfattas av begränsningsreglerna skulle
            en inskränkning i den enskildes äganderätt endast få göras för
            att tillgodose ändamål som är godtagbara i ett demokratiskt samhälle
            eller absolut nödvändiga. Det blir, som jag sagt tidigare, lättare
            att inskränka äganderätten och näringsfriheten än vissa andra
            fri- och rättigheter i och med att begränsningsreglerna och reglerna
            om vilandeförklaring inte är tillämpliga på dessa rättigheter.
          </note>
          <note>
            Fru talman! Den begränsning som fi nns i regeringsformen 2 kap.
            15 och 17 § är att de båda rättigheterna endast får inskränkas
            för att tillgodose angelägna allmänna intressen. Men vad är då
            allmänna intressen? Det blir i hög grad upp till den som vill
            expropriera en viss egendom att avgöra vad som är ett angeläget
            allmänt intresse.
          </note>
          <note>
            Man kan till exempel tänka sig ett företag som vill expandera
            genom att köpa en grannfastighet med hjälp av expropriationslagen
            eller med stöd av plan- och bygglagen efter en planprocess. Företaget
            kanske ber kommunen om att expropriera marken för att detta skulle
            kunna leda till fler jobb. Skulle detta då kunna omvandlas till
            ett allmänt intresse, på bekostnad av enskilda människors äganderätt?
          </note>
          <note>
            Därför frågar jag på nytt ministern: Vore det inte lämpligt att
            äganderätt och näringsfrihet åtnjuter samma skydd som andra fri-
            och rättigheter och därför omfattas av begränsningsreglerna och
            reglerna om vilandeförklaring i regeringsformen 2 kap. 21 och
            22 §?
          </note>
          <note type="speaker">
            Anf. 45 JESPER SKALBERG KARLSSON (M):
          </note>
          <note>
            Herr talman! Tack, ministern, för svaret! Det är välkommet att
            John Widegren har påkallat den här debatten om äganderätt och
            näringsfrihet. Det är angelägna frågor för ett land som har byggt
            sitt välstånd med just dessa två ben som fundament. Som ledamot
            i miljö- och jordbruksutskottet vill jag passa på att bredda den
            här debatten med några exempel från verkligheten som rör just
            detta område.
          </note>
          <note>
            Herr talman! År 2013 gjorde länsstyrelsen ett tillsynsbesök hos
            familjen Hillström i Bredöl, några mil från Vänern. Familjen har
            i flera generationer, sedan 1856, drivit ett småskaligt sågverk
            med energi från Nossans strömmande vatten. Men ungefär 200 meters
            mellanrum finns två turbiner, som vid maxeffekt tar ut ungefär
            en fjärdedel av vattendragets medelflöde. Men efter länsstyrelsens
            besök förklarades häradsdomen för ingreppet i vattendraget som
            ogiltig.
          </note>
          <note>
            Motivet var att man ville ge fiskarna bättre vandringsvägar uppströms.
            Det kan vara bra, men det finns här naturliga vandringshinder
            två kilometer nedströms, som omöjliggör för fiskar att ta sig
            uppåt när det är dags att leka.
          </note>
          <note>
            Den juridiska processen beräknas kosta 1,2 miljoner kronor. Det
            är små belopp i den här kammaren, där vi ofta pratar om miljarder,
            men för en enskild familj är det hisnande summor.
          </note>
          <note>
            Herr talman! År 2014 beslutade Länsstyrelsen i Västra Götaland
            att utöka strandskyddet för 66 av 141 sjöar i Lerum. Skyddet från
            strandkant gick då från att vara 100 meter till 300 meter. Detta
            skedde trots att flera områden redan var bebyggda. Det fanns alltså
            ingen strand där.
          </note>
          <note>
            Dessutom fanns det ett antal fastigheter dit kommunen själv hade
            dragit VA ända fram till tomtgräns. Den investeringen blir då
            tämligen värdelös.
          </note>
          <note>
            När överklagande sedan gjordes till Högsta domstolen slog man
            fast att staten är skadeståndsansvarig om grundläggande rättigheter
            inte respekteras. I det här fallet kan man tänka sig att det handlar
            om äganderättsskyddet i regeringsformen eller Europakonventionen.
            Men när regeringen har fått ärendet på sitt bord har man viftat
            bort detta.
          </note>
          <note>
            Herr talman! År 2017 uppmärksammades skogsägarparet Andreasson
            i Bollebygd. De hade gjort en avverkningsanmälan till Skogsstyrelsen
            enligt konstens alla regler, men de fick ändå vänta i elva månader
            på ett beslut om vad de ska få göra på sin egen mark. Det är nu
            det blir intressant. När beslutet väl kom ville myndigheten begränsa
            avverkningsplanerna för att skydda tjäderns spelplats. Men tjäderns
            spelplats var inte på paret Andreassons mark utan på grannens
            mark.
          </note>
          <note>
            Det är klart att man kan tycka att sällsynta fåglar bör skyddas,
            men tjädern är inte ens rödlistad. Tvärtom får man faktiskt skjuta
            hur många man vill under jaktsäsongen. Då kan man undra vem det
            är till gagn att äganderätten åsidosätts, för varken grannen,
            paret Andreasson eller samhället verkar göra någon särskild vinst.
          </note>
          <note>
            Herr talman! Man ska inte dra stora växlar på enskilda exempel,
            men jag skulle bli förvånad om inte också justitieministern ser
            det mönster som avtecknar sig.
          </note>
          <note type="speaker">
            Anf. 46 Justitie- och inrikesminister MORGAN JOHANSSON (S):
          </note>
          <note>
            Herr talman! Jag satt med i Grundlagsutredningen, som lade fram
            förslaget till den nya regeringsformen. Det var ett antal frågor
            vi diskuterade där. Det var en helhetsförhandling. Utredningen
            leddes ju, som ni vet, av Per Unckel.
          </note>
          <note>
            En fråga som vi diskuterade mycket var just regleringen av äganderätten.
            Man ska vara klar över att det är åtminstone två starka intressen
            som står mot varandra. Det ena är den privata äganderätten – rätten
            att få göra vad man önskar med det som man äger, oavsett om det
            är en fastighet, skog, mark eller vad det nu kan vara. Det andra
            är kollektiva samhällsintressen. Den privata äganderätten står
            på ena sidan och de kollektiva samhällsintressena står på den
            andra.
          </note>
          <note>
            Hur kan då ett kollektivt samhällsintresse se ut? Det kan till
            exempel handla om viktiga investeringar som vi behöver göra. Vi
            kan behöva dra en väg eller en elledning. Vi kan behöva dra en
            järnväg. Vi kan behöva sätta upp mobilmaster. Då måste man på
            ett eller annat sätt kunna ta i anspråk privat egendom. Kan man
            inte det skulle en hel del av samhällsutvecklingen i de här avseendena
            avstanna och låsas.
          </note>
          <note>
            Det finns massor av sådana exempel. Jag har själv suttit i byggnadsnämnden
            hemma i Lund. Det är visserligen 20 år sedan, men jag minns mycket
            väl när vi skulle dra dubbelspåret genom Lund. Det var ett jätte
            ­ stort planärende, där man till slut fick vara beredd att lösa
            in en del fastigheter för att vi över huvud taget skulle kunna
            få rum med den järnväg vi skulle bygga. Detta var helt nödvändigt
            för att kunna öka kapaciteten.
          </note>
          <note>
            I Grundlagsutredningen diskuterade vi mycket om var gränserna
            ska gå någonstans och om vad som ska hända när man får sin privata
            egendom ianspråktagen på olika sätt – det kan handla om att rådigheten
            över den blir begränsad eller kanske till och med att den blir
            exproprierad. Då ändrade vi regelverket och sa att man bör få
            full ersättning för egendomen. Vi tydliggjorde detta i utredningen.
            Det bör också finnas ett bättre lagstöd när det gäller en del
            rådighetsinskränkningar. Sedan vidtog Alliansregeringen år 2010
            ytterligare åtgärder när det gäller ersättningsreglerna. Om fastigheter
            skulle tas i anspråk med tvångsmedel höjde ni ersättningen så
            att man skulle få ytterligare 25 procent av marknadsvärdet i förhållande
            till vad som gällde tidigare.
          </note>
          <note>
            Här talar vi om sådant som är grundlagsreglerat. Jag tycker att
            den reglering vi har nu är väl avvägd. Jag står fast vid den överenskommelse
            som finns, precis som Moderaterna gör, vad jag förstår.
          </note>
          <note>
            Det är kanske ännu viktigare att vi håller fast vid detta nu
            eftersom vi ju står inför en situation där vi kommer att behöva
            göra väldigt stora samhällsinvesteringar de kommande åren. Vi
            kommer att behöva bygga jättemycket infrastruktur, både vägar
            och järnvägar. Vi kommer att behöva bygga väldigt mycket bostäder.
            Vi kommer kanske också att behöva rusta upp it-infrastrukturen
            på olika sätt. Då kan vi inte medverka till att försvåra detta
            ytterligare. Det är ju precis dessa avvägningar man måste göra.
          </note>
          <note>
            En grundlagsöverenskommelse tecknas för mycket lång tid framöver,
            och det är bara några år sedan vi gjorde detta. Jag ser därför
            ingen anledning att riva upp grundlagsöverenskommelsen när det
            gäller den här frågan. Jag står fast vid det som vi kom överens
            om då.
          </note>
          <note type="speaker">
            Anf. 47 JOHN WIDEGREN (M):
          </note>
          <note>
            Herr talman! Tack för svaret, ministern! Jag vill precis som
            Jesper tala lite om jord- och skogsbruket, som ofta aktualiseras
            i äganderättsfrågor mot bakgrund både av offentliga myndigheters
            ingripande med hänvisning till miljö- och bevarandesynpunkter
            och av att offentliga eller privata aktörer vill ha tillgång till
            jordbruks- eller skogsmark för exempelvis vägar och järnvägar.
            Ministern talar här om det kollektiva intresset. Jag förstår det
            kollektiva intresset, men grundbulten måste ändå alltid vara att
            ägandet ska komma före det allmänna. Då kanske vi ska höja ersättningarna
            ännu mer när vi gör ingrepp.
          </note>
          <note>
            Vi ser ökade talerätter och överklaganden när markägare gör avverkningsanmälningar
            för att producera skog. Skogen är vår viktigaste exportnäring.
            Det handlar om artskyddsförordningen, nyckelbiotoper med mera.
            Det är hela tiden ett tryck mot enskilda markägare. Som jag berättade
            för ministern för någon vecka sedan ser vi aktivister på gårdarna,
            där människor vill bedriva sin verksamhet.
          </note>
          <note>
            Är det ett allmänt intresse att göra exproprieringar av åkermark
            – man tar bort en ändlig resurs, åkermarken, som är en ständigt
            minskande vara på jorden? Man kan också ta upp Reepaluutredningen
            och kraven på vinstbegränsningar för privata välfärdsföretag,
            vilket i praktiken innebär inskränkningar av både äganderätt och
            näringsfrihet. Detta är några exempel på situationer där frågan
            om äganderätt och näringsfrihetens ställning i dagens samhälle
            aktualiseras.
          </note>
          <note>
            Mot bakgrund av äganderättens och näringsfrihetens grundläggande
            betydelse för ett fritt och välmående samhälle framstår det därför
            som angeläget att nu göra en omfattande kartläggning av hot mot
            och inskränkningar i äganderätten och näringsfriheten.
          </note>
          <note>
            Hur tillämpas till exempel skrivningarna om ”angeläget allmänt
            intresse”? Hur vanligt är det med expropriation, och vilka skäl
            anförs? Vilka andra åtgärder hotar, i teorin och praktiken, äganderätten
            och näringsfriheten? Vilka av hoten beror på utformningen av lagstiftning
            och andra regler – vem får till exempel överklaga en avverkning?
            Vilka beror på hur myndigheter och domstolar tillämpar reglerna?
            Vi har till exempel 27 olika länsstyrelser som tolkar regler på
            helt olika sätt i exempelvis förprövningar och annat.
          </note>
          <note>
            Därför vill jag återigen fråga ministern, herr talman, om det
            inte är dags att regeringen tillsätter en äganderätts- och näringsfrihetskommission
            som får i uppgift att djupt och brett kartlägga och analysera
            situationen så att denna urholkning av äganderätten inte fortsätter.
          </note>
          <note type="speaker">
            Anf. 48 JESPER SKALBERG KARLSSON (M):
          </note>
          <note>
            Herr talman! Vi har just nu tillväxt i Sverige, och det beror
            lite förenklat på tre saker.
          </note>
          <note>
            För det första är exporten till andra länder stark. Vi vet dock
            att många av de ekonomier vi exporterar till är lånedopade. För
            det andra har vi en stor offentlig konsumtion till följd av ett
            stort flyktingmottagande. Mottagandet har dock minskat avsevärt
            sedan 2015 och fortsätter att minska med aviserad politik. För
            det tredje har vi en stark privat konsumtion. Detta beror till
            stor del jobbskatteavdragen, men dessa är ju Socialdemokraterna
            kritiska till.
          </note>
          <note>
            Herr talman! Man behöver därför fundera på var den framtida tillväxten
            ska komma ifrån. Som ett retoriskt grepp kan vi titta på de tre
            stora sektorerna inom den tillverkande industrin, det vill säga
            basen i det svens ­ ka välståndet.
          </note>
          <note>
            När det gäller cementindustrin på norra Gotland, där Europas
            grönaste cementfabrik ligger, hotas hela verksamheten av regeringens
            förslag på nya, stora Natura 2000-områden. När det gäller skogen
            i Norrland och våra 330 000 privata skogsägare har regeringen
            verkligen ökat tempot i att peka ut nya nyckelbiotoper, något
            som inte ger formellt skydd men gör att virket blir värdelöst.
            När det gäller SSAB och LKAB, två stora bolag, är det klart att
            de påverkas av regeringens totala skattehöjningar om 40 miljarder
            sedan 2014.
          </note>
          <note>
            Frågan blir självklart var tillväxten egentligen ska komma ifrån
            när äganderätten sätts ur spel.
          </note>
          <note>
            För övrigt vill jag med emfas ställa mig bakom de förslag John
            Widegren har lyft fram i sin interpellation och tacka för debatten.
          </note>
          <note type="speaker">
            Anf. 49 Justitie- och inrikesminister MORGAN JOHANSSON (S):
          </note>
          <note>
            Herr talman! När Jesper Skalberg Karlsson ska förklara den starka
            tillväxt vi har radar han upp exporten, och det är ju riktigt.
            Han nämner den offentliga konsumtionen, men den har sannerligen
            inte bara med flyktingmottagandet att göra. Så var det kanske
            2015–2016, men inte nu, 2017. Nu är det i stället till följd av
            de stora pengar vi har gått ut med till exempel när det gäller
            sjukvård och skola – att vi anställer betydligt fler i de verksamheterna.
          </note>
          <note>
            Han nämner även privat konsumtion och kopplar det till jobbskatteavdraget.
            Nja, den privata konsumtionen tror jag i stor utsträckning drivs
            av att sysselsättningen har ökat så mycket som den har gjort.
            Folk har jobb, helt enkelt, och har man jobb har man också pengar
            i plånboken och kan gå ut och handla. Arbetslösheten har som ni
            vet minskat väldigt kraftigt.
          </note>
          <note>
            Sedan glömmer Jesper Skalberg Karlsson totalt en av de frågor
            vi faktiskt diskuterar här, nämligen byggandet. Bostadsbyggandet
            ligger ju på rekordhöga nivåer, och det är klart att det också
            driver tillväxten just nu att vi har fått en vändning när det
            gäller bostadsinvesteringar. Vi behöver bygga många bostäder.
          </note>
          <note>
            Slutligen handlar det om det faktum att vi har ordning och reda
            i statsfinanserna. Att vi har överskott i statsfinanserna innebär
            i sig att räntorna kan hållas låga, och det innebär också i sig
            att tillväxten kan vara hög. Jesper Skalberg Karlsson ger alltså
            inte ens en halv förklaring, skulle jag vilja säga, till den goda
            ekonomiska utveckling vi ser just nu. Det är dock riktigt att
            vi har en stor tillväxt.
          </note>
          <note>
            Det jag ville förklara i mitt tidigare inlägg var att olika intressen
            står mot varandra. Vi har å ena sidan privat äganderätt och å
            andra sidan kollektiva samhällsintressen . Det var det jag sa;
            det handlar alltså inte bara om kollektiva intressen utan om kollektiva
            samhällsintressen . Vi har ett intresse av att kunna genomföra
            många av de investeringar vi behöver göra. Jag pekar på väginvesteringar,
            elledningar som måste dras, järnvägar, mobilmaster som måste sättas
            upp och så vidare.
          </note>
          <note>
            Hade vi inte haft möjlighet att genomföra den typen av investeringar
            på grund av att detta skulle vara låst av enskilda fastighetsägare
            kan ni ju tänka er vilket land vi hade haft. Ibland behöver vi
            kunna genomföra den typen av investeringar, och då behöver vi
            möjlighet att i värsta fall expropriera. Då ska ägaren ha full
            ersättning. Det ska finnas tydligt lagstöd för detta, och det
            var precis det vi rättade till från och med 2011 tack vare den
            uppgörelse vi gjorde.
          </note>
          <note>
            John Widegren lyfter också fram frågan om de privata välfärdsföretagen,
            och jag måste säga att jag har otroligt svårt att förstå den diskussionen.
            För mig handlar diskussionen om att se till att förvalta skattepengar
            på ett bra sätt, det vill säga se till att de pengar vi betalar
            in i skatt också används till skolan, till exempel. Det är nämligen
            det som är tanken med att betala in pengar i skatt – att de ska
            användas till skolan och inte så att säga bubbla bort i några
            stora vinstuttag och slutligen hamna i ett skatteparadis någonstans.
            Det vill vi inte.
          </note>
          <note>
            När det gäller skolan och dessa starka vinstintressen finns det
            dessutom risk för betygsinflation, det vill säga att företagen
            tävlar med varandra i den delen. Jag tycker inte alls att detta
            har med näringsfriheten att göra utan med hur man bäst förvaltar
            våra gemensamt hopslitna skattepengar och ser till att de används
            på ett bra sätt.
          </note>
          <note>
            Slutligen är jag inte beredd att ta upp frågan igen. Jag menar
            att vi gjorde en uppgörelse 2010, efter den utredning som leddes
            av Per Unckel. Den uppgörelsen står jag fast vid, och jag utgår
            ifrån att även Moderaterna står fast vid den.
          </note>
          <note type="speaker">
            Anf. 50 JOHN WIDEGREN (M):
          </note>
          <note>
            Herr talman! Jag hör ofta ministrar ta upp den goda ekonomin,
            och det känns ju fantastiskt roligt att det är tack vare den borgerliga
            regeringen vi har den goda ekonomin i dag. Den värsta ekonomiska
            krisen på väldigt länge tog vi oss igenom bäst av alla länder
            i Europa.
          </note>
          <note>
            När det gäller välfärdsföretag kommer jag och ministern nog inte
            att vara överens. Jag menar att det fortfarande är ett företag
            man driver, och i ett företag blir det vinster. Vi ska dock inte
            tala om vinsterna utan om kvaliteten.
          </note>
          <note>
            Jag pratar med många markägarorganisationer, och de känner ett
            stort hot i dag. De känner att äganderätten är hotad och att den
            urholkas mer och mer. Det är en oro vi måste ta på allvar. Jag
            förstår att ministern ibland kanske kan ha lite svårt att framhäva
            äganderätten, för de partier han ämnar samarbeta med är inte så
            himla glada i äganderätt. Jag ber därför ministern, återigen,
            att under helgerna ta sig en rejäl funderare på om vi kanske ändå
            ska öppna äganderätts- och näringsfrihetskommissionen för att
            komma vidare i äganderättsfrågorna.
          </note>
          <note>
            Utöver det vill jag passa på att önska ministern en god jul och
            ett gott nytt år. Jag tackar för debatten.
          </note>
          <note type="speaker">
            Anf. 51 Justitie- och inrikesminister MORGAN JOHANSSON (S):
          </note>
          <note>
            Herr talman! Jag ska naturligtvis fundera på mycket under julen.
            Jag tror dock inte att jag kommer att ha kommit till någon annan
            slutsats efter helgerna än jag gör i dag, nämligen att vi en gång
            faktiskt har bestämt hur gränsdragningen ska se ut. Det gjorde
            vi när vi gjorde upp om detta utifrån Grundlagsutredningen för
            några år sedan.
          </note>
          <note>
            Jag och mitt parti står som sagt fast vid uppgörelsen, och jag
            tycker faktiskt att det är rätt viktigt. Det kan inte vara så
            att Moderaterna bara står fast vid Grundlagsutredningen när man
            sitter i regering och sedan, så fort man hamnar i opposition,
            börjar försöka avvika från överenskommelser. Det måste trots allt
            finnas något slags grundläggande ärlighet här. Det vi kommer överens
            om ska gälla alldeles oavsett om man befinner sig i opposition
            eller regeringsställning.
          </note>
          <note>
            Jag utgår som sagt ifrån att Moderaterna också står fast vid
            den uppgörelse som gjordes. Den var ju en del av ett paket där
            mycket annat naturligtvis förhandlades. Vi gav oss i olika avseenden,
            och ni gav er i olika avseenden, John Widegren, just för att vi
            skulle kunna hitta en kompromiss. Börjar man rycka i den kompromissen
            bara för att man har hamnat i minoritet hamnar man till slut i
            ett läge där det inte går att teckna stora överenskommelser. Det
            måste gå att lita på varandra även när det har blivit ett regeringsskifte.
            Jag tycker att det är viktigt.
          </note>
          <note>
            Ekonomin går bra, och John Widegren säger att det beror på den
            borgerliga regeringen. Jag ska säga att inte var så kul att tillträda
            2014, då vi fick ta över ett jättestort underskott. Det var 60
            miljarder i underskott. Man kan självklart också säga att ju längre
            vi får styra, desto bättre går det för Sverige. Den argumentationen
            från John Widegrens sida tror jag alltså är rätt svag.
          </note>
          <note>
            Jag vill dock naturligtvis passa på att önska John Widegren en
            riktigt god jul och en välförtjänt vila under de veckor som kommer.
          </note>
          <note>
            Överläggningen var härmed avslutad.
          </note>
          <note>
            § 14 Svar på interpellation 2017/18:243 om Försäkringskassans
            utbetalning av assistansersättning
          </note>
          <note type="speaker">
            Anf. 52 Statsrådet ÅSA REGNÉR (S):
          </note>
          <note>
            Herr talman! Tack, Lars Beckman, för interpellationen!
          </note>
          <note>
            Lars Beckman har frågat mig om jag känner till att de problem
            som Försäkringskassan har med utbetalningar inom personlig assistans
            har fortsatt och kräver akuta åtgärder samt vilka åtgärder jag
            avser att vidta i min tjänsteutövning så att företagen inte blir
            drabbade av Försäkringskassans sena handläggning.
          </note>
          <note>
            Lars Beckman har också frågat mig om jag kan tänka mig att arbeta
            för att införa en lagändring så att myndigheten blir skyldig att
            göra utbetalningar ett visst datum, förutsatt att alla handlingar
            är korrekt ifyllda.
          </note>
          <note>
            I oktober 2016 införde Försäkringskassan efterskottsutbetalning
            av assistansersättning för ca 90 procent av alla assistansberättigade.
            Syftet var att säkerställa en bättre kontroll och en mer rättssäker
            hantering av assistansersättningen samt att minska de felaktiga
            utbetalningarna.
          </note>
          <note>
            Jag instämmer med Lars Beckman i att idén med förändringen var
            god. Det är en bra åtgärd för att uppnå en bättre kontroll. Det
            är också en naturlig ordning för de flesta affärsdrivande verksamheter
            att man får betalt när en tjänst har utförts och redovisats.
          </note>
          <note>
            Under hösten 2016 införde Försäkringskassan en möjlighet för
            assistansbolagen att lämna tidsredovisningar digitalt. Hösten
            2017 införde myndigheten ytterligare en tjänst som gör det möjligt
            att även registrera assistenter som utför personlig assistans
            elektroniskt. Detta är uppgifter som krävs för att utbetalningar
            ska kunna göras. Under våren 2017 driftsatte myndigheten också
            ett helt nytt handläggningsstöd för alla handläggare.
          </note>
          <note>
            Sammanlagt innebär detta att stora förändringar i handläggningen
            har genomförts hos Försäkringskassan under det senaste året för
            att förenkla redovisningen och snabba på handläggningen. Införandet
            har medfört vissa inkörningsproblem under en viss tid, vilket
            har bidragit till längre handläggningstider och svårigheter med
            utbetalningar av assistansersättningen.
          </note>
          <note>
            Jag fick i förra veckan information från Försäkringskassan om
            att handläggningen har fungerat bra under denna höst och att myndigheten
            är på god väg att komma till rätta med inkörningsproblemen. För
            att en utbetalning ska kunna ske efter att assistans har utförts
            krävs dock att en komplett redovisning från anordnaren har inkommit
            till myndigheten. Detta är nödvändigt för att rättssäkerheten
            ska kunna garanteras.
          </note>
          <note>
            Försäkringskassan har informerat mig om att uppemot 40 procent
            av de underlag som assistansanordnare skickar in, som ska ligga
            till grund för utbetalningen, är ofullständiga och behöver kompletteras.
            Effekten av ofullständiga underlag från anordnare är en fördröjd
            handläggning och utbetalning.
          </note>
          <note>
            Försäkringskassan lägger ned mycket tid på kontakter med assistansanordnare
            för att komplettera underlag och på att informera om vikten av
            att lämna rätt och fullständiga uppgifter. På grund av det oväntat
            stora kompletteringsbehovet ligger myndigheten ännu inte helt
            i fas med utbetalningarna.
          </note>
          <note>
            Försäkringskassans skyldighet att betala ut assistansersättning
            den 20 varje månad regleras i förordningen om assistansersättning.
            Myndigheten har vidtagit flera åtgärder för att utbetalningarna
            ska fungera så smidigt som möjligt. Utöver att extra resurser
            har tillsatts för att handlägga inflödet av underlag har Försäkringskassan
            infört ytterligare ett utbetalningsdatum per månad för att assistansberättigade
            och anordnare ska kunna få ersättning så fort som möjligt. Om
            underlagen för utbetalning är korrekt ifyllda finns alltså redan
            i dag såväl bestämmelser som förutsättningar för Försäkringskassan
            att göra snabba utbetalningar.
          </note>
          <note type="speaker">
            Anf. 53 LARS BECKMAN (M):
          </note>
          <note>
            Herr talman! Tack, statsrådet, för svaret!
          </note>
          <note>
            Denna interpellation handlar om huruvida tusentals personer ska
            kunna köpa julklappar i år. Denna interpellation handlar om huruvida
            de privata assistansföretagen ska få betalt av Försäkringskassan,
            vilket skulle betyda att de kan betala ut lön på fredag.
          </note>
          <note>
            Denna interpellation handlar alltså om människor. Den handlar
            om tusentals anställda som har fått se sina löner bli för sent
            utbetalade och som nu riskerar att inte kunna köpa julklappar
            på fredag.
          </note>
          <note>
            Herr talman! Statsrådet Mikael Damberg har ägnat en stor del
            av 2017 åt att prata om 30 dagars betalningstid. Han har rest
            land och rike runt. Han har varit väldigt intresserad av att skapa
            korta betalningstider, och han har också berättat varför detta
            är viktigt.
          </note>
          <note>
            Naturligtvis borde statsrådet Mikael Damberg i stället ha satt
            sig i ett rum med statsrådet Åsa Regnér. Han borde ha kallat till
            sig Försäkringskassan och försökt att få Försäkringskassan att
            börja betala ut pengar i tid.
          </note>
          <note>
            Den attack som har skett mot välfärdsföretag, herr talman, ska
            man nog se som en samlad bild. Denna regering började med att
            fördubbla arbetsgivaravgifterna för unga. Det slog naturligtvis
            stenhårt mot de privata assistansföretagen, vars anställda assistenter
            till ungefär 25 procent är under 25 år.
          </note>
          <note>
            Regeringen har inte räknat upp den statliga ersättningen i förhållande
            till de kollektivavtal som är tecknade. Detta innebär en oerhörd
            press på såväl de funktionsnedsatta i Sverige som på de privata
            assistansföretagen.
          </note>
          <note>
            Man gick även över till efterskottsbetalning. Då hade det väl
            inte varit helt otänkbart att regeringen och Försäkringskassan
            skulle ha lyssnat på de varningssignaler som kom? Det var ju inte
            så att företagen satt stilla och inte försökte att påverka Försäkringskassan
            och regeringen.
          </note>
          <note>
            Den 21 juni skrev till exempel Vårdföretagarna ett brev till
            Försäkringskassans styrelse, vilket jag är helt säker på att statsrådet
            Åsa Regnér känner till, där man varnade för konsekvenserna av
            att införa efterskottsbetalning när it-systemen inte var på plats.
            Det framgår ju av statsrådets svar att det har funnits stora inkörningsproblem.
          </note>
          <note>
            Jag skulle vilja se det privata företag som kan skicka ett brev
            till Skatte ­ verket och säga: ”Kära Skatteverket! Vi kan inte
            göra inbetalningar av ar ­ betsgivaravgifter eller moms nu, på
            grund av att vi har inkörningsproblem i våra it-system.”
          </note>
          <note>
            Jag är ganska säker på, herr talman, att Skatteverket skulle
            strunta fullkomligt i en sådan förklaring. Jag tycker att det
            är mycket tråkigt och tragiskt att denna regering konsekvent har
            gått till attack mot Sveriges funk ­ tionsnedsatta. Det känns
            som att frågan om efterskottsbetalningen går i linje med den politik
            man har bedrivit.
          </note>
          <note>
            Jag ska berätta om ett företag i Gävle. Det var därför jag skrev
            denna interpellation, och jag har frågat den berörda kvinnan om
            jag får läsa upp detta. Hon skriver så här:
          </note>
          <note>
            ”Detta gör att en av mina kollegor ringer Försäkringskassan i
            Östersund och frågar om Försäkringskassan inte har något ansvar
            eller skyldighet att betala ut pengarna då. De hänvisar till att
            de inte har någon skyldighet att betala ut några pengar i tid,
            för det fanns inget juridiskt skrivet om det – bara att de kan
            och ska betala ut när de har tid. Han sa att vi kunde kolla juridiken,
            men det fanns inget stöd för det, varpå han avslutade samtalet
            med att slänga på luren i örat på min kollega.”
          </note>
          <note>
            Detta är verkligheten, statsrådet. Detta är verkligheten för
            de företag som nu sliter med att kunna betala ut pengar till sina
            anställda till jul.
          </note>
          <note type="speaker">
            Anf. 54 JENNY PETERSSON (M):
          </note>
          <note>
            Herr talman! Låt mig börja med att nämna vad syftet med LSS och
            personlig assistans är. Det är att människor ska kunna leva självständiga
            liv, vilket vi som moderater värnar väldigt mycket om.
          </note>
          <note>
            Assistansreformen är viktig. Den är en central frihetsreform,
            vilket jag tror att Åsa Regnér håller med om. Som moderat är jag
            stolt över att vi tillsammans med den övriga borgerliga regeringen
            1991–1994 genomförde denna frihetsreform.
          </note>
          <note>
            Regeringens regleringsbrev och den ändrade rättspraxisen har
            skapat oro. Konsekvenserna har blivit förödande för personer med
            funktionshinder och för deras anhöriga. Denna debatt handlar om
            hur detta har drabbat de företag och de medarbetare som jobbar
            med personer som berörs av denna frihetsreform.
          </note>
          <note>
            Förutsättningarna för att bedriva assistans har förändrats helt
            och hållet genom åren. Lars Beckman nämnde en hel del saker som
            har förändrats på området. Lägg till obligatorisk tillståndsplikt,
            administrativa pålagor, do ­ kumentation och de efterskottsbetalningar
            som dagens debatt handlar om.
          </note>
          <note>
            Som både ministern och Lars Beckman nämnde var tanken med efter
            ­ skottsbetalningarna att man skulle ha kontroll på och få en
            rättssäker han ­ tering av assistansersättningen. Men vi ser ju
            att det har blivit precis tvärt ­ om för företag som bedriver
            assistans på området.
          </note>
          <note>
            Det är mycket skrämmande att fyra av tio företag, vilket framgår
            av undersökningar, får vänta längre än 31 dagar på ersättning,
            och det blir bara sämre och sämre för de här företagen. Det handlar
            om att företag går omkull eller att medarbetare inte får ut sina
            löner i tid. Här har vi då en myndighet som har ansvar för de
            sena utbetalningarna. Svenska myndigheter får inte bete sig på
            det här sättet. Det är oacceptabelt.
          </note>
          <note>
            Jag följer upp med Lars Beckmans fråga om det är så att ministern
            och regeringen avser att göra någon lagändring så att myndigheterna
            helt enkelt blir skyldiga att göra utbetalningar ett visst datum.
            Som sagt: Det är skrämmande att svenska myndigheter betalar ut
            så här sent. Det är oacceptabelt.
          </note>
          <note type="speaker">
            Anf. 55 Statsrådet ÅSA REGNÉR (S):
          </note>
          <note>
            Herr talman! Jag trodde faktiskt att regeringen och Moderaterna
            var överens om att det är viktigt att kontrollera fusk och se
            till att skattebetalarnas i det här fallet mycket omfattande medel
            går just till det viktiga syfte som LSS handlar om, det vill säga
            personer med omfattande funktionsnedsättningar och deras rättigheter.
            Jag trodde inte att Moderaterna hade synpunkter på att regeringen,
            och i det här fallet Försäkringskassan, arbetar hårt för att komma
            till rätta med fusk och oegentligheter.
          </note>
          <note>
            Så sent som häromdagen kom en rapport från Inspektionen för socialförsäkringen
            som visar att den absolut största andelen av alla anordnare inom
            personlig assistans är seriösa företag, men att problemen med
            oseriösa företag fortsätter och att det är viktigt att på olika
            sätt se till att komma till rätta med dem.
          </note>
          <note>
            IFS har också frågat företagare hur de själva ser på oseriösa
            bolag i branschen, och de säger att de tycker att det är stora
            problem med att det fortfarande finns oseriösa aktörer och att
            det ställer till med problem för de seriösa aktörerna.
          </note>
          <note>
            När vi pratar om LSS är människorna som har rättigheterna alltid
            de viktigaste. Men det är också otroligt viktigt att de människor
            i Sverige som arbetar hårt, med funktionshinder och utan och som
            sliter ihop de här pengarna, kan lita på att vi gör allt vi kan
            för att medlen ska användas till de här rättigheterna. Moderaterna
            brukar anföra företagens rättigheter. Jag tycker att det är otroligt
            viktigt att medlen används som det var tänkt. Och jag ser att
            företagen i ISS rapport, som regeringen har beställt, också menar
            att det är viktigt att på olika sätt ha god kontroll så att pengarna
            går till det som de var avsedda för och till seriösa aktörer.
          </note>
          <note>
            Efterskottsbetalningar är ett verktyg som Försäkringskassan har
            infört för att öka kontrollen. Det är sant att man hade inkörningsproblem
            med detta. Man säger själva att i de fall underlagen håller den
            kvalitet som de ska fungerar arbetet mycket bättre.
          </note>
          <note>
            Faktum är att en partikamrat och riksdagsledamot från Moderaterna,
            Cecilia Widegren, ställde en fråga till mig om precis motsatsen.
            Så sent som i somras var hon upprörd över att man inte tillräckligt
            noggrant följer upp fusket i det nya systemet. Det är inte lätt
            att tillfredsställa Moderaterna i den här frågan.
          </note>
          <note>
            Vad jag gör under tiden är att arbeta hårt med att se till att
            medlen går till rätt personer, som har rätt till personlig assistans,
            och att samtidigt diskutera med Försäkringskassan om hur man kan
            höja kvaliteten i bedömningarna och se till att det är seriösa
            aktörer som är de som utför assistansen för människors bästa.
          </note>
          <note type="speaker">
            Anf. 56 LARS BECKMAN (M):
          </note>
          <note>
            Herr talman! Statsrådet Åsa Regnér har nu stått och sagt att
            37 procent av företagen i assistansbranschen är oseriösa, och
            det förutsätter jag att statsrådet inte menar. Det är nämligen
            så många, fyra av tio företag, som har fått vänta 31 dagar eller
            mer på ersättningen – fyra av tio företag!
          </note>
          <note>
            Statsrådet säger själv i sitt svar att Försäkringskassan har
            problem med sina it-system och att det skulle vara orsaken. Kontroll
            har vi ingenting emot. Sedan kan man alltid undra om tidsaspekten
            är vettig.
          </note>
          <note>
            Jag pratade med ett företag. Eftersom man har så kort tid på
            sig från det att de personliga assistenterna ska lämna in signerade
            tidrapporter betyder det att man har ungefär fyra dagar på sig,
            eller tre i praktiken, att skicka in handlingarna till Försäkringskassan.
            Det innebär att det företaget har en anställd som åker runt och
            hämtar in tidrapporter därför att Postnord inte levererar i tid.
            Man har alltså en anställd som åker runt och hämtar in tidrapporter.
            Sedan skickar man in allting korrekt till Försäkringskassan, och
            ändå får man inte betalt.
          </note>
          <note>
            Konsekvensen blir, Åsa Regnér, att tusentals personer på fredag
            inte kan köpa sina julklappar. De personliga assistenterna – vi
            skulle kunna ha ett helt inlägg till om hur fantastiskt duktiga
            de är – kommer inte att kunna köpa julklappar på grund av att
            Försäkringskassan, en statlig myndighet, inte kan betala ut pengar
            i tid på grund av, som statsrådet själv säger i svaret, administrativt
            strul, bristfälliga rutiner och personalbrist.
          </note>
          <note>
            Mikael Damberg sa i torsdags att statliga myndigheter ska betala
            inom 30 dagar. Han var väldigt klar på den punkten. Han sa också
            att om inte Försäkringskassan betalar i tid ska man få fakturera
            ränta och extra avgifter. Det är väl också bra om Åsa Regnér klargör
            här i dag att företag som under 2017 inte har kunnat få betalt
            i tid, varit tvungna att få nödkrediter från banker – det är så
            man har fått lösa likviditetsbristen – kan få ersättning av Försäkringskassan
            för dessa kostnader.
          </note>
          <note>
            Den konkreta frågan är alltså: Delar statsrådet Åsa Regnér Mikael
            Dambergs uppfattning att företag som inte har fått betalt i tid
            ska fakturera de extrakostnader man har haft? Det var det konkreta
            besked Mikael Damberg gav.
          </note>
          <note>
            Sedan är det tyvärr så att när Vårdföretagarna gjorde en undersökning
            i våras, i mars, var det tre av tio företag som hade fått vänta
            31 dagar eller mer. När man nu gjort om samma undersökning är
            det fyra av tio företag. Det är alltså inte bara de privata vårdföretagen,
            utan det är även KFO. Utvecklingen har alltså gått åt fel håll.
          </note>
          <note>
            Ingenstans i svaret antyder statsrådet – och jag har inte sett
            någon sådan undersökning – att de sena utbetalningarna skulle
            bero på ett omfattande fusk som man har upptäckt. Det finns ingen
            som har påstått det här i kammaren, utan enligt det svar vi har
            fått i dag beror det på att Försäkringskassan har bristfälliga
            it-system och för lite personal att man inte har betalat ut pengarna
            i tid.
          </note>
          <note>
            Jag skulle vilja ställa en fråga till statsrådet. Kan andra företag
            som har bristfälliga it-rutiner strunta i att betala moms, skatter
            och avgifter, precis som Försäkringskassan gjorde när man slängde
            på luren vid samtalet med företaget i Gävle?
          </note>
          <note>
            Som sagt: Delar statsrådet Mikael Dambergs uppfattning att de
            företag som har drabbats av sena utbetalningar ska fakturera ränta
            och de kostnader som man har haft?
          </note>
          <note type="speaker">
            Anf. 57 JENNY PETERSSON (M):
          </note>
          <note>
            Herr talman! Låt mig börja med att påminna om att jag inledde
            mitt första inlägg med varför LSS, den personliga assistansen,
            är så viktig just för den som behöver det och dennes anhöriga
            och att jag är stolt över att det var den borgerliga regeringen
            som införde den 1991–1994.
          </note>
          <note>
            Den enskilda personen, individen, ska absolut stå i fokus. Men
            utan företag och utan medarbetare i dessa företag finns inte stöd
            för att tillfredsställa behovet hos dem som behöver den personliga
            assistansen. De kan tyvärr inte leva självständiga liv utan de
            här företagen och deras fantastiska medarbetare. Det var den ena
            delen.
          </note>
          <note>
            Den andra delen är efterskottsbetalningarna. Man ska absolut
            göra rätt för sig och fylla i papperen korrekt.
          </note>
          <note>
            Problemet är att pengarna inte betalas ut i tid av en svensk
            myndighet. Följden blir att många får ta dyra lån för att kunna
            betala ut löner. Ännu värre är att de kanske tvingas lägga ned
            sin verksamhet.
          </note>
          <note>
            Låt mig lyfta fram det Mikael Damberg sa till Lars Beckman under
            frågestunden: Vi har en lagstiftning som gäller för offentlig
            verksamhet, och myndigheter och offentliga aktörer är skyldiga
            att betala ut inom 30 dagar. Gäller det även på detta område?
          </note>
          <note type="speaker">
            Anf. 58 Statsrådet ÅSA REGNÉR (S):
          </note>
          <note>
            Herr talman! Som jag sa i mitt svar har Försäkringskassan en
            skyldighet att betala ut assistansersättning den 20 varje månad.
            Det står i förordningen om assistansersättningen. Man har också
            tillskjutit ännu mer medel och infört ytterligare ett utbetalningsdatum
            per månad för att komma i kapp.
          </note>
          <note>
            Allt detta kräver att man har underlag från företagen som är
            av tillräckligt hög kvalitet för att kontrollen ska kunna göras.
            Försäkringskassan bedömer att 40 procent tyvärr fortfarande inte
            har det i första vändan. Då tar det längre tid, och ärenden läggs
            på hög.
          </note>
          <note>
            För mig är det viktigt att människor som har rätt till personlig
            assistans får det. Försäkringskassans arbete med detta är navet
            i denna verksamhet. Det mesta vi talar om här handlar om Försäkringskassans
            myndighetsutövning, och Försäkringskassan har arbetat hårt med
            att öka kontrollen och rättssäkerheten och att få en bedömning
            i landet som är jämn.
          </note>
          <note>
            Med det nya kontrollsystemet ökas också möjligheten att hitta
            oseriösa aktörer. Men man behöver inte lägga ord i min mun. Jag
            har inte uppgett någon siffra för hur många det skulle vara, och
            det behöver vi inte heller göra. Problemet är att det fortfarande
            finns oseriösa aktörer, vilket ISF också nämner i sin färska rapport.
            Åtminstone jag tycker att det är en fråga om brukarnas rättigheter
            och att man håller koll på om dessa medel kommer dem till del
            eller inte.
          </note>
          <note>
            Jag tror att det har framgått under mandatperioden att regeringen
            är angelägen om att se till att medlen går till rätt ändamål,
            och Försäkringskassan jobbar hårt med det.
          </note>
          <note type="speaker">
            Anf. 59 LARS BECKMAN (M):
          </note>
          <note>
            Herr talman! Jag tackar Åsa Regnér för debatten.
          </note>
          <note>
            Låt oss först reda ut var siffran 40 procent kommer från. På
            ett möte den 9 juni berättade Försäkringskassan för bland andra
            Vårdföretagarna att 40 procent av underlagen är felaktiga, men
            de kommer från kommunerna.
          </note>
          <note>
            Denna debatt handlar om de tusentals personliga assistenter som
            riskerar att inte kunna köpa julklappar i helgen på grund av Försäkringskassans
            senfärdighet.
          </note>
          <note>
            Vi är överens om kontroller och allt sådant, men vi är inte överens
            om att en myndighet inför en efterskottsbetalning och inte kan
            betala de privata företagen i tid. De som drabbas av detta är
            ytterst de funktionsnedsatta och de duktiga personliga assistenterna,
            som jobbar hårt.
          </note>
          <note>
            Jag blir förvånad av denna debatt. Jag hade förväntat mig att
            vi skulle stå på samma sida, för de funktionsnedsatta och för
            de duktiga personliga assistenterna och för att Försäkringskassan
            ska fullgöra sin uppgift att betala ut pengar i tid till de företag
            som har lämnat in fullständig dokumenta ­ tion.
          </note>
          <note>
            Jag hoppas att Åsa Regnér bjuder in Vårdföretagarna och andra
            och att hon tar denna fråga på stort allvar. Det är inte rimligt
            att företag riskerar att gå i konkurs för att Försäkringskassan
            inte betalar ut pengar i tid, som assistansföretaget i Jönköping
            som drivs av en miljöpartist och som vi har kunnat läsa om. Företagen
            får omfattande likviditetsbekymmer.
          </note>
          <note>
            Jag önskar Åsa Regnér god jul och gott nytt år. Vi får se om
            du fort ­ sätter som statsråd eller åker till FN.
          </note>
          <note type="speaker">
            Anf. 60 Statsrådet ÅSA REGNÉR (S):
          </note>
          <note>
            Herr talman! Jag tackar Lars Beckman för julhälsningen.
          </note>
          <note>
            Givetvis ska företag ha goda förutsättningar och kunna förutse
            när de får sina medel. Samtidigt ska Försäkringskassan kunna göra
            goda kontroller.
          </note>
          <note>
            När det i somras uppstod problem med Försäkringskassans betalningssystem
            och kontrollsystem ansträngde man sig mycket, inte minst för att
            seriösa företag inte skulle drabbas av de problem man hade i systemet.
            Då var Moderaterna arga för det och ställde frågor till mig om
            varför man inte var duktigare med fusk. Det är inte lätt att tillfredsställa
            er i denna fråga.
          </note>
          <note>
            Men jag är glad om vi är överens om att man måste se till att
            medlen går till de personer som har rätt till dem samtidigt som
            man måste ha både ett synsätt och ett system som gör att seriösa
            anordnare ska ha de bästa förutsättningarna medan oseriösa anordnare
            ska kunna lita på att man hittar dem.
          </note>
          <note>
            Det är viktigt att hitta en balans, och mina kontakter med Försäkringskassan
            ger vid handen att man arbetar hårt med detta för att komma till
            rätta med de bekymmer som har varit och, framför allt, för att
            säkerställa att personer som har rätt till personlig assistans
            får det av seriösa anordnare.
          </note>
          <note>
            Överläggningen var härmed avslutad.
          </note>
          <note>
            § 15 Svar på interpellation 2017/18:207 om vargens påverkan på
            landsbygden
          </note>
          <note type="speaker">
            Anf. 61 Statsrådet SVEN-ERIK BUCHT (S):
          </note>
          <note>
            Herr talman! Sten Bergheden har frågat mig vilka åtgärder jag
            vidtar inom mitt ansvarsområde för att minska vargens påverkan
            på landsbygden och djurhållningen samt om jag avser att öka ersättningen
            till dem som verkar inom de areella näringarna och drabbas av
            varg.
          </note>
          <note>
            Regeringens ambition är, och har under hela mandatperioden varit,
            att bringa ordning och reda inom svensk viltförvaltning. Vad gäller
            rovdjurspolitiken är det långsiktiga målet att dessa arter ska
            uppnå och bibehålla en gynnsam bevarandestatus samtidigt som tamdjurshållning
            inte påtagligt försvåras och socioekonomisk hänsyn tas. Samtidigt
            som vi har livskraftiga rovdjursbestånd ska de som lever och verkar
            på landsbygden kunna känna trygghet, bedriva jakt och hålla tamboskap.
          </note>
          <note>
            Rovdjursförvaltningen är regionaliserad. För förankring och trovärdighet
            inom viltförvaltningen behövs lokalt inflytande, samverkan och
            reell delaktighet, till exempel så som sker genom viltförvaltningsdelegationerna.
            I dessa sammanhang finns möjlighet till samråd och faktiskt inflytande
            i myndigheternas processer.
          </note>
          <note>
            Regeringen värdesätter delegationernas roll i detta sammanhang
            och har nyligen stärkt det lokala inflytandet genom att utöka
            delegationerna med två representanter för olika lokala intressen.
          </note>
          <note>
            Regeringen har också förbättrat möjligheten att ge ekonomiskt
            stöd till jordbruket för åtgärder för att förebygga och ersätta
            rovdjursskador. Under mandatperioden har regeringen gjort stora
            höjningar av anslaget, från drygt 30 miljoner kronor till drygt
            52 miljoner kronor. För att förenkla att dessa medel får sin tänkta
            nytta hos enskilda jordbrukare beslutade reger ­ ingen den 23
            november 2017 om regler som underlättar stöd till nämnda ändamål.
          </note>
          <note>
            Avsikten är att detta ska kunna bidra ytterligare i den långsiktiga
            förankringen av rovdjurspolitiken, det vill säga minska påverkan
            från rovdjur för dem som lever och verkar på landsbygden.
          </note>
          <note type="speaker">
            Anf. 62 STEN BERGHEDEN (M):
          </note>
          <note>
            Herr talman! Tack, ministern, för svaret!
          </note>
          <note>
            Jag trodde att den fråga som är enklast att svara på är vilka
            åtgärder statsrådet vidtar inom sitt ansvarsområde för att minska
            vargens påverkan på landsbygden och djurhållningen. Jag hade kanske
            förväntat mig något om att vargstammen faktiskt är lite för stor
            i Sverige och att vi borde se över hur många vargar som verkligen
            finns på vår landsbygd och i våra skogar. Men tack ändå för svaret!
          </note>
          <note>
            Ministern säger i svaret att tamdjurshållningen inte påtagligt
            ska försvåras. Ministern säger också att människor på landsbygden
            ska känna trygghet, bedriva jakt och hålla tamboskap.
          </note>
          <note>
            Vi har en vargstam som ligger långt över den nivå som riksdagen
            har beslutat om: 170–270 individer. Det är en vargstam som på
            vissa ställen har gjort det helt omöjligt att släppa jakthundar,
            som allvarligt har fått människor på landsbygden att sluta med
            sin djurhållning för att de inte orkar längre och som har gjort
            att älgjakten tvingats ställas in för att det är för få älgar
            på grund av vargen.
          </note>
          <note>
            En inventering har nyligen gjorts där man konstaterade att vi
            har minst 400 vargar. Jag tror att landsbygdsministern precis
            som jag när jag reser runt i landet får en tydlig bild av vad
            människor där ute anser om vargstammen. Man anser att den är för
            stor, och man vädjar till oss politiker att göra något.
          </note>
          <note>
            Herr talman! Jag lyssnar på vad människorna säger, och det är
            en av de stora anledningarna till att vi har denna debatt i dag.
            Det är här vi måste fatta någon form av beslut och ha något slags
            inriktning för när vi anser att vi har för många vargar i landet
            och vad vi kan göra åt situationen.
          </note>
          <note>
            Herr talman! Läget är inte acceptabelt. Tamdjurshållningen och
            jakten har försvårats högst påtagligt. Ministern är ansvarig för
            det som sker, även om ministern och Socialdemokraterna uppenbarligen
            har förhandlat bort vargfrågan och lämnat över den till Miljöpartiet
            att sköta i regeringsställning. I de interpellations debatter
            vi haft här tidigare har det varit uppenbart att det inte är Socialdemokraterna
            och ministern som styr detta utan Miljöpartiets ideologi.
          </note>
          <note>
            Ministern har helt enkelt offrat landsbygdens människor och deras
            trygghet, tamdjur, hundar och jakt för att hålla Miljöpartiet
            på gott humör. Detta är ett svek mot landsbygden.
          </note>
          <note>
            I stället för att öka livsmedelsproduktionen och ta vara på de
            möjlig ­ heter vi har att producera mer djur och mer mat på landsbygden
            har reger ­ ingen valt att se till att vargstammen får öka där.
          </note>
          <note>
            Herr talman! Landsbygden behöver svar på några frågor som kommer
            här: Anser ministern att nuvarande vargstam är acceptabel för
            landsbygden och att den inte på något sätt hämmar tamdjurshållningen?
            Anser ministern att nuvarande vargstam inte påverkar jakten påtagligt?
            Anser ministern att landsbygden helt enkelt får tåla denna nivå
            av vargar i Sverige?
          </note>
          <note type="speaker">
            Anf. 63 Statsrådet SVEN-ERIK BUCHT (S):
          </note>
          <note>
            Herr talman! Jag fick samma dag som interpellationen lämnades
            in en skriftlig fråga av ledamoten Sten Bergheden med exakt samma
            innehåll, som jag har svarat på. Det blir nu ett svar igen på
            samma fråga, nu i form av en interpellation. Jag är lite förvånad
            över hur dessa instrument hanteras, men okej.
          </note>
          <note>
            Jag vill inleda med att tacka för möjligheten att på nytt få
            debattera rovdjursförvaltningen i riksdagen. Det är en mycket
            viktig fråga för mig och regeringen och i synnerhet för landsbygden
            och de människor som bor där. Jag känner till den mycket väl som
            landsbygdsbo.
          </note>
          <note>
            Regeringen har kontinuerligt och konsekvent arbetat för att bringa
            ordning och reda inom svensk viltförvaltning. Regeringen har en
            långsiktigt hållbar förvaltning som beaktar alla möjligheter och
            utmaningar som rovdjuren innebär.
          </note>
          <note>
            Herr talman! När regeringen tillträdde hösten 2014 var det total
            oordning när det gäller jakten efter varg. Den rättsordning som
            den dåvarande alliansregeringen satte på plats skapade total oordning.
            Det gick till och med så långt att den underkändes av Högsta domstolen.
            Det var ett lotteri om det skulle bli jakt eller inte. Jag förstod
            ganska snabbt den uppgivenhet som fanns på svensk landsbygd över
            denna rättsordning och oordning.
          </note>
          <note>
            Herr talman! Rovdjuren är en del av den svenska biologiska mångfalden
            och en självklarhet i vår natur. Det är också viktigt med ett
            livskraftigt bestånd. Det är lika viktigt att rovdjurspolitiken
            tar hänsyn till de människor som lever i de områden där rovdjuren
            finns, det vill säga främst på landsbygden.
          </note>
          <note>
            För en förankring av politiken behövs en nära dialog med de människor
            som berörs av rovdjuren. Det är därför förvaltningen är regionaliserad
            till länsstyrelserna. Dessa har lokal kännedom och förankring,
            vilket behövs för att de beslut som de ska ta och den politik
            som ska genomföras ska spegla verkligheten där ute.
          </note>
          <note>
            Regeringen har bringat ordning och reda när det gäller denna
            jakt. Regeringen har också närapå fördubblat anslaget för att
            kunna skydda tamdjur, från 30 till 52 miljoner.
          </note>
          <note type="speaker">
            Anf. 64 STEN BERGHEDEN (M):
          </note>
          <note>
            Herr talman! Om ministern med ordning och reda i Vargsverige
            menar att vargstammen får öka utan att något mer händer och att
            landsbygden får tåla detta kan det stämma, om det var syftet med
            att bringa ordning och reda. Regeringen har låtit vargstammen
            öka på landsbygden – på landsbygdsbefolkningens, tamdjurens och
            hundarnas bekostnad.
          </note>
          <note>
            Det är jättebra att vi ska ha en lokal kännedom och en dialog
            med människor som är drabbade, men vad gör vi när vi ser att situationen
            inte håller där ute och att vi måste börja diskutera? Vi har faktiskt
            fattat ett beslut om 170–270 vargar i Sverige, och vi har enligt
            inventeringen över 400 vargar. Självfallet måste vi börja diskutera
            om nivåerna håller och om människor verkligen ska tåla detta.
          </note>
          <note>
            Jag ställde tre frågor till ministern om detta är acceptabelt
            för landsbygden, och jag tror att ministern har noterat dem. Innan
            debatten är slut kanske jag får ett svar på dem. Än så länge har
            jag inte fått det.
          </note>
          <note>
            Herr talman! Vi har över 250 000 vargar i världen. De flesta
            länder i Europa har vargar, och i de andra länderna jagar man
            varg. I vissa länder är vargjakten helt fri. I övriga Europa har
            vi ingen debatt om utrotningshotade vargar, utan där betraktas
            vargen som vilket vilt som helst.
          </note>
          <note>
            Sverige har ungefär 400 vargar, enligt inventeringen, men det
            kan vara många fler. Finland ligger däremot på 220–245 vargar,
            på en mycket större yta. Den lilla yta vi har varg på i Sverige
            är mindre än Finlands totalyta med varg, och de har ungefär hälften
            så många vargar.
          </note>
          <note>
            Självfallet får vi stora skador och problem med en vargstam som
            är så tät som den är i dessa områden. Det är detta som är det
            centrala bekymret. Om vargstammen hade varit 270 vargar som var
            utspridda över hela landet hade det varit en helt annan sak, men
            nu är de koncentrerade till vissa områden. Där blir det stora
            skador, och där har människor börjat ge upp.
          </note>
          <note>
            EU har nu skapat nya förutsättningar för att flytta arter från
            rödlistade till jaktbart vilt. Det skulle underlätta jakten på
            varg i Sverige om vi fick den överflyttad från rödlistad till
            jaktbart vilt.
          </note>
          <note>
            Sveriges riksdag har givit ett tillkännagivande till regeringen
            om att upprätta en ny viltmyndighet dit vargen skulle flyttas
            från Naturvårdsverket. Ministern har vid ett flertal tillfällen
            sagt att denna fråga bereds på Regeringskansliet. Nu har regeringen
            haft lång tid på sig, sedan mars 2015, att ändra och se till att
            tillkännagivandet verkligen uppfylls. Även om regeringen kanske
            inte är så snabb i sitt arbete borde väl ändå nästan tre år räcka
            för att nu presentera ett förslag på en ny viltmyndighet?
          </note>
          <note>
            Här har vi inte heller sett någon vilja från regeringen att faktiskt
            tillmötesgå riksdagens beslut om att lägga fram ett förslag om
            en viltmyndighet.
          </note>
          <note>
            Mina frågor blir återigen:
          </note>
          <note>
            Ska människor på landsbygden tåla den nivå på vargstammen som
            vi har i dag med tanke på jakten, tamboskapen och hundarna?
          </note>
          <note>
            Tänker ministern på något sätt jobba för att flytta vargen från
            att vara rödlistad till att vara jaktbart vilt i Europa?
          </note>
          <note>
            När kommer förslaget om en ny viltmyndighet att presenteras,
            efter tre års betänketid?
          </note>
          <note type="speaker">
            Anf. 65 Statsrådet SVEN-ERIK BUCHT (S):
          </note>
          <note>
            Herr talman! Sten Bergheden nämner vargen och vargpopulationen
            i Europa. Vargen är strikt skyddad inom EU enligt art- och habitatdirektivet.
            Det är ingenting som man kan ta beslut om på nationell nivå. Det
            finns ett skydd som är mycket hårt.
          </note>
          <note>
            Jag vet inte vilken inventering av varg som ledamoten Sten Bergheden
            talar om. Men den officiella inventering so m finns visar att
            det finns 355 individer. Det är Naturvårdsverket som ansvarar
            för genomförandet av politiken och som också gör en kvalitetssäkring.
          </note>
          <note>
            För 2018 års licensjakt har länsstyrelserna beslutat om 22 individer.
            Besluten är överklagade och har lämnats över till Förvaltningsrätten
            i Luleå som har fastställt besluten. Domen har dessutom blivit
            överklagad.
          </note>
          <note>
            Vi har nu bringat ordning och reda inom vargjakten. För det första
            har länsstyrelserna ålagts att ta beslut en månad tidigare. För
            det andra har vi inte som tidigare flera instansdomstolar som
            tar beslut på helt olika sätt, utan det är en förvaltningsdomstol
            i Luleå. Domar där kan överklagas till Kammarrätten i Sundsvall.
            Detta har gjort att vi har fått ordning och reda inom vargjakten.
            Det var total oordning när denna regering tillträdde 2014. Den
            rättsordning som alliansregeringen hade satt på plats skapade
            ett lotteri när det gällde om det skulle bli jakt eller inte.
            Det var så illa att den till och med upphävdes av Högsta förvaltningsdomstolen.
            Nu är det ordning och reda inom vargjakten.
          </note>
          <note>
            Vi har också ökat anslagen från 30 till 52 miljoner för att kunna
            skydda tamdjuren.
          </note>
          <note type="speaker">
            Anf. 66 STEN BERGHEDEN (M):
          </note>
          <note>
            Herr talman! Även om man reducerar ned det antal som har kommit
            fram vid inventeringen till 355 har man självklart inte hittat
            alla individer vid den inventeringen heller. Och 355 individer
            är såvitt jag vet mer än de 170–270 individer som riksdagen har
            ställt sig bakom.
          </note>
          <note>
            Det är uppenbart att jag inte får något svar på vad landsbygden
            ska tåla när det gäller antalet vargar. Ministern anser tydligen
            att landsbygden får tåla denna vargstam. Jägarna får uppenbarligen
            tåla att viltstammarna minskar och att de får sina hundar uppätna.
            Ministern har inte jobbat fram något förslag om en viltmyndighet,
            som jag kunde tolka det som han sa, efter tre års betänketid.
            Ministern har inte heller här i dag tydligt sagt något om han
            har som ambition att flytta vargen från att vara rödlistad till
            att bli jaktbart vilt i Europa, vilket skulle kunna vara möjligt.
          </note>
          <note>
            Regeringen har alltså inte gjort någonting mer än att låta vargstammen
            växa i Sverige på landsbygdens bekostnad. Under tiden har man
            lugnt suttit tillsammans med Miljöpartiet i Regeringskansliet
            och väntat. Det blir mer och mer uppenbart att ministern och regeringen
            har tagit ut julledigheten lite väl tidigt. Nu måste regeringen
            och ministern vara ordentligt utvilade efter tre års vila i Regeringskansliet.
            Jag önskar ändå ministern lite julefrid, även om jag inte är helt
            säker på att tomten kommer att besöka ministern.
          </note>
          <note>
            Avslutningsvis önskar jag både talmannen och ministern en riktigt
            god jul och ett gott nytt år.
          </note>
          <note type="speaker">
            Anf. 67 Statsrådet SVEN-ERIK BUCHT (S):
          </note>
          <note>
            Herr talman! Inte blev det någon vila när vi tillträdde med tanke
            på den oordning som rådde i fråga om vargjakten när alliansregeringen
            lämnade över. Det var mycket hårt arbete för att få detta på plats.
            Frågorna om rovdjursförvaltningen är viktiga, och man kan inte
            slarva med dem. Man mås ­ te ha ordning och reda. Jag har stor
            förståelse för de landsbygdsbor som drabbas av detta. Det är också
            därför som regeringen har ökat anslagen för att tamdjuren ska
            kunna skyddas. Det är en viktig del i detta.
          </note>
          <note>
            Men det går inte att hantera dessa frågor så slarvigt som man
            gjorde från den tidigare regeringen. Nu har vi skapat ordning
            och reda, och vi kan också hantera vargstammen på ett vettigt
            sätt. Vargstammen är skyddad, men inte genom nationella beslut.
            Sverige kan inte upphäva de skydd som vargen har inom EU.
          </note>
          <note>
            Överläggningen var härmed avslutad.
          </note>
          <note>
            § 16 Svar på interpellation 2017/18:224 om ett fungerande växtskydd
            för jordbruket
          </note>
          <note type="speaker">
            Anf. 68 Statsrådet SVEN-ERIK BUCHT (S):
          </note>
          <note>
            Herr talman! Jonas Jacobsson Gjörtler har ställt fyra frågor
            till mig:
          </note>
          <note>
            När Jonas Jacobsson Gjörtler ställde dessa frågor till mig hade
            frågan om godkännande av glyfosat ännu inte avgjorts i omprövningskommittén.
            Nu har vi ett avgörande. Den 27 november 2017 röstade en kvalificerad
            majoritet i omprövningskommittén för ett godkännande av glyfosat
            i fem år.
          </note>
          <note>
            Tillgången på hållbara växtskyddsmedel och växtskyddsmetoder
            är viktig för regeringen. Regeringen har därför tidigare i år
            fattat beslut om att förändra och stärka Växtskyddsrådets verksamhet
            med 6 miljoner kronor. Under 2017–2019 satsar regeringen också
            18 miljoner kronor för att säkra växtskyddsmedel för mindre användningsområden.
            Båda satsningarna är en del av handlingsplanen för livsmedelsstrategin
            och kommer att bidra till att Sverige har strategier och förutsättningar
            att klara framtida utmaningar inom växtskyddet, detta samtidigt
            som de bidrar till att nå livsmedelsstrategins skrivning om att
            minska riskerna och konsekvenserna för människors hälsa och miljö.
          </note>
          <note>
            För regeringen är det också angeläget att den översyn av växtskyddsförordningen
            som pågår inkluderar lagstiftningens påverkan på jordbrukets diversitet
            och konkurrenskraft samt på människors hälsa och på miljö, i enlighet
            med förordningen. Regeringen har för avsikt att fortsätta med
            det påverkansarbete som har påbörjats i detta syfte.
          </note>
          <note type="speaker">
            Anf. 69 JONAS JACOBSSON GJÖRTLER (M):
          </note>
          <note>
            Herr talman! Jag tackar statsrådet för svaret. Min interpellation
            handlar alltså om glyfosat. För de åhörare som inte känner till
            glyfosat vill jag börja med att berätta att det är det vanligaste
            verksamma ämnet i det enskilt vanligaste växtskyddsmedlet i Sverige
            som används framför allt för ogräsbekämpning på jordbruksmark.
          </note>
          <note>
            När det gäller specifikt i Sverige är det dessutom så att vi,
            eftersom vi har väldigt hårda regler på växtskyddsområdet, i praktiken
            inte har några alternativ till det här växtskyddsmedlet. Det innebär
            att det är otroligt viktigt att det är tillåtet att använda detta
            växtskyddsmedel som i praktiken är det enda som man faktiskt kan
            använda för att bedriva växtodling här.
          </note>
          <note>
            Nu har det varit en process på EU-nivå under hösten som vi hörde
            statsrådet referera till. Där har man diskuterat huruvida glyfosat
            ska få ett fortsatt godkännande eller ej. Myndigheterna inom EU,
            dels kemikaliemyndigheten, dels livsmedelssäkerhetsmyndigheten,
            har i olika rapporter dragit slutsatsen att glyfosat inte är cancerframkallande.
          </note>
          <note>
            I Sverige har vi länge ansett att det är viktigt att vi ska luta
            oss mot vetenskapliga slutsatser när vi gör våra bedömningar av
            vilka medel man ska få använda eller inte. Det som var problemet
            i den här processen var att regeringen tydligt sagt att man har
            för avsikt att stå upp för de vetenskapliga slutsatser som finns
            och som görs – det har man bland annat gått ut och sagt i medierna
            – men när man började behandla de här ärendena under hösten agerade
            regeringen i motsatt riktning. I en första omröstning om en tioårig
            förlängning röstade Sverige nej i en så kallad indikativ omröstning
            när man gjorde en runda runt bordet för att se var medlemsländerna
            stod i frågan. Man gick a lltså på tvärs emot vad man hade sagt
            att man skulle göra , och man gick dessutom på tvärs e mot de
            vetenskapliga bedömningar som borde ha legat till grund för hur
            man agerade.
          </note>
          <note>
            Det här är allvarligt av många skäl. Det bryter mot den viktiga
            principen och traditionen att vi ska luta oss mot vetenskapliga
            slutsatser. Det skapar också stor osäkerhet om Sveriges position.
            Kan man lita på Sverige i olika sammanhang när vi säger att vi
            ska göra en sak i EU-sammanhang och regeringen sedan väljer att
            agera på ett annat sätt?
          </note>
          <note>
            Det allvarligaste är naturligtvis att den här hanteringen riskerar
            att äventyra framtiden för det svenska jordbruket och skapar en
            stor osäkerhet i det svenska jordbruket. Vad får man göra? Vad
            får man inte göra? Vilket ben står egentligen den svenska regeringen
            på?
          </note>
          <note>
            Herr talman! Jag tvingas konstatera att statsrådet tyvärr inte
            svarar på mina fyra frågor. På en av dem, den sista, svarar han
            väl delvis. Jag vill gärna säga att jag tycker att det är bra
            att det görs insatser för att utveckla och förbättra växtskyddet
            på sikt. Jag tror att vi i den här kammaren är brett överens om
            de förstärkta insatser som görs på det området. Det kan skapa
            nya möjligheter på längre sikt, och det är positivt.
          </note>
          <note>
            Problemet gäller dock inte på lång sikt, skulle jag säga, utan
            problemet gäller på kort sikt och handlar om den osäkerhet som
            regeringen skapar genom att agera på olika sätt i den här processen
            och oklarheten för det svenska jordbruket om vad som är tillåtet
            och vad som inte är tillåtet.
          </note>
          <note>
            Jag skulle gärna vilja veta hur regeringen ser på det här med
            synen på vetenskaplighet. Gäller det besked man har gett tidigare,
            eller är det nya bud nu?
          </note>
          <note type="speaker">
            Anf. 70 JESPER SKALBERG KARLSSON (M):
          </note>
          <note>
            Herr talman! Tack, ministern, för svaret! Jag tycker att det
            är välkommet att Jonas Jacobsson Gjörtler har påkallat den här
            debatten om växtskydd och jordbrukets långsiktiga förutsättningar.
            Sverige är ett avlångt land i norra Europa, och med vårt kalla
            klimat behöver vi all draghjälp som är möjlig att få för att ha
            en fungerande livsmedelsproduktion. Då är det också orimligt om
            Sverige på eget grepp ska fälla krokben på sig självt.
          </note>
          <note>
            Herr talman! Glyfosat är ett namn som kan låta farligt och främmande,
            men det är faktiskt namnet på ett av världens mest använda växtskyddsmedel.
            I Sverige är det det mest använda växtskyddsmedlet. Det är bra.
            Glyfosat är ofta det medel som ersätter andra, mer skadliga alternativ,
            exempelvis växtskyddsmedel med klororganiska föreningar som aktiv
            substans.
          </note>
          <note>
            Glyfosat är också godkänt av E uropeiska myndigheten för livsmedelssäkerhet,
            Efsa, och av E uropeiska kemikaliemyndigheten Echa. Det är de
            två instansernas ståndpunkter som vanligtvis ligger till grund
            för den svenska ståndpunkten i frågor som rör kemikalier. Det
            är bra, eftersom kemikaliepolitiken genom Reachförordningen ligger
            på EU-nivå.
          </note>
          <note>
            Traditionen att lyssna på vetenskaplig expertis snarare än att
            låta politiker gå på magkänsla eller låta intresseorganisationer
            diktera villkoren säkerställer att branscher som är beroende av
            effektiva växtskydd får långsiktiga, förutsägbara spelregler.
            Här har regeringen svajat betydligt under hösten med sina olika
            besked i frågan om ett förlängt godkännande av just glyfosat.
          </note>
          <note>
            Det är väldigt märkligt. Regeringen vet att den svenska användningen
            av glyfosat är restriktiv. Man får exempelvis inte använda medlet
            före skörden när man odlar spannmål. Regeringen vet också att
            konventionell odling kräver effektiva växtskydd. Vill man till
            exempel ägna sig åt plöjningsfritt jordbruk, som bland annat leder
            till minskad dieselanvändning, krävs glyfosat. Regeringen vet
            också att vi har en kortare odlingssäsong i Sverige än i exempelvis
            Sydeuropa, vilket leder till att vi har färre grödor att välja
            mellan.
          </note>
          <note>
            Herr talman! Det kanske kommer ännu bättre alternativ än glyfosat
            i framtiden. Jag är övertygad om att nanoteknik, grön kemi och
            digitaliser ­ ing kan leda till nya innovativa lösningar. Det
            är inte otroligt att de framstegen också görs här i vårt land,
            men till dess skulle ett förbud mot glyfosat bli en enorm riskfaktor
            för svenska lantbrukare.
          </note>
          <note>
            Jag är intresserad av att höra svaret på Jonas Jacobsson Gjörtlers
            andra fråga som handlar om vilka alternativa metoder regeringen
            ser i sin spå ­ kula. Jag frågar lantbrukare, forskare och experter,
            men ingen verkar se de här alternativa metoderna som regeringen
            lutar sig mot och tror kan ersätta all användning av växtskydd
            i konventionell odling fullt ut.
          </note>
          <note>
            Är det inte lite märkligt att det bara verkar vara regeringen
            som ser de här alternativa metoderna? Och om de nu finns, vilka
            är de egentligen?
          </note>
          <note type="speaker">
            Anf. 71 Statsrådet SVEN-ERIK BUCHT (S):
          </note>
          <note>
            Herr talman! Regeringen ser att det finns en mycket stor potential
            för att öka livsmedelsproduktionen i Sverige. Det är därför vi
            har drivit fram och antagit en nationell livsmedelsstrategi. Det
            handlar om att öka livsmedelsproduktionen – öka den i primärproduktionen
            och också i livsmedelsindustrin. Vi har satsat 1 miljard för att
            öka konkurrenskraften i hela livsmedelskedjan.
          </note>
          <note>
            Varför gör vi det? Jo, vi tror på svenskt jordbruk. Vi tror också
            att det går att skapa en bättre konkurrenskraft i svenskt jordbruk.
            Det är också nödvändigt att vi gör det för att vi ska kunna öka
            vår livsmedelsproduktion totalt sett. Sedan finns det flera olika
            faktorer som bidrar till konkurrenskraften. En sak är just det
            som vi diskuterar i den här interpellationsdebatten, alltså växtskyddsmedel.
            Det är en viktig faktor för att klara konkurrenskraften. Det är
            därför som den här regeringen har avsatt 6 miljoner kronor till
            Växtskyddsrådet som en viktig del för inte minst primärproduktionen.
            Det är också därför som den här regeringen har avsatt 18 miljoner
            till att forska fram nya växtskyddsmedel.
          </note>
          <note>
            I livsmedelsstrategin är det tydligt utpekat att växtskyddsmedel
            är en viktig del för att öka konkurrenskraften i primärproduktionen.
            Men vi ska inte glömma bort att där också står att vi ska minimera
            riskerna för människors hälsa och för miljön.
          </note>
          <note>
            När det gäller växtskyddsmedel är det gemensamma beslut på EU-nivå.
            Första gången som glyfosat godkändes var 2002. Nu omprövas det.
            Tyskland har varit rapportör, och det omprövas nu. Det är det
            som det handlar om: Det beslut som togs 2002 ska omprövas.
          </note>
          <note>
            Regeringen har varit mycket tydlig. Vi ska acceptera vetenskapliga
            bedömningar. De europeiska bedömningarna har varit tydliga med
            att det här ämnet inte är cancerogent. Det är den vetenskapliga
            bedömningen. Sedan finns det internationella bedömningar från
            IARC inom Världshälsoorganisationen som har kommit fram till en
            annan slutsats.
          </note>
          <note>
            En sak är viktig att slå fast i debatten, särskilt när ledamoten
            Jacobsson Gjörtler påstår att man har röstat nej: Sverige har
            inte röstat nej. Vissa har tolkat svenskt agerande på mötet den
            25 oktober som en nej-röst. Det förekom ingen röstningsomgång,
            utan det var ett rundabordssamtal. Och det samtalet visade att
            det fanns en klar majoritet bland de andra länderna inom EU för
            att inte godkänna på tio år. Det beslut som senare har fattats
            är om en förlängning på fem år.
          </note>
          <note type="speaker">
            Anf. 72 JONAS JACOBSSON GJÖRTLER (M):
          </note>
          <note>
            Herr talman! Jag vill tacka landsbygdsministern. Han börjar med
            att lägga ut texten lite om potentialen för att öka livsmedelsproduktionen
            i Sverige och vikten av en livsmedelsstrategi. Det är väl ett
            mer generellt anslag, som det är lätt att instämma i. Jag tror
            att vi är helt överens om det. Vi har diskuterat livsmedelsstrategin.
            Och vi har en bred överenskom ­ mel ­ se i den här kammaren om
            att öka den svenska livsmedelsproduk ­ tionen.
          </note>
          <note>
            Om målet är vi överens. Men utmaningen är att också ge verktygen.
            Vi tvingas konstatera att regeringen misslyckas på punkt efter
            annan. Man tar inte de stora grepp man borde ta när det gäller
            kostnader, regelkrångel och annat. Man måste se till att jordbruket
            får rätt verktyg och att de verktygen finns här och nu. Man kan
            inte bara blicka framåt.
          </note>
          <note>
            Herr talman! Det hjälper inte att avsätta pengar för att kanske,
            förhoppningsvis, hitta nya metoder och bättre alternativa sätt
            att lösa växtskyddet i framtiden, om man samtidigt åker till Bryssel
            och röstar för ett förbud här och nu. Då kommer vi inte att ha
            något jordbruk kvar, när de nya metoderna eventuellt har forskats
            fram. Vi måste ha en ordning där de mycket reglerade och begränsade
            möjligheterna att använda växtskydd som finns i Sverige ändå fortsätter
            att vara tillåtna.
          </note>
          <note>
            Nu säger landsbygdsministern att Sverige inte har röstat nej.
            Det är korrekt såtillvida – det sa jag också i mitt förra inlägg
            – att det inte var en formell omröstning, utan det var en så kallad
            indikativ omröstning eller en runda för att kolla av. Det spelar
            ingen roll i praktiken. Om Sverige i det läget säger att man avser
            att rösta nej är det vad som gäller. Det går då i strid med det
            besked man har gett. Man har sagt att man skulle rösta för. Och
            det baserades i sin tur på de vetenskapliga bedömningar som olika
            myndigheter har gjort.
          </note>
          <note>
            Frågan kvarstår: Med vilken grund, i exempelvis vetenskapliga
            slutsatser, förordar statsrådet och regeringen en omställning
            till alternativa metoder för det svenska lantbruket? Och vilka
            metoder är det regeringen syftar på?
          </note>
          <note>
            Det här kan inte bara vara en gissningslek för alla involverade.
            Jordbruket behöver långsiktiga spelregler. Det handlar om att
            våga satsa och investera. Men det handlar också om att man planerar
            och lägger upp odlingen för flera år framöver. Om man ska välja
            att styra om till alternativa metoder är sådana frågor otroligt
            viktiga.
          </note>
          <note>
            I interpellationen tar jag upp plöjningsfritt jordbruk som ett
            exempel. Det har stora fördelar. Man behöver använda maskinerna
            mycket mindre. Det blir mindre markpackning. Det går åt mindre
            diesel, vilket är bra för både ekonomin och miljön. Och det ger
            minskade klimatutsläpp. Metoden är dock helt omöjlig att tillämpa
            om man inte har tillgång till de här växtskyddsmedlen. Och i Sverige
            är det alltså glyfosat som gäller.
          </note>
          <note>
            Jag skulle vilja att statsrådet utvecklar vad som åsyftas när
            man talar om alternativa metoder. Och vilka vetenskapliga slutsatser
            baseras detta på?
          </note>
          <note type="speaker">
            Anf. 73 JESPER SKALBERG KARLSSON (M):
          </note>
          <note>
            Herr talman! Om man ska leka en gissningslek kan man tänka sig
            att ekologisk odling är den enda metod för odling som finns kvar
            i Sverige utan glyfosat och andra växtskydd. Jag har full förståelse
            för att en reger ­ ing där Miljöpartiet ingår vill främja ekologisk
            produktion. Jag vill också öka den ekologiska produktionen, men
            inte på bekostnad av den konven ­ tionella odlingen. Sverige behöver
            ge båda näringarna möjlighet att växa. Det handlar inte om den
            ena eller den andra, utan om båda.
          </note>
          <note>
            Jag har också läst vad många gröna debattörer skriver om vad
            de tror att ett förbud mot glyfosat skulle innebära för en omställning
            till ekologisk produktion här i Sverige. Men jag är mycket tveksam
            till om det har något som helst stöd i verkligheten.
          </note>
          <note>
            Det är kundernas efterfrågan som styr produktionen. Det gäller
            i övriga sektorer, och det gäller här. Om Sverige då på politisk
            väg försvårar eller omöjliggör konventionell odling och efterfrågan
            på konventionellt odlad mat hålls konstant kommer det gapet alltså
            att fyllas med importerad mat. Jag vet, och jag tror att ministern
            vet, att svensk mat är ansvarsfullt producerad mat – oavsett om
            den är ekologisk eller konventionell. Det vore oerhört tråkigt
            om den förda politiken styrde mot något annat. Det är helt och
            fullt landsbygdsministerns ansvar att se till att så inte sker.
          </note>
          <note>
            Med det vill jag tacka för mitt deltagande i den här debatten.
          </note>
          <note type="speaker">
            Anf. 74 Statsrådet SVEN-ERIK BUCHT (S):
          </note>
          <note>
            Herr talman! Sverige kan inte agera ensamt i de här frågorna.
            Vilka växtskyddsmedel som ska finnas på marknaden i EU regleras
            gemensamt. Det här gäller en förlängning på fem år. Och den gäller
            inte bara svenskt jordbruk. Exakt samma sak gäller samtliga länder
            i EU. Det är ingen skillnad. Besluten om vilka ämnen som ska tillåtas
            tar länderna tillsammans. Det är alltså inte vi som enskilt land
            som kan bestämma det här.
          </note>
          <note>
            När det gäller glyfosat har det tagit tid. Det har också varit
            en process som har kantats av mycket känslor. Och även risker
            har diskuterats. Det finns alltid risker med växtskyddsmedel.
          </note>
          <note>
            Jag vill påstå att Sverige ligger långt fram i de här sammanhangen.
            Det finns självklart områden där vi måste jobba mer med det här.
            Vi har nu fått ett växtskyddsråd på plats, som har fått rejält
            med pengar för att kunna hantera de här frågorna. Det är ett sätt
            att hantera det.
          </note>
          <note>
            Det andra är att avsätta 18 miljoner till att ta fram nya växtskyddsmedel.
            Det är inte att sitta passiv. Det är att följa den livsmedelsstrategi
            som denna riksdag har slagit fast. Man är tydlig med att växtskyddsmedel
            är en viktig faktor för konkurrenskraften. Svenskt jordbruk är
            bland det modernaste i världen. Och jag vet att man kommer att
            hitta ny teknik. Jag är övertygad om det.
          </note>
          <note>
            När det gäller ekologisk produktion, som ledamöterna tar upp,
            har vi stor import av ekologiska varor. Gå runt i butikerna i
            den här staden och titta! Hyllorna är tomma på ekologiska produkter.
          </note>
          <note>
            Titta på vårt grannland Danmark! Man satsar enormt på ekologiskt,
            för att ta ännu större del av den svenska marknaden, och den tyska
            marknaden. Efterfrågan på ekologiska produkter ökar dramatiskt.
          </note>
          <note>
            Herr talman! Jag förstår inte att Moderaterna är emot att jordbruksprodukter
            ska komma högre upp i värdekedjan, att företag ska få tjäna mer
            pengar. Det är tydligt att de företag som bedriver ekologiskt
            jordbruk har betydligt högre lönsamhet. Jag förstår inte varför
            Moderaterna är emot att vi ska få fler svenska ekologiska produkter
            på affärshyllorna. Jag förstår inte varför Moderaterna vill att
            vi ska importera mer ekologiska produkter.
          </note>
          <note type="speaker">
            Anf. 75 JONAS JACOBSSON GJÖRTLER (M):
          </note>
          <note>
            Herr talman! Statsrådet försöker blanda bort korten lite grann
            och talar om ganska mycket annat än det interpellationen egentligen
            handlar om. Men låt oss först reda ut det här med värdekedjan
            och de påståenden landsbygdsministern kommer med.
          </note>
          <note>
            Det är självfallet så att Moderaterna ser positivt på att jordbruket
            och hela livsmedelskedjan kan klättra uppåt i värdekedjan. Det
            kan man göra på olika sätt, till exempel genom att tillföra mervärde
            och sådant som konsumenterna är beredda att betala för. Det är
            alldeles utmärkt. Det vore ännu bättre om man gör det utan att
            politiken lägger sig i och försöker styra detta. Det är då som
            det brukar bli fel, när politiken anser sig ha kvalifikationer
            att bedöma vad som är värdefullt och inte och när man talar om
            för konsumenterna vilka prioriteringar som de ska göra. Då brukar
            det gå snett.
          </note>
          <note>
            Vi är alltså inte emot att man klättrar i värdekedjan, men vi
            är emot att politiken försöker styra vissa produktionsformer framför
            andra. Det finns utrymme att växa både för konventionell produktion
            och för ekologisk produktion.
          </note>
          <note>
            Den baktanke som man misstänka här, och som antyddes tidigare
            i debatten, är att detta är ett sätt för regeringen att bakvägen
            slå undan benen för delar av den konventionella produktionen,
            vilket möjligen skulle ligga i linje med vad delar av regeringen
            skulle se som positivt, det vill säga att man har som syfte att
            gynna den ekologiska produktionen genom att slå undan benen för
            den konventionella. Detta skulle vara mycket problematiskt.
          </note>
          <note>
            Som statsrådet säger ligger svenskt jordbruk långt framme. Vi
            använder väldigt lite växtskyddsmedel i det här landet i jämförelse
            med alla andra länder, och med ny teknik kommer vi att kunna ännu
            mindre växtskyddsmedel.
          </note>
          <note>
            Men att åka ned till Bryssel och rösta för ett förbud mot ett
            av de få medel som kan och måste användas är direkt kontraproduktivt.
            Det slår mot jordbruket och dessutom strider det mot de vetenskapliga
            bedömningar som har gjorts.
          </note>
          <note type="speaker">
            Anf. 76 Statsrådet SVEN-ERIK BUCHT (S):
          </note>
          <note>
            Herr talman! Sverige har åkt ned till Bryssel och röstat för
            fem års förlängning.
          </note>
          <note>
            I mitt arbete kommer jag att fortsätta att engagera mig för att
            stärka de gröna näringarna. Det kommer inte att ta slut. Det är
            ett arbete som pågår hela tiden. Även resten av regeringen har
            ambitionen att stärka jordbruket och att stärka livsmedelssektorn.
            Vi måste producera mer livsmedel i Sverige. Detta gör vi tillsammans
            med näringarna. Men politiken måste också understödja näringarna.
            Det är därför som den här regeringen har avsatt 1 miljard under
            de närmaste åren för att understödja en ökad livsmedelsproduktion
            i Sverige.
          </note>
          <note>
            Det är också därför som den här regeringen nyligen har fattat
            ett beslut om en historisk satsning på livsmedelsexport på 48
            miljarder. Det har vi aldrig tidigare varit i närheten av.
          </note>
          <note>
            Bakgrunden är givetvis den gemensamma livsmedelsstrategi som
            vi har antagit i den här kammaren. Jag är glad över att alla partier
            ställde upp på de övergripande strategiska målen . Också ledamoten
            Gjörtler var mycket aktiv i det arbetet, och det ska ledamoten
            ha tack för.
          </note>
          <note>
            Herr talman! Avslutningsvis: Vi ska lyfta fram våra jordbrukare.
            De är duktiga företagare som tar ansvar för miljön och för djurhållningen.
            Det är också viktigt att de får uppmärksamhet och erkännande för
            det.
          </note>
          <note>
            Tack för en bra debatt!
          </note>
          <note>
            Överläggningen var härmed avslutad.
          </note>
          <note>
            § 17 Svar på interpellation 2017/18:229 om Sveriges livsmedelsproduktion
          </note>
          <note type="speaker">
            Anf. 77 Statsrådet SVEN-ERIK BUCHT (S):
          </note>
          <note>
            Herr talman! John Widegren har frågat mig vilka konkreta åtgärder
            jag avser att vidta för att säkerställa att livsmedelsproduktionen
            ska öka. Widegren har även ställt frågan hur jag avser att underlätta
            för svenska bönder för att möjliggöra för dessa att öka livsmedelsproduktionen.
          </note>
          <note>
            Fram till 2019 satsar regeringen nästan en halv miljard kronor
            på ett fyrtiotal insatser som ska bidra till att målen för livsmedelsstrategin
            uppnås. Därtill har 540 miljoner kronor öronmärkts inom landsbygdsprogrammet
            för genomförandet under åren 2014–2020, vilket totalt ger en matmiljard.
            Insatserna beskrivs i regeringens handlingsplan för livsmedelsstrategin
            och de realiseras allteftersom de beslutas.
          </note>
          <note>
            Regeringens handlingsplan gäller fram till 2019. Genomförandet
            är i full gång och vi håller hög takt i arbetet med att vidta
            åtgärder inom handlingsplanens tre strategiska insatsområden.
            Handlingsplanen handlar bland annat om kostnadseffektivt byggande
            inom jordbruket, lantbrukets företagsledning, livsmedelsföretagens
            internationalisering, forskning om livsmedel, digitala myndighetstjänster,
            minskat matsvinn och regionala insatser. Sammantaget utgör dessa
            åtgärder det första steget i genomförandet av livsmedelsstrategin.
          </note>
          <note>
            När det gäller jordbruket tar regeringen med livsmedelsstrategin
            ett brett grepp om frågor som är viktiga för konkurrenskraften.
            Många av åtgärderna utgår från de förslag som Konkurrenskraftsutredningen
            lämnade. God myndighetsutövning samt förenkling av regelverk är
            exempel på viktiga delar. Regeringen avser att fortsätta arbetet
            med förenkling. För att ge effekt behöver förenklingsarbetet bedrivas
            på alla nivåer som påverkar företagen. Det är till exempel viktigt
            att regler är ändamålsenliga så att den administration som krävs
            för att följa regelverken hålls till ett minimum. Det handlar
            om att göra reglerna smartare samt att modernisera regelverk utifrån
            hur företagens verksamhet utvecklas baserat på ny kunskap och
            ny teknik. Myndigheters service, bemötande och handläggningstider
            är av stor vikt för ett konkurrenskraftigt företagsklimat.
          </note>
          <note>
            Regeringen kan göra en hel del, men inte allt. För att målet
            om ökad produktion ska uppnås krävs att hela livsmedelskedjan
            bidrar och arbetar i samma riktning. Måluppfyllelse förutsätter
            även ett starkt engagemang från kommande regeringar.
          </note>
          <note>
            Ytterligare åtgärder kommer att vara nödvändiga för att målet
            om ökad produktion ska vara uppnått 2030. Arbetet är långt ifrån
            klart. Handlingsplanen kommer att kompletteras löpande.
          </note>
          <note type="speaker">
            Anf. 78 JOHN WIDEGREN (M):
          </note>
          <note>
            Herr talman! Tack, statsrådet, för svaret!
          </note>
          <note>
            Den här miljarden har jag hört om några gånger. Det är jättebra
            att man ger lite extrastöd här och där. Över huvud taget är livsmedelsstrategin
            väldigt bra. Det är fantastiskt bra att vi har tagit fram den.
            Det är också otroligt bra att man säger att vi ska öka vår livsmedelsproduktion.
            Men vi ökar den inte genom att höja skatter, öka bidrag, öka byråkratin
            och krångla till regler.
          </note>
          <note>
            Jag har sagt det några gånger tidigare i den här kammaren att
            under de nästkommande 40 åren ska vi producera lika mycket mat
            som vi har gjort under de senaste 8 000 åren. Det kräver en rejäl
            ökning av livsmedelsproduktionen. Vi i Sverige har förutsättningar
            för att göra det på alla sätt. Här finns duktiga företagare, bra
            klimat och en vilja.
          </note>
          <note>
            Jag återkommer till detta med skatter. Skatten på drivmedel,
            till exempel, ökar och det blir en höjning nu efter nyår igen.
            Vi Moderater har sagt att vi vill sänka skatterna för jordbruket.
            Våra skatter på jobb ligger näst högst inom de gröna näringarna
            i hela Europa, det visar en undersökning.
          </note>
          <note>
            Regeringen talar dessutom om ökade skatter på transporter, vilket
            kommer att drabba primärproducenterna på landsbygden. De är beroende
            av transporter. De har inte järnvägar att tillgå.
          </note>
          <note>
            Finansnettot för livsmedel i dag i Sverige uppgår till minus
            48 miljarder på grund av att vi importerar så otroligt mycket.
            Där är det möjligt att vända, men vi måste öka vår produktion.
            En höjd produktion i Sverige innebär mer skatteintäkter, flera
            jobb, nöjda företag, stärkt välfärd. När vi ökar vår livsmedelsproduktion
            i Sverige är det dessutom bra för miljön. Att exportera produktion
            av livsmedel är inte lika bra för miljön på grund av duktiga svenska
            lantbrukare.
          </note>
          <note>
            Herr talman! Därför vill jag fråga statsrådet igen: Hur ser ministern
            på möjligheten att minska skattetrycket och anställningskostnaderna
            för lantbruket?
          </note>
          <note type="speaker">
            Anf. 79 Statsrådet SVEN-ERIK BUCHT (S):
          </note>
          <note>
            Herr talman! Jag vill tacka för möjligheten att ge min syn på
            svensk livsmedelsproduktion.
          </note>
          <note>
            När det gäller skatter vill jag påminna om att regeringen har
            genomfört viktiga reformer på skatte- och avgiftsområdet. Det
            handlar om dieselskatten, metangasreducering, sänkning av arbetsgivaravgiften
            för enskilda näringsidkare.
          </note>
          <note>
            Jag vill också påminna ledamoten att den förra regeringen, alliansre
            ­ geringen, höjde dieselskatten två gånger och försämrade dieselskatte
            ­ reduktionen fyra gånger. När den här regeringen tillträdde höjdes
            åter ­ betalningen från 90 öre till 1,70. Jag vill påminna ledamoten
            om detta.
          </note>
          <note>
            Jag vill också påminna om att regeringen har stöttat mjölkbönderna,
            som var i kris när vi tillträdde. Vi har totalt gått in med 533
            miljoner till sektorn i form av stöd för att bönderna skulle klara
            av den mycket svåra kris de var inne i. Det var en global kris
            som inte bara drabbade Sverige och EU utan mjölkbönder över hela
            världen.
          </note>
          <note>
            Utgångspunkten för regeringen är att det finns en stor potential
            i livsmedelsproduktion i Sverige. Det har att göra med att vi
            är ett av de länder som har den högsta livsmedelssäkerheten. Vi
            har grundförutsättningar som tillgång till mark och ett klimat
            som är bra. Vi har ett jordbruk som, vill jag påstå, är världsledande
            när det gäller djurhälsa. Det är också världsledande när det gäller
            miljötänk. Jag vet dessutom att vårt jordbruk använder minst antibiotika
            i djurhållningen inom hela EU.
          </note>
          <note>
            Detta gör att det finns en potential inom livsmedelsproduktionen.
            Vi har en mycket bra primärproduktion, och ungefär 70 procent
            av de råvaror som livsmedelsindustrin använder kommer från svensk
            primärproduktion.
          </note>
          <note>
            Jag är väldigt stolt över att vi här i kammaren har kunnat fatta
            ett gemensamt beslut om de långsiktiga och de strategiska målen
            fram till 2030 när det gäller den nationella livsmedelsstrategin.
            Målet för arbetet handlar om att öka företagsamheten och öka jobben
            på inte minst svensk landsbygd.
          </note>
          <note>
            Jag instämmer i ledamot John Widegrens resonemang och text om
            att det krävs konkreta åtgärder, och regeringen har konkreta åtgärder.
            Vi avsätter 1 miljard för att skapa verkstad och för att kunna
            uppnå de mål som vi gemensamt har satt inom den nationella livsmedelsstrategin.
            Hittills är 35 åtgärder och 350 miljoner kronor igång. Det är
            inte så länge sedan strategin klubbades igenom här i kammaren,
            och dessa bitar är i full gång.
          </note>
          <note>
            Det är kring de strategiska områdena som satsningarna görs. Det
            handlar om regler och villkor, om konsument och marknad och om
            kunskap och innovation. Vi kommer att fortsätta arbetet, och vi
            kommer att intensifiera det än mer. Vi ska uppnå en betydligt
            högre livsmedelsproduktion i vårt land.
          </note>
          <note type="speaker">
            Anf. 80 JOHN WIDEGREN (M):
          </note>
          <note>
            Herr talman! Vad gäller dieselskatten ligger Sverige lite för
            långt ifrån nära och konkurrerande länder. Vi ligger inte rätt
            där, och därför vill Moderaterna i sin budget öka återbetalningen
            ytterligare.
          </note>
          <note>
            När det gäller den miljard som vi hela tiden återkommer till
            – ja, det är jättebra med ekonomiska åtgärder. Men det är inte
            det här som får lantbrukarna att vilja öka sin produktion. Det
            är ju ökad produktion som behövs, och ökad produktion får vi genom
            att öka lönsamheten för lantbrukarna. Tyvärr är lönsamheten bitvis
            mycket dålig inom svenskt lantbruk i dag. Det är inom detta som
            vi måste göra något.
          </note>
          <note>
            I interpellationssvaret talar statsrådet om spelregler, byråkrati
            och så ­ dana saker. Allt detta är jätteviktigt att lyfta upp.
            Jag hoppas och tror att livsmedelsstrategin kommer att innebära
            förbättringar här.
          </note>
          <note>
            Lantbrukare behöver långsiktiga och tydliga spelregler. Avskrivningar
            inom lantbruket handlar i dag kanske om 20 och 30 år medan det
            inom övrig industri handlar om två tre år. Det innebär att det
            måste finnas en långsiktighet i allt vi gör. Lantbrukarna måste
            få känna att det finns en långsiktig lönsamhet för att göra dessa
            investeringar.
          </note>
          <note>
            Det ska finnas en samstämmighet i regeltolkningar. Runt om i
            EU mås ­ te regler tolkas lika. I Sverige har vi till exempel
            21 länsstyrelser som tolkar saker olika. En lantbrukare bygger
            ett kreatursstall i Östergötland, och en annan lantbrukare bygger
            kanske ett likadant stall i Småland. Båda förprövas, och den ena
            får godkänt. Men det får inte den andra, för länsstyrelserna har
            tolkat reglerna på olika sätt. Detta måste vi komma bort från.
          </note>
          <note>
            Herr talman! Det finns annat som står i vägen. Exempelvis har
            Kemikalieinspektionen slagit ut lökodling och annan produktion.
            Vi ställer hög ­ re och alldeles för tuffa krav. Vidare är handläggningstiderna
            på myndigheterna långa.
          </note>
          <note>
            Statsrådet lyfte fram djurproduktionen, och jag vill återkomma
            till det. Visst har vi fantastiskt fin djurproduktion i Sverige
            i dag. Vi har också avsatt stora markområden i Sverige för djurproduktion
            där vi inte kan få någon lönsamhet i något annat, till exempel
            spannmålsodling. I stället kan vi köra gräs och annat genom djur.
          </note>
          <note>
            Under lång tid och ända sedan vi i Sverige bestämde oss för att
            bli världens renaste jordbruk har vi anpassat våra system efter
            djuren och inte gjort som de gör i Europa: anpassat djuren efter
            systemen. Det gör att vi har friska djur i Sverige, och vi har
            låg antibiotikaanvändning.
          </note>
          <note>
            När jag för någon vecka sedan ställde en fråga till statsrådet
            menade han att övriga Europa vill närma sig Sverige när det gäller
            stallsystem och djurhälsa. Då försvinner ytterligare en av våra
            konkurrensfördelar, tänker jag. Det är förstås jättebra att man
            i Europa vill ha friskare djur och på så sätt komma närmare Sverige.
            Det är dock en av de konkurrensfördelar som vi tidigare har haft.
            Vi måste inom svenskt lantbruk då ha andra fördelar så att vi
            kan ligga före på något annat sätt.
          </note>
          <note>
            Vi har även administrativa bördor. En mjölkbonde har i dag 600
            lagar och regler att följa. Det är tufft. Jag tror att de flesta
            djurbönder skulle kunna tänka sig att ha en egen kontorist som
            bara hanterar de administrativa bördorna. Detta är såklart inte
            rimligt, för det finns ingen ekonomi till detta. Journaler och
            tvärvillkor är exempel på sådant som det ska föras bok över.
          </note>
          <note>
            Vi behöver underlätta för upphandling. Där finns ett symbolvärde.
            I mycket är vi på god väg när det gäller upphandling. Vi behöver
            också underlätta för livsmedelsexport och vidareförädling.
          </note>
          <note>
            Jag vill därför fråga ministern: Hur ska vi få våra lantbrukare
            att våga investera så att de kan se en långsiktighet och få en
            framtidstro?
          </note>
          <note type="speaker">
            Anf. 81 Statsrådet SVEN-ERIK BUCHT (S):
          </note>
          <note>
            Herr talman! Jag vill påminna ledamoten om att LRF Konsult årligen
            gör något som kallas Lantbruksbarometern. I den frågar man svenska
            lantbrukare väldigt brett hur de upplever framtiden och sina möjligheter.
            Den senaste som nyligen kom visar att lantbrukare inte på tio
            års tid har upplevt möjligheten till lönsamhet så positiv som
            just nu.
          </note>
          <note>
            Detta är väldigt glädjande, men vi ska inte slå oss till ro.
            Mer behöver göras. Jag vill dock säga till ledamoten: Måla inte
            bilden för svart. Pessi ­ mism föder pessimism.
          </note>
          <note>
            Jag tror att vi är överens om en sak. Sverige är ett importberoende
            land när det gäller livsmedel. Så är det för många länder. Många,
            även inom gemenskapen i EU, är importberoende. Genom export, import
            och handel har svenskt näringsliv faktiskt utvecklats väldigt
            bra, men tyvärr inte inom denna sektor. Inom livsmedelssektorn
            har vi inte varit lika framgångsrika.
          </note>
          <note>
            Vi har en självförsörjningsgrad på knappt 50 procent. Visserligen
            har vi ett överskott på vissa livsmedel, såsom spannmål och matfågelkött,
            men det finns många andra exempel där vi inte har det.
          </note>
          <note>
            Jag håller med om ledamoten Widegrens resonemang i interpellationen
            att detta inte bara är en miljö- och tillväxtfråga utan också
            en säkerhetspolitisk fråga. Visst är det så. Med högre livsmedelsproduktion
            får vi också en bättre försörjningsberedskap.
          </note>
          <note>
            Exporten är dock väldigt viktig för att vi ska kunna öka produktionen.
            Det kan vi lära oss från många andra branscher i Sverige: Där
            man har blivit duktig på export har också produktionen ökat. Se
            bara på fordonsindustrin, verkstadsindustrin, skogsindustrin och
            så vidare!
          </note>
          <note>
            Det är också av detta skäl som regeringen gör den här historiska
            satsningen på livsmedelsexport. Vi anslår 48 miljoner för 2018
            för att öka livsmedelsexporten. Den ökar inte bara till Kina,
            utan via Business Sweden sätter vi exportansvariga i Sydkorea
            och Japan. Via Business Sweden sätter vi också exportansvariga
            i Singapore, som en hubb för Asien, liksom i Kanada och USA. Vi
            ger särskilda medel till Livsmedelsverket och Jordbruksverket
            för att man ska ta bort avgifterna för exportgodkännande.
          </note>
          <note>
            Det här är viktiga insatser för att fler små och medelstora företag
            ska kunna ta sig ut på nya marknader. Men det är också jätteviktiga
            insatser för primärproduktionen, för efterfrågan på råvaror kommer
            givetvis att öka när man lyckas med exporten. Livsmedelsindustrin
            i Sverige hämtar i dag 70 procent av sina råvaror från svensk
            primärproduktion. Det är klart att det kan få effekt. Det är därför
            regeringen fullföljer det som står i den na ­ tionella livsmedelsstrategin
            om export. Det är också därför vi gör den här historiska satsningen
            2018 med 48 miljoner på exportsatsningar runt om i världen.
          </note>
          <note type="speaker">
            Anf. 82 JOHN WIDEGREN (M):
          </note>
          <note>
            Herr talman! Jag tackar statsrådet. Jag har också läst Lantbruksbarometern,
            och jag blir positiv när jag läser den. Jag vill bara inte att
            den ska vara en produkt av att lantbruket tror att en samlad livsmedelsstrategi
            löser alla knutar. Det absolut viktigaste i livsmedelsstrategin
            är att vi har de rätta verktygen för att öka produktionen.
          </note>
          <note>
            Jag är också positiv när statsrådet pratar om exporten. Jag ser
            oerhörda framtidsplaner för svensk livsmedelsexport, där vi har
            stor potential. På det stora hela är vi nog väldigt överens, jag
            och Sven-Erik Bucht, om vad som krävs och vad vi behöver göra,
            men vi är inte riktigt överens om hur vi ska komma dit. Den debatten
            kanske ska fortsätta.
          </note>
          <note>
            Jag vill tacka för debatten, som är oerhört viktig, och vill
            passa på att önska statsrådet, talmannen och övriga medarbetare
            en god jul och ett gott nytt år. Jag vill också tacka för min
            höst här i riksdagen. Min tjänstgöring går mot sitt slut för den
            här gången. Sedan får vi se när jag får anledning att komma tillbaka
            och debattera de här frågorna igen. Stort tack!
          </note>
          <note>
            (TALMANNEN: Stort tack! Tack för din tid här i riksdagen, John
            Widegren! God jul och gott nytt år!)
          </note>
          <note type="speaker">
            Anf. 83 Statsrådet SVEN-ERIK BUCHT (S):
          </note>
          <note>
            Herr talman! Jag blir alltid lika glad när den här typen av interpellatio
            ­ ner, som berör svensk livsmedelsproduktion, kommer upp i riksdagen.
            Svensk livsmedelsproduktion är så viktig för det här landet. Den
            kan spela en enormt stor roll för landsbygdens utveckling och
            jobben på landsbygden. 50 procents självförsörjningsgrad – tänk
            om vi ökar vår livsmedelsproduktion med 10 procent! Det handlar
            om kanske 10 000–15 000 jobb. Och livsmedel produceras i huvudsak
            på landsbygden. Det är sällan de produceras i en stad.
          </note>
          <note>
            Tack för en god debatt! Jag vill också önska ledamoten John Widegren
            en god jul och ett gott nytt år.
          </note>
          <note>
            Överläggningen var härmed avslutad.
          </note>
          <note>
            § 18 Svar på interpellation 2017/18:237 om skogsbruket, äganderätten
            och framtiden
          </note>
          <note type="speaker">
            Anf. 84 Statsrådet SVEN-ERIK BUCHT (S):
          </note>
          <note>
            Herr talman! Jonas Jacobsson Gjörtler har frågat mig vad anledningen
            är till att flera av regeringens processer som påverkar skogsbruket,
            såsom framtagandet av ett nationellt skogsprogram och frågan om
            en översyn av artskyddsförordningen, drar ut på tiden och om jag
            anser att Århuskonventionen förpliktar Sverige att införa utökad
            talerätt avseende vissa avverkningar i enlighet med det förslag
            som regeringens särskilda utredare nyligen kommit med. Vidare
            har Jonas Jacobsson Gjörtler frågat mig om jag är beredd att verka
            för att den inventering av nyckelbiotoper som pågår stoppas till
            dess att såväl begreppet som inventeringsprocessen fått en utformning
            som även skogsägarna kan anse som rimlig samt vilka effekter jag
            bedömer att de uteblivna beskeden från regeringen avseende en
            översyn av artskyddsförordningen har för skogsnäringen. Slutligen
            har Jonas Jacobsson Gjörtler frågat mig på vilket sätt regeringen
            och jag är beredda att agera för att inte enbart ensidigt stärka
            miljöintressena utan också stärka äganderätten och värna produktionen
            inom skogsbruket.
          </note>
          <note>
            Samtliga av Jacobsson Gjörtlers frågor har beröringspunkter med
            flera av regeringens målsättningar gällande exempelvis jobb, tillväxt,
            landsbygdsutveckling, klimat, miljö och naturvård. Denna regering
            har höga ambitioner inom alla dessa områden.
          </note>
          <note>
            Jag vill understryka att regeringens skogspolitik bygger på två
            jämställda mål: miljömålet och produktionsmålet. Det finns behov
            av att utveckla bägge dessa delar. Äganderätten är grundlagsskyddad
            och inte ifrågasatt av regeringen. Hälften av landets skogar ägs
            och brukas i dag av enskilda privata skogsägare, och skogsägarna
            är således mycket viktiga för förvaltningen av Sveriges skogar.
            Frihet under ansvar innebär att den enskildes äganderätt till
            sin skog ska värnas samtidigt som skogsägaren har en betydelsefull
            del i det gemensamma ansvaret att förvalta skogsresursernas alla
            värden.
          </note>
          <note>
            Bestämmelserna i artskyddsförordningen (2007:845) gäller även
            skogsbruksåtgärder. Frågan om huruvida en översyn av artskyddsförordningen
            ska genomföras bereds i Regeringskansliet.
          </note>
          <note>
            I oktober överlämnade den särskilde utredaren betänkandet Rättslig
            översyn av skogsvårdslagstiftningen (SOU 2017:81) till regeringen.
            Betänkandet bereds nu i Regeringskansliet. Först därefter kommer
            regeringen att ta ställning till vilka åtgärder som kan bli aktuella
            med anledning av betänkandet.
          </note>
          <note>
            Regeringen har i budgetpropositionen för 2018 föreslagit en satsning
            på en landsomfattande nyckelbiotopsinventering, dels för att applicera
            utvecklad och förbättrad metodik i nordvästra Sverige, dels för
            att uppdatera den nyckelbiotopsinventering som genomförts i övriga
            delar av landet.
          </note>
          <note>
            Skogen ska både vårdas och bidra till utveckling. I ljuset av
            det ska ett nationellt skogsprogram presenteras för att möjliggöra
            att skogen bidrar till att den biobaserade ekonomin växer. Fler
            naturskogar ska skyddas, och naturvårdshänsynen ska öka i den
            brukade skogen. Likaväl som att skydd och miljöhänsyn ska öka
            är en ökad produktion av skogliga råvaror viktig i en omställning
            till ett biobaserat samhälle och en utfasning av fossil energi.
            I en växande bioekonomi måste vi säkra ett hållbart uttag av skogsråvara
            som också säkerställer biologisk mångfald och sociala värden.
          </note>
          <note>
            Regeringen bedömer att det nationella skogsprogrammet har betydelse
            för detta. Regeringen kommer att presentera ett nationellt skogsprogram
            baserat på underlag från skogsprogrammets dialogprocess och därefter
            utarbeta en handlingsplan för genomförandet.
          </note>
          <note type="speaker">
            Anf. 85 JONAS JACOBSSON GJÖRTLER (M):
          </note>
          <note>
            Herr talman! Jag tackar statsrådet för svaret. Interpellationen
            handlar om skogsbruket och framtiden kopplat till äganderättsfrågor
            och den oro som många skogsägare ger uttryck för när det gäller
            detta. Många ger ut ­ tryck för att de uppfattar att det sker
            en successiv urholkning av ägande ­ rätten. Det ska inte tolkas
            som att regeringen enligt en uttalad princip ifrå ­ gasätter äganderätten,
            utan det handlar snarare om att ett antal var för sig kanske små
            och enskilda händelser och aktiviteter från myndigheter, reger
            ­ ingen och andra bidrar till att man känner att man befinner
            sig på ett slut ­ tande plan där en urholkning av äganderätten
            pågår.
          </note>
          <note>
            Trots att statsrådet levererar två sidor text i sitt svar lyckas
            han inte svara på en enda av de fem frågor jag ställde. Men det
            finns fler möjligheter att utveckla svaren här i kammaren.
          </note>
          <note>
            Den första frågan handlade om varför vissa viktiga processer
            som påverkar skogsbruket drar ut på tiden. Jag frågar igen: Varför
            har arbetet med ett nationellt skogsprogram dragit ut på tiden?
          </note>
          <note>
            Statsrådet skriver att regeringen anser att det är viktigt. Det
            är lätt att instämma i det. Det tycker också vi. Det var därför
            alliansregeringen initie ­ rade arbetet och satte igång det. Om
            det är viktigt borde det vara extra angeläget att få programmet
            på plats eller att åtminstone kunna presentera rimliga skäl till
            att det dröjer. Statsrådet får gärna utveckla det.
          </note>
          <note>
            För det andra gäller det den återkommande frågan om artskyddsförordningen
            och en översyn av den. Hanteringen av frågan från regeringens
            sida börjar bli alltmer farsartad. De två ansvariga myndigheterna,
            Naturvårdsverket och Skogsstyrelsen, konstaterade i en skrivelse
            till regeringen redan i juni förra året att det är nödvändigt
            att göra en översyn av artskyddsförordningen för att säkerställa
            att den är tillämpbar, effektiv och rättssäker.
          </note>
          <note>
            Det har nu gått 18 månader, eller 546 dagar, sedan dess. Regeringen
            har haft minst 75 sammanträden där den hade kunnat fatta beslut
            om att sätta igång översynen. Det enda besked som kommer från
            regeringen och företrädare för regeringen när man ställer frågan
            är att frågan bereds i Regeringskansliet.
          </note>
          <note>
            Jag förstår inte varför det ska vara så svårt att komma överens
            om att sätta igång översynen. Jag inser att det kan finnas utmaningar
            i att komma överens om slutmålet. Men att sätta igång en översyn
            som de två ansvariga nationella myndigheterna har begärt borde
            inte vara svårt.
          </note>
          <note>
            Det är dessutom så att EU-kommissionen uppmanar medlemsländerna
            att om man uppfattar att det finns problem kopplat till regelverken
            på EU ‑ nivå om artskydd och annat göra en översyn av de nationella
            regelverken i första hand eftersom det är där man bedömer att
            bristerna kan finnas. Vi misstänker också att det är så eftersom
            Sverige i detta avseende skiljer ut sig från hur det ser ut i
            andra länder.
          </note>
          <note>
            Statsrådet svarar tyvärr inte heller på min fjärde fråga om vad
            det uteblivna beskedet innebär för effekter för skogsbruket. Det
            är fler frågor. Det finns anledning att återkomma till dem. Den
            principiella övergripande frågan handlar om på vilket sätt regeringen
            är beredd att verka för att tydligare balansera miljöintressena
            och produktionsfrågorna.
          </note>
          <note>
            I ord nämner statsrådet att de två målen ska vara likvärdiga.
            Men trots detta finns det en lång rad exempel på hur regeringen
            agerar i riktning mot en förskjutning där miljöintressena får
            en större tyngd och produktionsfrågor, äganderätt och skogsbruk
            försvagas. Statsrådet får väldigt gärna ge några exempel på åtgärder
            som regeringen vidtar eller avser att vidta som stärker produktionen.
          </note>
          <note type="speaker">
            Anf. 86 JESPER SKALBERG KARLSSON (M):
          </note>
          <note>
            Herr talman! Detta är en väldigt intressant interpellation som
            pekar på många små frågor som hör ihop i ett större sammanhang.
            Jag skulle vilja fokusera på två delfrågor som Jonas Jacobsson
            Gjörtler nämner i sin interpellation.
          </note>
          <note>
            Det första rör nyckelbiotoper. Under år 2016 ökade antalet reservatsbildningar
            i Norrbotten och Västerbotten mest i hela landet. Över 15 000
            hektar avsattes. Det kan låta mycket. Men då ska man veta att
            över 170 000 hektar är inventerade nyckelbiotoper. Det är stora
            ingrepp. Men Skogsstyrelsen menar att det finns lika mycket till
            som är skyddsvärt.
          </note>
          <note>
            Självklart ska Sverige ha ett ändamålsenligt naturskydd. Men
            att peka ut något som en nyckelbiotop ger inte någon formell skyddsstatus.
            Däremot gör det avverkning omöjlig eftersom virket i princip blir
            osäljbart. Marknaden vill inte ha sådant trä.
          </note>
          <note>
            Varför blir då någonting en nyckelbiotop? Ofta är det resultatet
            av aktivt skogsbruk och ett långsiktigt ägande, ofta över flera
            generationer. Det är just ägandet och förvaltarskapet som skapar
            det som är skyddsvärt.
          </note>
          <note>
            Lägg därtill att en skog som ligger i träda eller bara står inte
            gör mycket samhällsnytta. Om vi däremot brukar skog en i Sverige
            binder den över 80 procent av våra nationella koldioxidutsläpp.
            Det borde staten inte bara bejaka utan också uppmuntra.
          </note>
          <note>
            Herr talman! Med en utökad talerätt för organisationer har det
            blivit enklare för små grupper att lägga sig i avverkningsplaner
            på andras fastigheter. I vissa fall har det handlat om grupper
            som inte ens har en stadga eller något medlemsregister utan enbart
            konstituerat sig genom grupper på sociala medier. En sådan utveckling,
            där alla har möjlighet att säga till om allt och därigenom dra
            ärenden i långbänk även där marken ligger långt borta från en
            själv, är inte önskvärd.
          </note>
          <note>
            Rättssäkerheten för ägare av jord- och skogsbruksmark är av stor
            betydelse. Det är den i par med äganderätten som möjliggjort att
            långsiktiga verksamheter fått utvecklas och frodas under de senaste
            århundradena. Om äganderätten för dem inte säkerställs saknas
            incitament att investera i anläggningar och insatsvaror för att
            utveckla företagen. Ingen vågar ta risker om man inte vet att
            man kan få skörda frukten av sitt arbete.
          </note>
          <note>
            Herr talman! Äganderätten är fundamental. Vetskapen om att man
            kan förfoga över det man äger, bruka och nyttja det, är grunden
            för samhällsutveckling i vårt land och i världen. Det är det effektivaste
            sättet att skapa nytta och värde. Med en stark äganderätt skapas
            viljan och tryggheten att investera. Vetskapen att det arbete
            och kapital man satsar kommer en själv till gagn i slutändan är
            någonting som motiverar.
          </note>
          <note>
            Här ska man vara tydlig med att man inte ska måla med den svartaste
            av färger. Sverige är fortfarande ett demokratiskt land. Men vi
            behöver värna den äganderätt som säkerställer att människor kan
            utveckla och förvalta sina tillgångar till nytta för dem själva,
            för deras familjer och för bygden som de bor i.
          </note>
          <note>
            Om vi lyckas värna äganderätten, rättsstaten och näringsfriheten
            kan framtiden bli lika framgångsrik som den tid vi lägger bakom
            oss. Det finns inget som tyder på någonting annat.
          </note>
          <note type="speaker">
            Anf. 87 Statsrådet SVEN-ERIK BUCHT (S):
          </note>
          <note>
            Herr talman! Över 120 remissvar har kommit när det gäller nationella
            skogsprogrammet. Det är också väldigt omfattande svar. Det gäller
            att hantera dessa remissvar på ett seriöst sätt för att vi ska
            få ett nationellt skogsprogram där också remissinstanser ska känna
            att de har fått vara med. Det är därför ett mycket omfattande
            och tidskrävande arbete som just nu sker om de frågorna.
          </note>
          <note>
            Vi i regeringen vill bringa ordning och reda och skapa förutsättningar
            för långsiktighet på området. Vi har också som regering en skyldighet
            att titta på tillkännagivanden som riksdagen har gett som berör
            frågan. Det jobbet finns också i detta. Det finns en hel del frågor
            som berör det natio ­ nella skogsprogrammet som gör att det tar
            tid.
          </note>
          <note>
            När det gäller skydd av skog konstaterar vi att det finns mycket
            bred politisk förankring om att 150 000 hektar skog ska skyddas
            ytterligare. Där är vi en bit på väg med ungefär 90 000 hektar
            vidare.
          </note>
          <note>
            Var gör då regeringen konkret? Vi har avsatt ytterligare 250
            miljoner för att markägare där skogen blir skyddad ska få ersättning
            för det. Vi har i dag ersättningar på nära 1,5 miljarder årligen.
            Tycker ledamöterna att det är fel att vi ersätter skogsägare som
            avsätter mark för skydd av sin skog? Jag tycker att det är riktigt.
          </note>
          <note>
            Vi avsätter nu 12 miljoner till laserskanning av alla svenska
            skogar. Det är något som måste pågå under en tioårsperiod. Också
            branschen har aviserat att de vill fördubbla de pengarna. Det
            är ett sätt att förbättra brukningsmetoderna i svenska skogar.
          </note>
          <note>
            När det sedan gäller artskyddsförordningen är det korrekt att
            Naturvårdsverket och Skogsstyrelsen har skrivit till regeringen
            om att det finns ett behov att utreda artskyddsförordningen när
            det gäller tillämpningen, rättssäkerhet och effektivitet.
          </note>
          <note>
            Samtidigt ska vi påminna oss om att det pågår en del rättsmål.
            Ett nyligen avslutat rättsmål gällde bombmurklan. Det pågår just
            nu rättsfall som berör bland annat lavskrikan och tjädern. Det
            är saker som jag följer väldigt nära och som berör området.
          </note>
          <note>
            Huruvida en översyn kommer att ske i närtid eller om det drar
            ytterligare ut på tiden är svårt att säga. Jag ska inte sticka
            under stol med att det i regeringen är två partier som kan ha
            lite olika syn på detta. Så var det nog också i den förra regeringen
            när fyra partier hade lite olika syn. De fick inte igenom saker
            och ting. Det tog åtta år, och det hände ingenting.
          </note>
          <note type="speaker">
            Anf. 88 JONAS JACOBSSON GJÖRTLER (M):
          </note>
          <note>
            Herr talman! Det är lätt att instämma i att skogen är enormt
            viktig för vårt land – och på många olika sätt, ska också sägas.
            Skogen är fortfarande en av våra riktigt stora och viktiga exportnäringar.
            Det handlar om i storleksordningen 125 miljarder kronor årligen.
            Skogen är alltså en stor och viktig näring, och den ger också
            många arbetstillfällen. Ett annat skäl till att skogen är viktig
            är det stora arbete med klimatomställning som pågår, där skogsråvara
            kan vara en viktig grund för att byta ut drivmedel, byggmaterial
            och annat för att minska våra klimatutsläpp.
          </note>
          <note>
            Allt detta bygger på att man har ett skogsbruk som fungerar och
            att man också tillåter det att fungera. Det som skapar problem
            är osäkerhet kring regelverket – osäkerhet kring om äganderätten
            ska gälla fullt ut eller inte. Om olika former av nya inskränkningar
            hela tiden gör att man känner osäkerhet inför om man kan använda
            sin skog i morgon, om en vecka, om en månad eller om fem år vågar
            man inte göra de investeringar som krävs för att det hela ska
            fungera. Därför är det otroligt viktigt att ta ett brett grepp
            kring detta.
          </note>
          <note>
            Alliansregeringen satte igång arbetet med ett skogsprogram, som
            nu är försenat och drar ut på tiden. Nu tyckte jag att statsrådet
            i alla fall gav lite mer besked om vad detta beror på. Han hänvisar
            till att det är många remissvar som ska fångas in och att det
            dessutom finns tillkännagivanden från riksdagen. Det är väl klokt
            att man försöker att fånga in mycket av det. Men arbetet har ändå
            pågått i flera år nu, och nog borde man väl ha kunna t landa ned
            detta lite tidigare. Men låt gå för det; till våren är det sagt,
            och då får vi hoppas att det blir desto bättre när det väl är
            klart och ska komma till kammaren.
          </note>
          <note>
            Jag uppskattar att statsrådet talar klarspråk när det gäller
            artskyddet och erkänner det som vi nog alla har gissat: Det är
            två partier i regeringen som tycker olika i frågan, och det är
            därför ingenting händer. Det innebär inte att detta slutar att
            vara ett problem bara för att vi vet vad det beror på. För skogsbruket
            är detta ett problem. De två ansvariga myndigheterna har sagt
            att man behöver få till stånd en översyn. Det är ett och ett halvt
            år sedan man begärde detta. Regeringen borde komma loss trots
            sina inre våndor och sätta igång denna översyn. Det borde inte
            vara särskilt svårt.
          </note>
          <note>
            När det gäller nyckelbiotoperna och problemet med dem har Jesper
            Skalberg Karlsson redogjort förtjänstfullt för det hela, så jag
            behöver inte upprepa alla argument. Man kan bara konstatera att
            här finns inte den breda samsyn som vi borde ha mellan de olika
            intressena. Det är stora områden som pekas ut som nyckelbiotoper,
            och nu vill regeringen öka medlen, och gör också detta i budgeten,
            för att sätta ännu mer fart på nyckelbiotopsinventeringen. Detta
            står i strid med det man egentligen borde göra, det vill säga
            pausa arbetet, vilket Skogsstyrelsen också ville göra för några
            månader sedan i väntan på att man skulle landa ned tydligare definitioner
            kring både begrepp och processer för att komma vidare på ett sätt
            där alla är överens.
          </note>
          <note>
            Jag tycker att det är bekymmersamt att regeringen väljer att
            göra på det här viset, för detta är ytterligare ett exempel där
            man helt kör över produktionsperspektivet. Min övergripande fråga
            kvarstår. Landsbygdsminis ­ ter Sven-Erik Bucht är duktig på att
            nämna exempel på åtgärder som regeringen vidtar för att stärka
            miljöintressena. Han nämnde flera stycken här. Det gör jag också
            i interpellationen; jag nämner en massa exempel. Men kan landsbygdsministern
            nämna ett enda exempel på åtgärder som reger ­ ingen vidtar som
            stärker produktionsperspektivet? Det är nämligen det som är hotat.
          </note>
          <note type="speaker">
            Anf. 89 JESPER SKALBERG KARLSSON (M):
          </note>
          <note>
            Herr talman! Vi har just nu tillväxt i Sverige, och det är bra.
            Det beror, lite förenklat, på tre saker. Det första är att exporten
            till andra länder är stark, det andra är att vi har en stark offentlig
            konsumtion och det tredje är att vi har en stark privat konsumtion.
          </note>
          <note>
            Men det finns också risker, till exempel med exporten. Vi vet
            när det gäller exporten till många ekonomier att dessa ekonomier
            är ganska lånedopade. Där finns risker. Offentlig konsumtion har
            varit stor till följd av ett stort flyktingmottagande och ett
            ökat bostadsbyggande. Men vi vet att mottagandet minskar och att
            det råder stor osäkerhet på bomarknaden. Den privata konsumtionen
            har i sin tur möjliggjorts av att fler har haft ett jobb att gå
            till och av att man har haft mer pengar i plånboken till följd
            av jobbskatteavdragen. Och det är regeringen emot.
          </note>
          <note>
            Herr talman! Jag tycker att det finns skäl att uppehålla sig
            lite vid äganderätten, så som Jonas Jacobsson Gjörtler också gör
            i sin interpellation, och fundera på varifrån tillväxten egentligen
            ska komma om vi inte värnar äganderätten. När det gäller till
            exempel cementindustrin på norra Gotland, där Europas grönaste
            cementfabrik står, hotas hela verksamheten av regeringens förslag
            på nya, stora Natura 2000-områden. När det gäller skogen i Norrland,
            som vi har debatterat här, och våra 330 000 privata skogsägare,
            har regeringen satt av i racerfart för att utlysa så många nyckelbiotoper
            som möjligt. Det sätter käppar i hjulet för den biobaserade ekonomin.
            När det gäller stora företag som SSAB och LKAB är det klart att
            de påverkas av de skattehöjningar som regeringen har genomfört
            med 40 miljarder sedan 2014.
          </note>
          <note>
            Frågan blir på sätt och vis självklar: Varifrån ska egentligen
            tillväxten komma när äganderätten sätts ur spel?
          </note>
          <note>
            För övrigt vill jag önska en god jul och hoppas att ministern
            får njuta av mycket svenskt på julbordet.
          </note>
          <note type="speaker">
            Anf. 90 Statsrådet SVEN-ERIK BUCHT (S):
          </note>
          <note>
            Herr talman! Jag hade inte tänkt tala om nationalekonomi, men
            jag blir illa tvungen efter ledamoten Skalberg Karlssons inlägg.
            Det fanns en regering som sänkte skatter och sänkte skatter, och
            det blev bara minus och minus. Det fanns minus 60 miljarder när
            vi t illträdde. Nu finns det plus 80 miljarder, och man kan amortera
            40 miljarder och investera 40 miljarder. Det är en fantastisk
            utveckling.
          </note>
          <note>
            När det gäller åtgärder nämnde jag laserskanning, där branschen
            vill dubblera det anslag som staten går in med. Man ser detta
            som en oerhört viktig del för att kunna öka produktionen. Det
            pågår omfattande teknikutveckling och forskning där staten är
            med tillsammans med branschen, väldigt nära branschutvecklingen.
            Detta stimulerar också produktion. Det pågår mycket inom svensk
            skog, och det händer väldigt mycket där.
          </note>
          <note>
            Sverige är sedan 2005 en part i Århuskonventionen. Konventionen
            är också en del av EU:s rättsordning. Vi kan inte sticka under
            stol med att förhållandena är sådana. Den utredning som finns
            föreslår inte att en underrättelse om avverkning ska vara möjlig
            att överklaga, utan det utredningen föreslår är att det är i samband
            med tillstånd för fjällnära skog och ädellövskog som denna möjlighet
            ska finnas. Frågan är lämnad till reger ­ ingen från utredningen,
            och den bereds inom Regeringskansliet. Det är för tidigt att säga
            exakt var den kommer att hamna.
          </note>
          <note>
            Regeringen har ambitiösa mål för nyckelbiotoperna när det gäller
            biologisk mångfald och att skydda skogen. Det är därför också
            oerhört viktigt att inventeringarna håller hög kvalitet och bygger
            på ändamålsenligt kunskapsunderlag. Det är oerhört viktigt för
            att de ska få en acceptans hos branschen. Sedan varierar nyckelbiotoperna
            mycket över landet, och de är olika ute i naturen. Det är viktigt
            att man i inventeringarna gör avgränsningar som är transparenta.
            Objektiviteten och förutsägbarheten ska finnas med. Det är väldigt
            viktigt för att man ska få acceptans för detta. Vi avsätter ytterligare
            medel för att skydda det hela, och det är något vi gör för att
            inte markägare ska komma i kläm.
          </note>
          <note>
            När det gäller skogen är det precis som ledamoten Jacobsson Gjörtler
            säger: Den är oerhört viktig för svensk export. Den inbringar
            120–125 miljarder årligen i exportinkomster, och den sysselsätter
            direkt ungefär 100 000 personer och indirekt bortåt 200 000 personer.
          </note>
          <note>
            Skogen har också många andra värden. Den har sociala värden.
            Man kan gå ut i en skog och bedriva jakt, plocka svamp och plocka
            bär. Den har också stora värden när det gäller utvecklingen av
            besöksnäringen. Naturturismen ökar faktiskt dramatiskt i landet.
            Det är en viktig del. Där gör vi också en skattesänkning. När
            det gäller naturguidning sänks mom ­ sen från 25 till 6 procent.
            Det görs en hel del. Jag vill bara påminna leda ­ möterna om det.
          </note>
          <note type="speaker">
            Anf. 91 JONAS JACOBSSON GJÖRTLER (M):
          </note>
          <note>
            Herr talman! Ja, att skogen bidrar med stora värden är vi helt
            överens om. Det finns sociala värden, miljövärden och produktionsvärden.
          </note>
          <note>
            Frågan som belyses i denna interpellationsdebatt och som jag
            vill sätta fingret på gäller de värden som man kan bedöma är hotade
            på något sätt och vilka problem och effekter det kan leda till
            framöver. Det gäller framför allt det som är kopplat till produktionen.
          </note>
          <note>
            Vi kan börja med nyckelbiotoperna. Det är ändå en rätt stor förändring.
            När man började med detta handlade det om en liten avgränsad del.
            Det skulle vara guldkornen, alltså de allra finaste och bästa
            områdena. Det handlade kanske om några få procent i ett avgränsat
            geografiskt område. Nu ser vi hur det breder ut sig över mycket
            större områden. Regeringen lägger dessutom väldigt mycket pengar
            på att expandera detta. Det är klart att det skapar problem. Någonstans
            blir det en motsättning i förhållande till produktionen.
          </note>
          <note>
            Sedan gäller det frågan om talerätten och Århuskonventionen.
            Nej, min fråga gällde faktiskt inte vilken typ av förslag som
            regeringen eventuellt ska lägga fram när remissrundan är slut.
            Jag förstår att statsrådet kanske varken vill eller kan svara
            på det här och nu. Frågan gällde just Århusförordningen och vilka
            förpliktelser statsrådet och regeringen anser att den innebär
            för Sverige. Det får statsrådet gärna återkomma till.
          </note>
          <note>
            Det blir uppenbart, tycker jag, att det är väldigt lätt för landsbygdsmi
            ­ nistern att ge många exempel på åtgärder som regeringen vidtar
            för att stärka miljöintresset. Men när man ber om exempel på åtgärder
            som stär ­ ker ägandeperspektivet och produktionen är det väldigt
            tunt. Det kom ett exempel som handlar om laserskanning. Det handlar
            kanske om 12 miljo ­ ner kronor, efter att man har höjt skatten
            med 40 miljarder. Man lägger ut flera hundra miljoner kronor i
            utökade resurser till nyckelbiotopsinvente ­ ringar, till exempel.
            Det är väldigt tydligt att det är en slagsida i hur reger ­ ingen
            arbetar med detta, till nackdel för produktionen.
          </note>
          <note type="speaker">
            Anf. 92 Statsrådet SVEN-ERIK BUCHT (S):
          </note>
          <note>
            Herr talman! Låt mig än en gång understryka att äganderätten
            när det gäller skog är grundlagsskyddad och icke ifrågasatt av
            regeringen. Den är grundlagsskyddad.
          </note>
          <note>
            Jag gav några exempel på där vi går in i fråga om produktion.
            Jag nämnde laserskanning. Jag nämnde teknikutveckling och forskning,
            där staten går in med ett betydande belopp för att gynna produktion.
            Jag vill kanske påminna om att den dieselskattereduktion som regeringen
            förbättrade från 90 öre till 170 öre också kom produktionen inom
            skogen till del. Det är viktigt att komma ihåg det.
          </note>
          <note>
            Vi har de två jämställda målen. Det finns säkert behov av att
            utveckla de målen. Det kommer vi också att göra när vi lägger
            fram ett förslag om ett nationellt skogsprogram. Sedan ska vi
            komma ihåg att det är väldigt viktigt att vi har ordning och reda
            inom detta område och att det är en långsiktighet i politiken
            kring dessa frågor.
          </note>
          <note>
            Det gröna guldet är en välfärdsmotor och betyder oerhört mycket
            för vår välfärd i landet, både historiskt och just nu men också
            i framtiden. Därför måste detta hanteras på ett mycket klokt och
            seriöst sätt. Det kan ta tid. Det som är bra måste ibland få ta
            tid.
          </note>
          <note>
            Tack för en bra debatt!
          </note>
          <note>
            Överläggningen var härmed avslutad.
          </note>
          <note>
            § 19 Svar på interpellation 2017/18:241 om försörjningstrygghet
            avseende livsmedel
          </note>
          <note type="speaker">
            Anf. 93 Statsrådet SVEN-ERIK BUCHT (S):
          </note>
          <note>
            Herr talman! Jonas Jacobsson Gjörtler har frågat mig på vilket
            sätt jag och regeringen avser att agera för att öka kunskapen
            om läget och förbättra situationen avseende livsmedelsförsörjning
            i händelse av en allvarlig kris och om jag och regeringen anser
            att det behövs ett samlat ansvar för dessa frågor hos exempelvis
            någon för ändamålet lämplig myndighet och i så fall vilken.
          </note>
          <note>
            I linje med den försvarspolitiska inriktningen för perioden 2016–2020
            har arbetet med den sammanhängande planeringen för civilt försvar
            åter ­ upptagits. I januari 2017 lanserade regeringen en nationell
            säkerhetsstra ­ tegi som anger ramverk och inriktning för det
            arbete som krävs för att vär ­ na Sveriges säkerhet, såväl inom
            som mellan olika politikområden. Till ­ gång till dricksvatten
            och livsmedel pekas i strategin ut som ett nationellt intresse.
            Livsmedelsförsörjningen är beroende av robusta försörjnings ­
            system för bland annat energi, transporter och it-kommunikation.
          </note>
          <note>
            För att stärka förmågan hos bevakningsansvariga myndigheter och
            andra aktörer inom civilt försvar föreslår regeringen i budgetpropositionen
            för 2018 att permanenta medel ska tillföras, vilket för återstoden
            av innevarande försvarsinriktningsperiod, 2018–2020, motsvarar
            totalt 1,3 miljarder kronor. Medlen ska tillföras kommuner, landsting,
            länsstyrelser, övriga bevakningsansvariga myndigheter och frivilliga
            försvarsorganisatio ­ ner. Livsmedelsverket och Statens jordbruksverk
            är ett par av de myndigheter som tilldelas medel för att förstärka
            planeringen för det civila försvaret. Förstärkningarna skapar
            förutsättningar att fullfölja den inriktning som anges i den försvarspolitiska
            inriktningspropositionen.
          </note>
          <note>
            Grunden för det civila försvaret är det arbete med samhällets
            krisberedskap som bedrivits av landets myndigheter under lång
            tid. Livsmedelsförsörjning är en av de prioriterade samhällsfunktionerna
            i det civila försvaret. Den återupptagna planeringen för civilt
            försvar har nyligen påbörjats, och i det arbetet involveras centrala,
            regionala och lokala myndigheter och också de privata aktörerna.
          </note>
          <note>
            Sedan 2010 har Livsmedelsverket ansvar för nationell samordning
            när det gäller kris- och beredskapsplanering av livsmedelsförsörjning
            i leden efter primärproduktionen. Myndigheten har sedan dess i
            samverkan med andra berörda myndigheter byggt upp kunskap på området.
            År 2016 inrättade Livsmedelsverket en privat-offentlig samrådsgrupp
            för att samla berörda aktörer för det fortsatta arbetet.
          </note>
          <note>
            En annan viktig del i regeringens politik är livsmedelsstrategin
            och det övergripande målet att den totala livsmedelproduktionen
            i Sverige ska öka. Ökad livsmedelsproduktion i Sverige leder till
            bättre förutsättningar för en god nationell försörjningsberedskap
            såväl i kris som under höjd beredskap och då ytterst i krig.
          </note>
          <note>
            I dagarna ska Försvarsberedningen överlämna sitt första delbetänk
            ­ ande. I Försvarsberedningens uppdrag ingår att lämna en inriktning
            för det civila försvaret och att beakta och analysera ambitionsnivåer
            för olika beredskapsåtgärder, bland annat avseende försörjningsfrågor.
          </note>
          <note>
            Sammanfattningsvis är kunskapsläget och planeringen för livsmedelsförsörjningen
            i det nya säkerhetspolitiska läget under uppbyggnad. Den kraftiga
            resursförstärkning som regeringen med stöd av försvarsgruppen
            avsätter för att förstärka planeringsarbetet är av mycket stor
            betydelse för det fortsatta arbetet. Försvarsberedningens bedömningar
            kommer att vara en viktig utgångspunkt för regeringen i den fortsatta
            planeringen av det civila försvaret.
          </note>
          <note type="speaker">
            Anf. 94 JONAS JACOBSSON GJÖRTLER (M):
          </note>
          <note>
            Herr talman! Tack, statsrådet, för svaret! Bakgrunden till den
            här interpellationen är att säkerhetsläget har försämrats i vår
            omvärld under en lång rad år. Det rör sig om händelser som ligger
            utom vår kontroll, och det har gjort att frågor om försvar och
            säkerhet har kommit allt högre upp på dagordningen i den svenska
            debatten. Som ett brev på posten följer därpå även andra frågor
            som handlar om vår säkerhet och hur vi klarar oss i händelse av
            en svårare kris, till exempel när det gäller livsmedelsförsörjningen.
          </note>
          <note>
            Här tvingas vi konstatera att det är väldigt bekymmersamt att
            den svenska konkurrenskraften för svensk livsmedelsproduktion
            under flera decennier har urholkats så kraftigt att vi i Sverige
            faktiskt bara producerar ungefär hälften av den mat som konsumeras
            här. Detta har vi berört lite grann tidigare, bland annat kopplat
            till livsmedelsstrategin. Där har vi nu ett gemensamt och brett
            mål om att öka livsmedelsproduktionen, vilket är positivt.
          </note>
          <note>
            Den svenska livsmedelsförsörjningen är i dag väldigt beroende
            av importerade livsmedel. Om vi skulle skäras av eller råka ut
            för någon form av avbrott blir flera livsmedel relativt snabbt
            en bristvara.
          </note>
          <note>
            I sammanhanget vill jag ändå understryka att man inte ska betrakta
            det som ett problem om vi exporterar mer livsmedel, för kan vi
            öka vår produktion och också öka vår export bidrar det ändå till
            att minska vår sårbarhet om en kris skulle uppstå. I det läget
            kan nämligen råvaror och produkter som annars skulle ha exporterats
            användas i Sverige.
          </note>
          <note>
            En annan sida av saken handlar om tillgängligheten till dessa
            livsmedel, till exempel om drivmedel. Vi måste ha fungerande transporter
            för att livsmedlen ska komma ut. Drivmedlen behövs dock inte bara
            för att transportera de färdiga livsmedlen utan också i primärproduktionen,
            till exempel för att driva traktorer och andra redskap.
          </note>
          <note>
            Även här är det alltså viktigt att få ett samlat grepp kring
            hur det ser ut med vår sårbarhet på detta område. Vi behöver helt
            enkelt en bättre överblick över säkerhetsläget, och det behövs
            också en tydlig strategi för hur frågorna ska hanteras framöver.
          </note>
          <note>
            Man kan tolka statsrådets svar, tycker jag, som att regeringen
            anser att det i dag finns ett samlat ansvar för frågan hos Livsmedelsverket,
            som, vilket nämns i svaret, sedan 2010 har haft ett ansvar åtminstone
            för de led som ligger efter primärproduktionen, alltså förädlingen
            efter själva jordbruksdelen.
          </note>
          <note>
            Min fråga är om detta är rätt, klokt och tillräckligt. Livsmedelsverket
            är naturligtvis en viktig aktör, men som jag redan har varit inne
            på är frågan väldigt mångfasetterad. Det handlar dels om transporter,
            dels om primärproduktionen, och det ansvaret har inte Livsmedelsverket
            i dag.
          </note>
          <note>
            I primärproduktionen finns ett beroende av insatsvaror inte bara
            i form av drivmedel utan även i form av till exempel proteinfoder
            och konstgödsel. Alla dessa olika delar i livsmedelskedjan måste
            man få ett tydligt grepp om.
          </note>
          <note>
            Jag hoppas därför att statsrådet kan utveckla sitt svar lite
            grann. Jag är också väldigt positiv till det uppdrag som Försvarsberedningen
            har i detta och hoppas att de kan bidra till att skingra en del
            moln och lämna förslag som gör att vi kan nå en större trygghet
            på det här området.
          </note>
          <note type="speaker">
            Anf. 95 Statsrådet SVEN-ERIK BUCHT (S):
          </note>
          <note>
            Fru talman! Jag delar ledamoten Jacobsson Gjörtlers uppfattning
            att export inte är något negativt. Ökad export driver på vår produktionsförmåga
            och säkerställer en bättre beredskap i sämre tider.
          </note>
          <note>
            Jag delar också uppfattningen att vi är beroende av många andra
            insatsvaror för att klara av detta. Det handlar inte bara om drivmedel
            utan även om gödsel, utsäde med mera. Detta är inte tillräckligt
            i dag, och därför blir det väldigt intressant att se Försvarsberedningens
            betänkande och hur man ser på de här frågorna.
          </note>
          <note>
            Jag ser också med tillförsikt på att när vi har nått det övergripande
            målet i livsmedelsstrategin och ökat vår produktion kommer Sverige
            att vara betydligt mer robust. Vi måste öka vår självförsörjningsgrad
            i fredstid för att ha en bättre förmåga även i kristid.
          </note>
          <note>
            Det är många samhällsfunktioner som påverkar robustheten, och
            därför måste vi jobba brett. Livsmedelsverket har ju en central
            roll i arbetet med livsmedelsförsörjningsfrågor, och man har i
            myndigheten också startat upp en dialog med de privata aktörerna.
            Det arbetet kommer att fortsätta att utvecklas, för de privata
            aktörerna är en viktig del i det här. Utan dem tror jag inte att
            vi klarar av att få en robusthet i systemet.
          </note>
          <note>
            Livsmedelsverket och andra myndigheter har tagit fram ett kunskapsunderlag
            kring livsmedelsförsörjning som jag tror kan spela en stor roll
            när man går vidare i det här arbetet. Man har också tagit fram
            vägledningar som riktar sig till regionala aktörer, för livsmedelsberedskap
            sköts ju inte bara centralt utan måste finnas i hela landet.
          </note>
          <note>
            Man har också genomfört övningar. Bland annat har man genomfört
            en övning på Gotland där scenariot var uteblivna livsmedelstransporter
            och den påverkan det har. En sådan övning kan givetvis även andra
            regio ­ ner dra nytta av.
          </note>
          <note>
            Även Jordbruksverket har ett uppdrag att titta på försörjningsfrågorna,
            framför allt när det gäller kunskapen om handeln med jordbruksprodukter,
            där man är den myndighet som är längst fram med detta.
          </note>
          <note>
            Tillgången till livsmedel är grundläggande för oss alla, och
            vi har alla ett eget ansvar. Därför är det viktigt att vi har
            en god information om dessa delar.
          </note>
          <note>
            Budgetpropositionen för 2018 pekar bland annat ut livsmedelsförsörjning
            som ett prioriterat område i beredskapsplaneringen som behöver
            fördjupas. Jag ser fram emot Försvarsberedningens betänkande innan
            vi kan utveckla mer hur vi går vidare.
          </note>
          <note type="speaker">
            Anf. 96 JONAS JACOBSSON GJÖRTLER (M):
          </note>
          <note>
            Fru talman! Landsbygdsministern redogör här för olika aktörers
            roll och tar ett antal exempel från Livsmedelsverket och Jordbruksverket.
            Det går inte annat än att hålla med om att de här aktörerna har
            en väldigt viktig roll. De är nödvändiga aktörer när det handlar
            om att bygga upp en fungerande försörjningssäkerhet gällande livsmedel.
          </note>
          <note>
            Min fråga gäller egentligen inte det. Det är klart att såväl
            Livsmedelsverket och Jordbruksverket som många andra aktörer har
            ett ansvar och behöver göra olika saker för att få hela pusslet
            att fungera. Men den springande punkten tycker jag är det samlade
            ansvaret, och det är detta samlade ansvar som jag tycker att vi
            ganska länge har saknat i Sverige.
          </note>
          <note>
            Efter andra världskriget och långt in på 90-talet hade man ett
            tydligare, samlat grepp kring det här. Nu handlar det inte om
            att bygga upp eller göra om saker och ting så som man gjorde då,
            men jag tror att för att få en ordentlig överblick behöver man
            ha en myndighet som har ansvar för hela livsmedelsförsörjningen
            och hur vi ska hantera den i händelse av kris.
          </note>
          <note>
            Både Livsmedelsverket och Jordbruksverket liksom andra aktörer
            behöver ingå i någon form av beredning eller arbete kring hur
            det här läggs upp. Jag tror dock att ansvaret måste samlas någonstans,
            och det är inte alls säkert att det ska vara på någon av de här
            enheterna, utan det kanske finns andra myndigheter som skulle
            vara bättre skickade att hantera detta.
          </note>
          <note>
            De rena produktionsfrågorna hanteras med fördel av Jordbruksverket,
            Livsmedelsverket och så vidare. Så har vi distributions- och lagerhållningsfrågorna,
            som kan verka banala eller enkla. Men det är de långt ifrån; dessa
            frågor är tvärtom en stor utmaning. Förr hade vi stora beredskapslager
            uppbyggda. Det har vi inte i dag, och inte minst när det gäller
            våra större städer blir det här väldigt snabbt ett problem.
          </note>
          <note>
            Det finns siffror som pekar på att om vi skulle skäras av från
            omvärlden skulle de större städerna vara utan livsmedel inom några
            få dagar eller kanske inom en vecka – i bästa fall. Det är väldigt
            allvarligt. Människor känner nog inte till vare sig detta faktum
            eller att man själv förväntas ha livsmedel hemma så att man kan
            klara sig i 72 timmar utan att hämta in någonting utifrån.
          </note>
          <note>
            Det är också ett ansvar som jag tror att vi behöver få in i det
            här samlade greppet: att tydligare kommunicera till medborgarna
            i Sverige vad som förväntas av dem och att man ska kunna leva
            upp till 72-timmarsregeln.
          </note>
          <note>
            Poängen är alltså inte att bygga upp nya beredskapslager och
            särskilda lagerutrymmen som vi gjorde förr. Det tror jag inte
            att någon förespråkar, utan det här går ju att lösa på annat sätt,
            till exempel genom lagerhållning i befintliga butiker.
          </note>
          <note>
            Genom ett tydligt samlat grepp kan vi ge ett uppdrag till de
            privata aktörer som redan finns där ute – till handeln – att sköta
            lagerhållningen. Detta kräver säkert någon form av regeländringar
            och kanske någon form av ekonomisk kompensation om man ska stå
            med varor som man annars inte skulle lagerhålla, men det är sannolikt
            väldigt mycket billigare och mer effektivt än att från statligt
            håll bygga upp separata lagerutrymmen.
          </note>
          <note>
            Det jag framför allt efterlyser och hoppas att statsrådet tar
            med sig är behovet av ett samlat grepp om hela paketet med frågor
            som handlar om primärproduktion, livsmedelsförädling, distribution,
            lagerhållning, handel, det vill säga hela kittet.
          </note>
          <note type="speaker">
            Anf. 97 Statsrådet SVEN-ERIK BUCHT (S):
          </note>
          <note>
            Fru talman! Jag är inte beredd att i dag peka ut någon myndighet
            som skulle ha ett samlat grepp om detta. Jag tror inte att någon
            är beredd att göra så i dag, utan jag tror att vi alla måste invänta
            Försvarsberedningens delbetänkande som kommer att beröra bland
            annat dessa frågor.
          </note>
          <note>
            Ledamot en Gjörtler tar upp frågan om de större städernas sårbarhet.
            Vi ska inte glömma bort att Sverige är ett avlångt och geografiskt
            stort land, vilket gör att kommunikationer är en oerhört viktig
            del i att säkerställa livsmedelsberedskap. Det måste finnas fungerande
            kommunikationer. Det är inte bara städerna som kommer att få stora
            problem vid en krissituation, utan det finns också många andra
            ställen där det finns hög risk. Livsmedel måste nå ut till hela
            landet.
          </note>
          <note>
            Det här är inget som Livsmedelsverket kan åstadkomma på egen
            hand. Jag tror också att privata aktörer tillsammans med myndigheter
            är oerhört viktiga. Det måste vi poängtera när vi jobbar med dessa
            regionala frågor. Här har länsstyrelserna ett viktigt ansvar att
            jobba med dessa frågor.
          </note>
          <note>
            Det finns all anledning att återkomma i frågorna längre fram
            efter det att det nya året har börjat och när vi har fått titta
            på vad Försvarsberedningen säger i sitt delbetänkande.
          </note>
          <note type="speaker">
            Anf. 98 JONAS JACOBSSON GJÖRTLER (M):
          </note>
          <note>
            Fru talman! Det låter som att vi är hyfsat överens om vikten
            av att koppla ett brett grepp och fånga in helheten i problemen.
            Det är uppenbart och självklart att utmaningarna är olika för
            de större städerna och för glesbygden, men vi är överens om att
            de finns.
          </note>
          <note>
            Det är lätt att instämma i det statsrådet tog upp om att vi bör
            invänta Försvarsberedningens förslag. Det väntas komma inom kort,
            och vi hoppas att det finns ett samlat grepp från deras sida.
          </note>
          <note>
            Jag ska inte förlänga debatten ytterligare. I stället avslutar
            jag med att önska statsrådet, fru talmannen och övriga en god
            jul och ett gott nytt år.
          </note>
          <note type="speaker">
            Anf. 99 Statsrådet SVEN-ERIK BUCHT (S):
          </note>
          <note>
            Fru talman! Tack för möjligheten att belysa denna mycket viktiga
            fråga. Den är mycket angelägen för vårt land.
          </note>
          <note>
            Vi är överens i de flesta frågor, och det är viktigt att inte
            fastna i de lösningar som fanns tidigare. Det finns en del debattörer
            som brukar hänvisa till 40-talet, men jag tror inte att lösningarna
            finns där. Vi måste utgå från den värld vi lever i i dag.
          </note>
          <note>
            Fru talman! Arbetet är påbörjat, men det finns mycket kvar att
            göra. Tack vare uppgörelsen i försvarsgruppen kan man nu stärka
            och bygga upp ett civilförsvar igen. Jag tycker också att Moderaterna
            är en viktig part i uppgörelsen. Det uppskattar jag mycket.
          </note>
          <note>
            Tack för en bra debatt! Jag vill tillönska såväl ledamoten som
            fru talmannen en god jul och ett gott nytt år.
          </note>
          <note>
            Överläggningen var härmed avslutad.
          </note>
          <note>
            § 20 Svar på interpellation 2017/18:132
          </note>
          <note>
            Förste vice talmannen meddelade att socialminister Annika Strandhäll
            (S) på grund av sjukdom var förhindrad att vid dagens sammanträde
            besvara interpellation 2017/18:132 av Lotta Olsson (M) om specialistsjuksköterskor.
          </note>
          <note>
            § 21 Svar på interpellation 2017/18:169
          </note>
          <note>
            Förste vice talmannen meddelade att socialminister Annika Strandhäll
            (S) på grund av sjukdom var förhindrad att vid dagens sammanträde
            besvara interpellation 2017/18:169 av Karin Rågsjö (V) om ensamståendes
            rätt till assisterad befruktning.
          </note>
          <note>
            § 22 Svar på interpellation 2017/18:223
          </note>
          <note>
            Förste vice talmannen meddelade att socialminister Annika Strandhäll
            (S) på grund av sjukdom var förhindrad att vid dagens sammanträde
            besvara interpellation 2017/18:223 av Margareta Larsson (-) om
            patientsäkerhet kring psykofarmaka och självmord.
          </note>
          <note>
            § 23 Svar på interpellation 2017/18:232
          </note>
          <note>
            Förste vice talmannen meddelade att socialminister Annika Strandhäll
            (S) på grund av sjukdom var förhindrad att vid dagens sammanträde
            besva ­ ra interpellation 2017/18:232 av Jenny Petersson (M) om
            dödfödda barn.
          </note>
          <note>
            § 24 Svar på interpellation 2017/18:247
          </note>
          <note>
            Förste vice talmannen meddelade att socialminister Annika Strandhäll
            (S) på grund av sjukdom var förhindrad att vid dagens sammanträde
            besva ­ ra interpellation 2017/18:247 av Erik Andersson (M) om
            psykisk ohälsa och sjukskrivningar.
          </note>
          <note>
            § 25 Svar på interpellation 2017/18:116 om en tioårig grundskola
          </note>
          <note type="speaker">
            Anf. 100 Utbildningsminister GUSTAV FRIDOLIN (MP):
          </note>
          <note>
            Fru talman! Erik Bengtzboe har frågat mig när jag avser att lämna
            ett förslag om en tioårig grundskola i enlighet med riksdagens
            tillkännagivanden så att våra elever får mer tid tillsammans med
            sina lärare i grundskolan.
          </note>
          <note>
            Jag har i tidigare interpellationssvar den 14 november informerat
            om regeringens ställningstaganden i denna fråga. Regeringen anser
            att en skolstart vid sex års ålder kan och ska genomföras utan
            drastiska förändringar i skolsystemets grundläggande struktur.
            Grundskoleutredningens förslag om en obligatorisk förskoleklass
            (SOU 2015:81) fick också ett stöd av remissopinionen.
          </note>
          <note>
            Regeringen gör i propositionen Skolstart vid sex års ålder (prop.
            2017/18:9) bedömningen att det huvudsakliga syftet med riksdagens
            till ­ kännagivanden om en tioårig grundskola, med beaktande av
            förslagen i propositionen och andra viktiga reformer, är tillgodosett.
            Riksdagens utbildningsutskott har i sitt betänkande den 9 november
            2017 (bet. 2017/18:UbU7) instämt i de förslag och bedömningar
            som regeringen har gjort i propositionen, bland annat att det
            viktiga är att det tidigare lärandet blir likvärdigt och att alla
            elever utvecklas så långt som möjligt. Utskottet betonar att förändringstakten
            i skolan har varit hög under en relativt lång tid och att förändringar
            på skolområdet måste göras med urskiljning för att ge huvudmän
            och personal rimlig arbetsro. Utskottet delar regeringens bedömning
            att förskoleklassen har en viktig roll i skolväsendet, men det
            är viktigt att förskoleklassens pedagogiska uppdrag samtidigt
            stärks betyd ­ ligt. Utskottet konstaterar att regeringen har
            initierat och genomfört flera reformer i detta syfte samt att
            det pågår ett arbete med kompetens ­ utveck ­ ling för personalen
            utifrån förskoleklassens förstärkta uppdrag.
          </note>
          <note>
            Mot denna bakgrund har utskottet ställt sig bakom regeringens
            proposition utan tillkännagivanden. Riksdagen biföll utskottets
            förslag till riksdagsbeslut den 15 november.
          </note>
          <note type="speaker">
            Anf. 101 ERIK BENGTZBOE (M):
          </note>
          <note>
            Fru talman! Tack, statsrådet, för att han ansluter till oss i
            riksdagen, och tack för svaret.
          </note>
          <note>
            Vi har sett de senaste veckorna, och egentligen det senaste året,
            hur internationella jämförelser från Timss, PISA, Pirls och så
            vidare visar att kunskapsfokus och investeringar i lärares kompetensutveckling
            och karriärvägar lönar sig. Den utveckling vi har sett där svenska
            elever under decennier har tappat i skolresultat är förhoppningsvis
            något som vi nu har lyckats vända. Vi har åtminstone bromsat den
            utveckling som har rått. Det är inte något som handlar om politiska
            reformer, utan det handlar till syvende och sist om det arbete
            som lärare och elever lägger ned i klassrummet.
          </note>
          <note>
            Utan tvivel är det så att politiska viljeinriktningar, beslut
            och förutsättningar skapar grunden som gör det möjligt för lärarna
            att leverera. Mycket undervisningstid, tidigt stöd och skickliga
            lärare, säger sig självt, och säger även internationell forskning,
            är oerhört viktigt för att leverera goda resultat. Det vet vi,
            och det är också något vi ska konstatera med stolthet. Det vore
            sorgligt om det var på det rakt motsatta sättet, nämligen att
            elever lär sig lika mycket oavsett om de går i skolan eller inte
            eller om de har lärare eller inte.
          </note>
          <note>
            Moderaterna och Alliansen är av uppfattningen att vi behöver
            fortsätta att investera i fler reformer som stärker lärandet.
            En viktig pusselbit vore att se till att förskoleklassen, som
            i dag är en isolerad ö i skolsystemet, i stället blir en del av
            grundskolan. Det finns flera anledningar.
          </note>
          <note>
            I dag går 98 procent av Sveriges elever i förskoleklass. Med
            det förslag som regeringen har genomfört tillsammans med Sverigedemokraterna
            kommer förskoleklass att bli obligatoriskt. 100 procent av eleverna
            kommer att gå i förskoleklass. Det betyder att alla elever är
            samlade, och vi missar därmed chansen att lägga större vikt på
            lärande och inlärning för sexåringarna än vad vi skulle kunna
            göra.
          </note>
          <note>
            Vi vet i dag att förskoleklasserna präglas av en ojämn kvalitet.
            Det finns förskolor som levererar extremt god kvalitet, och vi
            får se långvariga effekter på elevers lärande. De sprider sig
            genom hela grundskolesystemet. Högstadie- och gymnasielärare kan
            vittna om att de ser skillnad på elever som har gått i olika förskoleklasser.
            Men det finns också förskoleklasser som håller en avsevärt lägre
            kvalitet. Det är helt enkelt ett splittrat och ojämlikt system
            som inte bidrar till likvärdigheten i skolan i dag.
          </note>
          <note>
            Dessutom har vi modern internationell och svensk forskning –
            framför allt den svenska är intressant – som konstaterar att förskoleklassen
            med sin isolerade form bidrar till att det blir två övergångar:
            först från förskolan till förskoleklassen och sedan från förskoleklassen
            till skolan. Elever vittnar själva, fast de är så unga som sju
            åtta år gamla, om att det känns som att de får börja skolan två
            gånger. Det är helt i onödan, och det skapar massvis med barriärer
            och onödiga överlämningar som vi inte behöver ha.
          </note>
          <note>
            Om vi i stället gjorde förskoleklassen till en del av grundskolan
            skulle vi slippa dessa övergångar. Vi skulle kunna använda förskoleklassens
            pedagogik genom grundskolan. Vi skulle kunna koppla på mer lärande
            och se till att de stödinsatser man har rätt till genom skollagen
            skulle gälla redan i förskoleklassen.
          </note>
          <note>
            Det är mycket möjligt att ministern hävdar att tillkännagivandena
            från riksdagen härmed är hanterade, men att man har lyckats lura
            med sig Sverigedemokraterna på att göra förskoleklassen obligatorisk
            betyder inte att Alliansen har ändrat uppfattning. Vi kommer att
            fortsätta kämpa för att få en mer likvärdig förskoleklass som
            är en del av grundskolan.
          </note>
          <note type="speaker">
            Anf. 102 Utbildningsminister GUSTAV FRIDOLIN (MP):
          </note>
          <note>
            Fru talman! Tack, Erik Bengtzboe, för inlägget och interpellationen!
          </note>
          <note>
            För protokollet vill jag vara noga med att säga att regeringen
            inte har lurat med någon utan i en proposition till riksdagen
            beskrivit hur man hanterat de tillkännagivanden och den viljeinriktning
            som finns. Det är riksdagens hantering av det som jag baserar
            mitt svar på. Jag har full respekt för att Alliansen fortsätter
            driva sin linje.
          </note>
          <note>
            Jag tänkte bara komplicera bilden som Erik Bengtzboe ger något.
            Vi delar nämligen synen att vi i dag brister i likvärdighet också
            i förskoleklassen. Det är ett problem som är genomgående i det
            svenska skolsystemet att vi har ökad segregation och ökad olikvärdighet.
          </note>
          <note>
            När det gäller förskoleklassen kan det beskrivas som att på sina
            håll är förskoleklassen i dag en isolerad ö vid sidan av det gemensamma
            utveck ­ lingsarbetet i skolan och vid sidan av ett arbete för
            att man på ett bra sätt ska komma från förskolan och få en bra
            start i det obligatoriska skolväsendet.
          </note>
          <note>
            På andra håll fungerar förskoleklassen som en bra brygga mellan
            förskolans mer grupporienterade lekfulla pedagogik och grundskolans
            mer kunskapsorienterade eller rättare sagt kunskapsresultatsorienterade
            pedagogik. Det är en bra brygga som hjälper eleven att ta de steg
            som eleven behöver ta och ger eleven en god start.
          </note>
          <note>
            Det här har också utvärderats vid ett antal tillfällen. Den största
            statliga utredningen på området tillsattes av min föregångare
            och gavs av SOU namnet Rätt information på rätt plats i rätt tid
            . I den konstaterades att enligt forskningen skulle en skolstart
            med mer av formaliserade skoltimmar och större grupper, som det
            skulle innebära att ha grundskola också för sexåringar, inte automatiskt
            hjälpa resultaten. Det som däremot kan hjälpa resultaten är att
            se till att starten blir likvärdig och bra för alla och börjar
            sätta det kunskapsfokus som fortsätter genom grundskolan.
          </note>
          <note>
            Hur jobbar vi då för att det ska bli på det sättet? Ja, en del
            är såklart att det blir obligatoriskt. Det påverkar de procent
            som Erik Bengtzboe nämner som i dag inte går i förskoleklassen,
            men det påverkar också hela organisationen. Det som för varje
            sexåring är skolstarten ska också för varje rektor och huvudman
            vara skolstarten. Förskoleklassen ska inte komma vid sidan av
            organisation eller utveckling för skolan.
          </note>
          <note>
            Det andra är att vi har ändrat läroplanen – det gäller redan
            för innevarande läsår – så att förskoleklassen i dag till skillnad
            från tidigare har tydliga skrivningar i läroplanen. Det är tydligt
            avgjort vad förskoleklassen ska uppnå för mål, till exempel hur
            förskoleklassen ska hjälpa till med läsinlärning och påbörjan
            av matematik, naturvetenskap och de andra ämnena som fortsätter
            i grundskolan. Det är ett steg framåt för likvärdigheten och möjligheten
            att utvärdera förskoleklassen.
          </note>
          <note>
            En tredje del handlar om investeringar, utveckling och stöd.
          </note>
          <note>
            När det gäller investeringar gör vi med stöd av riksdagen, vilket
            erkänns i alla olika budgetalternativ som lagts fram för riksdagen,
            stora statliga investeringar i fler anställda i förskoleklass,
            lågstadium och fritidshem. Det handlar om 2,8 miljarder årligen
            eller, enligt senaste uppföljningen, ungefär 4 000 personer som
            är anställda i de tidiga åren med hjälp av statliga medel. Det
            höjer såklart likvärdigheten, särskilt som vi samtidigt viktar
            detta på ett sådant sätt att det går mer resurser till de skolor
            och förskoleklasser där behovet är som störst.
          </note>
          <note>
            När det gäller utveckling säkrar vi att förskoleklassens lärare,
            såväl grundlärare som förskollärare, har möjlighet att ta del
            av de fortbildningssatsningar som görs.
          </note>
          <note>
            När det gäller stöd är det viktigt att det som står i skollagen
            i dag, nämligen att elever också i förskoleklassen har rätt till
            stöd, blir verklighet för varje elev som är i behov av det i varje
            förskoleklass i hela landet.
          </note>
          <note type="speaker">
            Anf. 103 ERIK BENGTZBOE (M):
          </note>
          <note>
            Fru talman! Tack, statsrådet!
          </note>
          <note>
            Det är lite fascinerande att höra hur statsrådet argumenterar
            i tankebanorna att förskoleklassen ska vara obligatorisk och att
            man ska göra de förändringar som statsrådet beskriver när det
            gäller läroplanen – här har det gjorts uppdateringar, och det
            diskuteras att göra fler uppdateringar för att stärka kunskapsinlärning,
            fokus på läsa-skriva-räkna och bedömning redan i förskoleklassen
            – samtidigt som han argumenterar för att den inte ska vara en
            del av grundskolan.
          </note>
          <note>
            När man vill se mer av kunskapsinlärning, när man vill se en
            läroplan för förskoleklassen som blir alltmer lik grundskolans,
            borde man rimligen ta steget fullt ut och låta förskoleklassen
            bli en del av grundskolan som man kan låta hänga med hela vägen.
          </note>
          <note>
            Förskoleklassens pedagogik fungerar väl; det ska man inte sticka
            under stol med. Men den är avgränsad till ett enda år, vilket
            blir trubbigt för många elever. Det är inte nödvändigtvis så att
            ens mognadsgrad passar exakt ihop med det födelsedatum man har.
          </note>
          <note>
            Om förskoleklassen vore en del av grundskolan skulle man kunna
            ha en flexiblare övergång i pedagogiken. Man skulle kunna ha med
            förskoleklassens lärare hela vägen in i det nya lågstadiet, som
            i ett sådant läge skulle bli fyraårigt. Vi skulle därmed kunna
            stärka kunskapsinlärningen, läsa-skriva-räkna och bedömningen
            utan att splittra skolsystemet med att ha olika läroplaner. Man
            skulle kunna jobba in detta i grundskolans läroplan.
          </note>
          <note>
            Det är ju precis så som statsrådet beskriver det: Förskoleklassen
            är i dag väldigt ojämn i sin kvalitet, och vi vet att det inte
            bidrar till likvärdigheten i skolsystemet. Men även där förskoleklassen
            fungerar på bästa sätt, där den levererar god kvalitet och fungerar
            som den brygga det varit tänkt att den ska vara sedan den infördes
            för snart 30 år sedan, där den är övergången från förskolan in
            i skolan – även där innebär den två skolstarter för eleven. Det
            blir ett skifte när man fyller sex och sedan ytterligare ett skifte
            när man fyller sju, vilket är ganska snabba förändringar för en
            ung person. Vi vet också av forskningen att detta att byta skolform
            flera gånger inte bidrar till att eleverna känner att de får börja
            skolan och därmed så att säga maximera sin kunskapsinhämtning.
          </note>
          <note>
            Det är absolut så, fru talman, att riksdagen har jobbat mycket
            med de riktade statsbidragen de senaste åren. Det gjorde alliansregeringen;
            det har också den rödgröna regeringen gjort därefter.
          </note>
          <note>
            Det är alldeles utmärkt att vi kan upprätthålla hög lärartäthet
            i skolan och se till att få in fler vuxna i skolan. Lärartätheten
            i Sverige ligger fortsatt högt trots att trycket ökar på skolan
            och vi får in fler elever, både för att det föds fler barn och
            för att fler invandrar. Det är viktigt, och vi behöver få in fler
            vuxna för att avlasta lärarna så att de får prioritera sina arbetsuppgifter.
          </note>
          <note>
            Samtidigt ska vi ödmjukt konstatera att de riktade statsbidragen
            har fått mycket kritik. Vi vet de facto inte fullt ut att pengarna
            verkligen hamnar där de behövs allra mest. Även om de satsningarna
            är roliga att fatta beslut om och känns lovvärda tror jag att
            vi både i vår framtida politik och i resonemangen här i kammaren
            behöver fundera på hur man egentligen jobbar med de riktade statsbidragen.
          </note>
          <note>
            Grundskoleutredningen, som är underlaget för reformen att göra
            förskoleklassen obligatorisk som regeringen nu har genomfört med
            stöd av Sverigedemokraterna, hade som sitt uppdrag att se över
            hur förskoleklassen skulle bli en del av grundskolan. Men regeringen
            valde att avsluta det uppdraget, så utredningen fick aldrig titta
            färdigt på det. Därmed är det klart att underlaget för att göra
            så är begränsat.
          </note>
          <note type="speaker">
            Anf. 104 IDA DROUGGE (M):
          </note>
          <note>
            Fru talman! Erik Bengtzboe och även ministern har sagt många
            bra saker här. Jag tänkte bara komplettera, framför allt med ett
            exempel på hur skillnader mellan förskoleklasser och förskoleklasser
            kan ta sig uttryck.
          </note>
          <note>
            Skolverket har visat på att i en del förskolor har åtta av tio
            förskollärare behörighet. I andra är siffrorna så låga som två
            av tio i personalen som är förskollärare.
          </note>
          <note>
            Den utbildning och de kunskaper som våra förskollärare har påverkar
            såklart möjligheten både att lära ut och hjälpa barn att utvecklas
            när det gäller att skriva, läsa och räkna och att göra bedömningen
            och kunna se att en elev har särskilda behov och behöver särskilt
            stöd. Särskilt när det gäller ett litet barn kan det vara extra
            svårt att se om det finns behov av extra stöd kopplat till förmågan
            att läsa och skriva, eller om barnet kommer att mogna om några
            månader så att det löser sig av sig självt. Har man inte den specifika
            kunskapen och kan se detta är det lätt att skjuta upp det och
            låta månaderna gå. Detta är också något som vi vet att svensk
            skola historiskt har haft och fortfarande har svårt med – att
            ge stöd tidigt. Vi skjuter upp det och låter tiden gå i stället.
          </note>
          <note>
            På detta tema har jag därför två specifika frågor. Den första
            är om det inte vore bättre att vi såg till att alla lärare och
            all annan personal som arbetar med våra barn, från det att de
            går i förskoleklass, får den kunskap som krävs för att följa barnen,
            göra bedömningarna och ge särskilt stöd.
          </note>
          <note>
            Den andra handlar om på vilket sätt det är bra att det i dag
            är skillnad i vilken rätt till stöd man har som elev beroende
            på om man är ett år yngre och går i förskoleklass eller ett år
            äldre och går i skolan. Borde inte den rätt till stöd som man
            faktiskt har vara densamma?
          </note>
          <note type="speaker">
            Anf. 105 Utbildningsminister GUSTAV FRIDOLIN (MP):
          </note>
          <note>
            Fru talman! Tack, Erik Bengtzboe och Ida Drougge! För protokollet
            och för den som vill kunna följa denna diskussion vill jag, eftersom
            direktiven till utredningen nämns, påpeka att jag och regeringen
            gjorde en delning av de direktiv som den tidigare regeringen gett
            Grundskoleutredningen. Grundskoleutredningen tittar fortsatt på
            de organisatoriska frågorna. Där ingick också möjligheten att
            göra förskoleklassen till en del av grundskolan. De pedagogiska
            frågorna, som Erik Bengtzboe efterlyste, flyttades till en annan
            utredning, som leddes av Ulf Fredriksson och också har lämnat
            sitt betänkande, vilket vi har gått vidare med. De frågor som
            togs bort ur det ena direktivet tillfördes alltså det andra.
          </note>
          <note>
            Jag vill tacka för anförandena. Jag tycker att de tydligt visar
            hur mycket vi är överens med varandra om, men också att det finns
            några saker där vi inte är överens. En sådan sak handlar om förskolans
            pedagogik i förhållan ­ de till sexåringar. Jag ser ett värde
            i det möte mellan förskolans och grund ­ skolans pedagogik som
            äger rum i förskoleklassen, när den är gott organi ­ serad utifrån
            en läroplan som nu är tydlig.
          </note>
          <note>
            Jag ser att det finns en poäng med att förskolans pedagogik,
            som är anpassad även till barn i sexårsåldern, kan få genomslag
            i den verksamhet som riktar sig till sexåringar. Detta innebär
            inte att organisationen av förskoleklassen är en annan än i dag
            – det vill säga att förskoleklassen organisatoriskt i praktiken
            är en del av grundskolan och ligger under en grundskolerektors
            ansvar.
          </note>
          <note>
            Detta är en av anledningarna till att det gått att göra förskoleklassen
            obligatorisk: Det blir tydligare för rektorn att man har ansvar
            för en helt obligatorisk skolverksamhet från sex års ålder, att
            de lärare man ansvarar för ska ha samma möjligheter till fortbildning
            och utveckling i yrket och att man ska utnyttja de möjligheter
            till organisatoriska vinster som finns i att till exempel låta
            en grundlärare som är verksam i förskoleklassen följa eleverna
            ända fram till fyran. Men det innebär att jag tycker att förskol
            ­ lärare fortsatt ska vara behöriga att undervisa sexåringar och
            att det möte som kan ske mellan förskollärare och grundlärare
            är bra.
          </note>
          <note>
            Ida Drougge ställer en specifik fråga om vilken kompetens i fråga
            om bedömning en lärare som arbetar med sexåringar ska ha. Där
            instämmer jag: Den lärare som arbetar med sexåringar ska ha kompetensen
            att till exempel följa läs- och skrivinlärning eller matematisk
            inlärning. Det är bra.
          </note>
          <note>
            Det är dock inte så enkelt att detta kan delas upp i att förskollärare
            saknar den kompetensen medan grundlärare har den. I praktiken
            handlar detta i stället om när man fått sin lärarutbildning. En
            förskollärare som utbildar sig i dag får mycket utbildning i läs-
            och skrivinlärning och matematisk inlärning, även om kvaliteten
            på utbildningen såklart kan stärkas. Detsamma gäller en grundlärare
            som utbildas i dag.
          </note>
          <note>
            Däremot har grundlärare och förskollärare som utbildats i en
            del tidigare lärarutbildningssystem saknat precis den typen av
            utbildning. Därför är det viktigt med fortbildningsinsatser och
            kompetensutveckling, som bör riktas mot både förskollärare och
            grundlärare i förskoleklassen. Detta sker också.
          </note>
          <note>
            Rätten till stöd är lagligt sett densamma för förskoleklassen
            och grundskolan. Däremot ser vi att det finns anledning att skärpa
            regelverket, till exempel genom att införa en obligatorisk kartläggning
            av elevernas kunskaper redan i förskoleklassen, vilket vore en
            naturlig följd av att förskoleklassen nu blir obligatorisk. Ett
            sådant förslag har lagts fram.
          </note>
          <note>
            Avslutningsvis är lärartätheten, precis som Erik Bengtzboe konstaterar,
            något som vi ska vara stolta över. Trots att antalet barn ökar
            kraftigt – mer än vi sett under modern tid, framför allt för att
            det föds fler barn i Sverige – lyckas vi behålla lärartätheten
            och till och med öka den något. Detta beror på stora investeringar,
            som jag är glad att det finns ett brett politiskt stöd för. De
            ska genomföras på ett sådant sätt att de når fram till alla. Lågstadiepengarna
            är ett av de statsbidrag som lyckas med detta.
          </note>
          <note type="speaker">
            Anf. 106 ERIK BENGTZBOE (M):
          </note>
          <note>
            Fru talman! Tack, statsrådet och ledamoten Drougge! Jag tror
            att vi alla kan vara överens om att det är ett steg i rätt riktning
            att göra förskoleklassen obligatorisk. Detta möjliggör, precis
            som statsrådet också är inne på, att man kan jobba mer med bedömning,
            kartläggning, språkinlärning och tidig matematikinlärning och
            ge alla elever den tidiga start som vi vet att de behöver och
            som är oerhört viktig, inte minst för det kompensatoriska uppdraget.
            Detta gör stor skillnad för elever som kommer från olika bakgrunder.
            Vi vet att de elever som kommer från socioekonomiskt och akademiskt
            starka hem ofta har detta med sig redan in i förskoleklassen medan
            vissa andra inte har det.
          </note>
          <note>
            Detta är, menar jag, ett argument och bara ett steg mot att göra
            förskoleklassen till en del av grundskolan. Om den nu ska vara
            obligatorisk och innehålla alla dessa delar, som i realiteten
            är inte bara en uppvärmning utan också en del av grundskolans
            uppdrag, är det också mycket bättre att man samlas under samma
            organisation.
          </note>
          <note>
            Jag delar statsrådets uppfattning att mötet mellan förskolans
            och grundskolans pedagogik ska ske i det läget, men jag menar
            att detta kan ske inom ramen för grundskolan. Därmed kan man få
            en större flexibilitet, och det blir något som kan följa med hela
            vägen.
          </note>
          <note>
            Detta skulle absolut kräva högre ambitioner från regeringens
            och Sveriges riksdags sida när det gäller att kompetensutveckla
            många lärare. Därför är det tråkigt att detta lyftes bort från
            Grundskoleutredningen. Hade vi haft allt underlag på samma gång
            hade vi kunnat ta ställning till att kompetensutveckla de lärare
            som saknar kompetensen att följa med hela vägen, eller de grundskollärare
            som behöver komplettera sin utbildning för att kunna följa med
            hela vägen in i mål.
          </note>
          <note>
            Jag är övertygad om att detta behövs för att höja ambitionerna
            för svensk skola. Obligatoriet riskerar tyvärr att bara bli en
            lång paus innan vi kommer dit vi tror att vi gärna vill komma.
          </note>
          <note type="speaker">
            Anf. 107 IDA DROUGGE (M):
          </note>
          <note>
            Fru talman! Ministern har flera gånger under denna debatt varit
            inne på att förskoleklassen är en viktig brygga mellan förskolan
            och skolan. Jag undrar då specifikt: Hur kan det vara en viktig
            brygga när det ser ut som det gör på många förskolor i dag och
            med de lärarlegitimationer vi har i dag? Man byter först lärare
            och ofta också skolmiljö när man är fem sex år och börjar i förskoleklassen
            och gör sedan samma sak igen när man är sex sju år och börjar
            skolan. Hur blir det en viktig brygga? Ökar det inte bara risken
            för att kunskap om barnet faller mellan stolarna och för att unga
            barn blir oroliga och stressade över att byta miljö och få nya
            vuxna runt omkring sig?
          </note>
          <note type="speaker">
            Anf. 108 Utbildningsminister GUSTAV FRIDOLIN (MP):
          </note>
          <note>
            Fru talman! Tack, Erik Bengtzboe och Ida Drougge, för en god
            diskussion om utvecklingen av svensk förskoleklass!
          </note>
          <note>
            Jag tycker att det är ett viktigt steg som vi nu tar genom att
            se till att förskoleklassen blir obligatorisk, vilket innebär
            att alla sexåringar börjar i en obligatorisk skola och på det
            sättet får en jämlik skolstart. Jag tycker att nästa steg är att
            säkra att skolans innehåll, såväl i förskoleklass som grundskola
            och vidare på gymnasiet, är jämlikt. En möjlighet till detta ges
            genom att organisationen är god. Organisatoriskt är det bästa
            att förskoleklassen organisatoriskt är nära grundskolan, så att
            det blir en naturlig övergång mellan förskoleklassen och ettan,
            så att kunskaper inte tappas. Det är så det fungerar i goda förskoleklasser.
            De flesta exempel vi har i landet ser ut så, bland annat av det
            skälet att förskoleklassen ansvarsmässigt ligger under en grundskolas
            rektor. På det sättet organiserar man det.
          </note>
          <note>
            Genom att det nu blir obligatoriskt blir det också mycket tydligare
            för rektorn att det inte får vara så att förskoleklassen tappas
            bort i utvecklingsarbete och liknande. På samma sätt innebär förändringarna
            i läroplanen att vi tydligare kan följa upp innehållet i förskoleklassen
            men – och detta är viktigt för mig och regeringen – att mötet
            mellan förskolans pedagogik och grundskolans pedagogik bibehålls
            och att förskollärare fortsatt är behöriga att undervisa också
            sexåringar.
          </note>
          <note>
            Förskollärare har i dag en akademisk utbildning för att syssla
            med undervisning av små barn, till exempel sexåringar, och jag
            ser det inte som motiverat att man skulle ombilda alla förskollärare
            till en annan lärarkategori för att de var just förskollärare.
            Däremot är det viktigt att alla lärare får kontinuerlig utveckling,
            särskilt de lärare som genomgått förskollärar- eller grundlärarutbildning
            i ett tidigare skede, då man inte hade tillräckligt fokus på till
            exempel läs- och skrivinlärning. Det är viktigt att de får fortbildning
            och kompetensutveckling för att ha de verktygen i sina möten med
            eleverna.
          </note>
          <note>
            Det finns resurser i liggande budget för hur detta ska organiseras.
            Vi tittar vidare på hur det ska kunna komma ut.
          </note>
          <note>
            Överläggningen var härmed avslutad.
          </note>
          <note>
            § 26 Svar på interpellation 2017/18:117 om en ökning av elevernas
            undervisningstid
          </note>
          <note type="speaker">
            Anf. 109 Utbildningsminister GUSTAV FRIDOLIN (MP):
          </note>
          <note>
            Fru talman! Erik Bengtzboe har frågat mig vad jag avser att göra
            för att öka elevernas undervisningstid och om regeringen kommer
            att gå vidare med Skolkommissionens förslag om att utöka undervisningstiden
            på sikt.
          </note>
          <note>
            Enligt timplanen för grundskolan uppgår den totala undervisningstiden
            till minst 6 890 timmar för varje elev. Riksdagen har beslutat
            i enlighet med regeringens proposition Skolstart vid sex års ålder
            , prop. 2017/18:9, som vi nyligen har diskuterat, och förskoleklassen
            blir därmed obligatorisk från och med nästkommande hösttermin.
            Då förskoleklassen omfattar minst 525 timmars undervisning under
            ett läsår innebär det en avsevärd utökning av antalet undervisningstimmar
            för elever i de obligatoriska skolformerna.
          </note>
          <note>
            Undervisningstiden i ämnet matematik har under 2013 och 2016
            ut ­ ökats med totalt 225 timmar. I promemorian En stadieindelad
            timplan i grundskolan och närliggande frågor har det vidare föreslagits
            att antalet undervisningstimmar i matematik ska utökas med ytterligare
            105 timmar i årskurserna 7–9. Regeringen avser även att utöka
            undervisningstiden i idrott och hälsa i grundskolan med 100 timmar
            från och med hösten 2019. Dessa timmar fördelas om från elevens
            val, då det finns brister i skolornas hantering av elevens val
            och en stor majoritet av rektorer och huvudmän har framfört önskemål
            om att undervisningstiden för elevens val ska mins ­ kas.
          </note>
          <note>
            Utvärderingar visar att många elever inte får den undervisningstid
            de har rätt till. Skolkommissionen bedömer, i likhet med regeringen,
            att det behöver införas en stadieindelad timplan för att säkerställa
            att alla elever får den undervisningstid de har rätt till och
            därmed bidra till en mer jämlik skola. Om detta kan man läsa i
            Skolkommissionens slutbetänkande, SOU 2017:35. Regeringen har
            därför beslutat om en proposition om en stadieindelad timplan
            i grundskolan, prop. 2016/17:143, och riksdagen har beslutat i
            enlighet med propositionen. De nya bestämmelserna träder i kraft
            den 1 juli 2018.
          </note>
          <note>
            Som en del i arbetet för att stärka nyanlända elevers resultat
            har en försöksverksamhet med utökad undervisningstid i svenska
            eller svenska som andraspråk för nyanlända elever i grundskolan
            pågått sedan 2013. Regeringen bedömer att satsningen bör förlängas
            till nästa år.
          </note>
          <note>
            Skolkommissionen pekar mycket riktigt på att det finns evidens
            för att mer lärarledd undervisningstid ger positiva pedagogiska
            resultat. Enligt Skolkommissionen gäller detta i synnerhet ämnen
            där möjligheterna att på egen hand läsa in eller få föräldrastöd
            är begränsade.
          </note>
          <note>
            Den svenska skolan ska utjämna socioekonomiska skillnader och
            ge alla människor möjlighet att utvecklas till sin fulla potential.
            Att ge elever möjlighet till hjälp med läxor och annat skolarbete
            utanför ordinarie undervisningstid är ett viktigt steg mot en
            ökad jämlikhet. För att stimulera fler huvudmän att erbjuda hjälp
            med läxor eller annat skolarbete förstärkte regeringen 2016 satsningen
            med statsbidrag till läxhjälp för att främja möjligheten för elever
            att få stöd med läxor eller annat skolarbete utanför den ordinarie
            undervisningstiden. Skolornas intresse för att erbjuda läxhjälp
            är stort och ökande. I år betalar Statens skolverk ut totalt 363
            miljoner kronor i bidrag till skolor som bedriver läxhjälp. Skolverket
            betalar också ut 20 miljoner kronor till ideella organisationer
            som erbjuder läxhjälp. Satsningen möjliggör läxhjälp till totalt
            460 000 elever.
          </note>
          <note>
            Riksdagen har i enlighet med regeringens proposition En skyldighet
            att erbjuda lovskola , prop. 2016/17:156, beslutat om en skyldighet
            för huvudmän att erbjuda lovskola till vissa elever i grundskolans
            årskurs 8 och 9. Ett införande av en sådan skyldighet skapar en
            högre grad av jämlikhet och garanterar att de elever som behöver
            det erbjuds möjligheten till mer undervisning.
          </note>
          <note>
            Detta är några åtgärder som regeringen vidtagit och avser att
            vidta för att säkra och utöka elevernas undervisningstid. Undervisningstiden
            har betydelse, men som jag redan nämnt pekar forskning på lärarens
            undervisningsskicklighet som den enskilt viktigaste faktorn för
            elevernas kunskapsinhämtning och resultat. Här är tid för förberedelser
            av avgörande betydelse. Därför är det så klart också viktigt att
            ca 20 000 fler personer, omräknat i heltidstjänster, anställts
            i skolväsendet sedan läsåret 2014/15, bland annat genom regeringens
            satsningar på till exempel fler anställda i förskoleklass och
            lågstadiet.
          </note>
          <note type="speaker">
            Anf. 110 ERIK BENGTZBOE (M):
          </note>
          <note>
            Fru talman! Tack, statsrådet, för svaret! Utan tvekan är undervisningstiden
            avgörande för att vi ska nå goda resultat i svensk skola. Att
            man är i skolan och får tid tillsammans med en kvalificerad och
            skicklig lärare är grunden i undervisningen i det upplägg som
            vi har i Sverige. Det är detta upplägg som jag tror är överlägset
            för att förmedla kunskap, nämligen att det finns en skicklig lärare
            som kan lära en och guida en, så att man inte är ansvarig för
            sin egen undervisning.
          </note>
          <note>
            Satsningen på läxhjälp och lovskola är absolut positiv. Det är
            också något som Alliansen har föreslagit och började genomföra
            redan under förra mandatperioden. Men det kompenserar inte för
            bristande mängd undervisningstid.
          </note>
          <note>
            Skolkommissionen konstaterar ju också att mer undervisningstid
            driver kvaliteten framåt och att det finns en koppling mellan
            hur mycket undervisningstid man har och hur mycket kunskap man
            som elev får ut. Egentligen behöver man inte gå längre än till
            sig själv för att inse att det är sant. Det man övar på i två
            timmar blir man bättre på än det man övar på i en timme. Om vi
            får stå här och debattera i två timmar blir vi säkert klokare
            än om vi debatterar i en timme.
          </note>
          <note>
            Det är bra att regeringen nu genomför ett par reformer där vi
            stärker undervisningstiden i Sverige. Jag är glad och stolt över
            att Alliansen också har lyckats knuffa regeringen framför sig
            i detta. Utökningen av matema ­ tikundervisningstiden har riksdagen
            beslutat om ett par gånger. Äntligen kommer den. Samma sak gäller
            utökningen av idrottsundervisningen, som regeringen ju tidigare
            har argumenterat emot men som nu kommer in i timplanen till 2019.
            Förhoppningsvis är nästa steg att vi också lyckas över ­ tyga
            regeringen om att den totala undervisningstiden faktiskt behöver
            ut ­ ökas kraftigt.
          </note>
          <note>
            Vi vet att det finns en koppling mellan undervisningstid och
            resultat. Vi vet också att Sverige har mindre undervisningstid
            än andra länder, faktiskt ganska mycket mindre än jämförbara länder.
          </note>
          <note>
            Statsrådet konstaterar att när förskoleklassen nu blir en del
            av grundskolan utökas antalet timmar där med lite drygt 500. Detta
            är absolut positivt, men det betyder att vi fortfarande ligger
            ett par hundra timmar under OECD-genomsnittet. Eftersom förskoleklassen
            har mindre undervisningstid per dag faller dessutom snittet i
            undervisningstid från 754 timmar per år till 742 timmar per år,
            men vi får alltså ett år till.
          </note>
          <note>
            Detta ska jämföras med att man i Frankrike har 932 timmars undervisning
            per år och i Danmark över 1 000 undervisningstimmar per år. Det
            är ganska stora skillnader gentemot det svenska utbildningssystemet.
            En dansk elev går alltså 30 procent mer i skola än en svensk elev.
          </note>
          <note>
            Jag tycker inte bara att det är häpnadsväckande att vi har lyckats
            komma så långt i Sverige att vi ligger så pass långt efter till
            och med våra grannländer, utan det är även häpnadsväckande att
            vi på ett nästan arrogant sätt – och detta är ingen kritik mot
            statsrådet, utan det gäller på bredden – tror att vi ska kunna
            leverera lika goda resultat som andra länder i OECD trots mycket
            mindre undervisningstid.
          </note>
          <note>
            Om vi förväntar oss goda resultat av våra elever – och vi vet
            att forskningen säger att vi ska ha höga förväntningar – är det
            också rimligt att lärare, skolledare, elever och föräldrar har
            höga förväntningar på svensk politik. Om vi har höga ambitioner
            måste vi också investera avsevärt mycket mer i undervisningstid.
            Moderaterna föreslår en timme mer per dag i grundskolan, och det
            vore lovvärt om regeringen ville följa upp det.
          </note>
          <note type="speaker">
            Anf. 111 Utbildningsminister GUSTAV FRIDOLIN (MP):
          </note>
          <note>
            Fru talman! Tack för ytterligare en inte bara intressant och
            komplex utan även viktig interpellation, Erik Bengtzboe! Den är
            intressant och komplex såtillvida att begreppet ”undervisningstid”
            inte är alldeles enkelt, särskilt inte i jämförelse med andra
            länder.
          </note>
          <note>
            Jag delar bedömningen att vi har mindre undervisningstid i ett
            antal centrala ämnen och därför bör öka den, och jag delar Skolkommissionens
            slutsats. Men för att komplicera bilden i jämförelse med andra
            länder vill jag säga att vi inte räknar in till exempel det vi
            i Sverige organiserar som förskola i vår undervisningstid utan
            bara den obligatoriska skolan. Sverige har ett mycket högre deltagande
            i förskolan än de flesta andra länder, och i internationella jämförelser
            räknas den huvudsakliga tiden i förskolan som just undervisningstid.
            Det är så man jämför den svenska förskolan med andra länders verksamhet
            för barn i motsvarande åldrar.
          </note>
          <note>
            När vi nu gör förskoleklassen obligatorisk ändrar det, som konstaterat,
            såväl det totala antalet timmar i jämförelse med andra länder
            som snittet över åren, vilket interpellanten tydliggör. Samtidigt
            handlar det för de flesta elever om hur vi kvalitetsförändrar
            förskoleklassen, vilket kan göra den stora skillnaden. Redan i
            dag går ju eleverna i förskoleklass och får del av detta, men
            det är viktigt för de sista 2 procenten som jag nämnde i den förra
            interpellationsdebatten.
          </note>
          <note>
            Därutöver är ju undervisningstiden, alltså den schemalagda tiden,
            under grundskoletiden en del. Sedan har vi i olika länder olika
            typer av organisation för hur eleverna får stöd bredvid den schemalagda
            tiden. Där har Sverige legat långt efter många andra länder, men
            nu är vi på ett par områden ett land som andra länder är intresserade
            av när det gäller hur vi jobbar med till exempel lovskolor. Det
            handlar om den nya lagstiftningen, som ger rätt till lovskola
            i åttan och nian för elever som annars riskerar att inte nå målen.
            Ytterligare därutöver har vi hur mycket tid en elev förväntas
            lägga på skolarbetet vid sidan av den schemalagda tiden.
          </note>
          <note>
            Man ska också säga att även om många länder, liksom snittet,
            ligger över Sverige i undervisningstid finns det ett antal länder
            som vi gärna mäter oss med och gärna kommer ikapp kunskaps- och
            resultatmässigt och som har mindre undervisningstid än Sverige.
            Finland är det tydligaste exemplet på det.
          </note>
          <note>
            Med denna lite mer komplicerande bild, som jag ser som min uppgift
            att ge, vill jag säga: Ja, jag delar Skolkommissionens bedömning
            att vi behöver utöka undervisningstiden i ett antal centrala ämnen,
            och jag delar bedömningen att detta bör göras på sikt. Anledningen
            till att Skolkommis ­ sionen skriver ”på sikt” är kopplingen till
            lärares möjligheter att förbereda sin undervisning, säkra kvaliteten
            i den och ta det där extra samtalet vid sidan av timmen med en
            elev som behöver det.
          </note>
          <note>
            Det är svårt att som lärare lyckas i sitt uppdrag om man inte
            får förberedelsetid, och det är svårt att lyckas i sitt trygghetsskapande
            och relationsbyggande arbete om man alltid behöver springa från
            en lektion till nästa. Det är anledningen till att vi när vi nu
            går vidare och fortsätter utöka antalet mattetimmar gör det genom
            att justera ned antalet timmar i det ämne där vi i dag har absolut
            störst kvalitetsbrister och minst effekter, nämligen elevens val.
            Detsamma gäller idrott och hälsa.
          </note>
          <note>
            Vi ser också framåt att vi behöver lägga ett stort fokus vid
            att lärare ska få den tid de behöver för att förbereda sina lektioner.
            Där är investeringen att anställa fler i skolan. Det gäller såklart
            fler lärare, och vi har faktiskt fler legitimerade lärare än någonsin
            i svenskt skolväsen. Antalet elever har dock ökat ännu snabbare
            eller i ungefär samma takt. Men det gäller även fler av annan
            personal, så att lärarna kan avlastas i sitt arbete och därigenom
            få tid att skapa kvalitet i undervisningssituationen. Lyckas vi
            med dessa investeringar finns det, konstaterar Skolkommissionen,
            förutsättningar framåt att fortsätta utöka undervisningstiden.
          </note>
          <note>
            Avslutningsvis vill jag konstatera att den stadieindelade timplanen
            inte formellt sett innebär fler timmar men att den i praktiken
            kommer att innebära fler timmar för många elever. Vi vet att det
            är många elever som inte får den tid de har rätt till i dag, och
            genom den stadieindelade timplanen kommer det att förändras.
          </note>
          <note type="speaker">
            Anf. 112 ERIK BENGTZBOE (M):
          </note>
          <note>
            Fru talman! Att svenska elever inte får den undervisningstid
            de faktiskt förtjänar vet vi ju är ett problem på bredden. Det
            är kanske allra tydligast på gymnasienivå, där vi också vet att
            skillnaderna är väldigt, väldigt stora. Att se till att vi har
            en stadieindelad timplan, och kanske även titta på att införa
            en tydligare timplan också för gymnasiet, skulle skärpa kraven
            på att den undervisningstid eleverna förtjänar faktiskt levereras.
          </note>
          <note>
            Vi vet att skillnaden är extra stor i gymnasiet, vilket bland
            annat Lärarnas Riksförbund har belyst när man har undersökt hur
            mycket undervisningstid dess lärare faktiskt levererar kopplat
            till hur många poäng elever ­ na sedan tar i gymnasieskolan. Vi
            kan se att vi exempelvis har yrkesutbildningar där man har en
            snittid på tre och en halv timmes undervisning per dag. Jämfört
            med länder som Tyskland eller Schweiz, där man har en undervisningstid
            på lite drygt åtta timmar per dag, är det klart att detta får
            konsekvenser.
          </note>
          <note>
            När det gäller de siffror jag hänvisade till tidigare, där vi
            alltså jämför Sverige med andra länder, ska man ha klart för sig
            att det är siffror från riksdagens utredningstjänst. De berör
            bara obligatorisk undervisningstid och ingenting annat. Man kan
            argumentera att Sverige har ett försprång tack vare att vi har
            många timmar i förskolan, men precis som vi diskuterade för ungefär
            20 minuter sedan i en annan interpellationsdebatt kan vi konstatera
            att både deltagandet och kvaliteten skiftar där. Det blir därmed
            svårt att hänvisa till sådant som är frivilliga insatser.
          </note>
          <note>
            Det är detta som är lite problematiskt i Sverige. Svenska elever
            tillbringar nämligen ganska mycket tid i skolan. Svenska gymnasieelever
            och grundskoleelever, till och med i ganska låga åldrar, har ofta
            mycket långa dagar men ändå väldigt lite undervisningstid jämfört
            med andra länder. Eleverna tillbringar tid på fritidshem eller
            på långa håltimmar och raster, och där sker ingen undervisning
            – åtminstone inte på rasterna. Fritidshemmen gör på många ställen
            en mycket god insats, men även om det finns en läroplan och utbildade
            lärare där blir det ju underligt att hänvisa till att eleverna
            får delta i detta eftersom det inte är en del av den obligatoriska
            grundskolan och eftersom alla elever de facto inte går där.
          </note>
          <note>
            Ska vi höja ambitionerna och se till att vi får ut bättre resultat
            av skolan kan vi inte hänvisa till att eleverna ska lösa det själva
            tillsammans med sina föräldrar, utan det måste vara så att de
            får mer undervisningstid, precis som Skolkommissionen konstaterar.
          </note>
          <note>
            Vi kommer alldeles strax att debattera lärarnas administration
            ännu mer, men om man jämför svenska lärare med andra jämförbara
            länder – samma länder som vi konstaterar att vi har mindre undervisningstid
            än – kan vi konstatera att svenska lärare lägger en mindre del
            av sin tid på undervisning. De lägger en mindre del av sin tid
            på att planera undervisningen, och de lägger både en mindre del
            av sin tid och ett lägre antal timmar totalt på att följa upp
            undervisningen. I stället tvingas de ägna sig åt administrativa
            uppgifter och social omsorg på ett sätt som helt ärligt är suboptimerande.
            Lärarna skulle kunna ägna en större del av sin dag åt att planera,
            genomföra och följa upp undervisningen.
          </note>
          <note>
            Då måste vi dock våga kapa bort det som är onödigt, och vi måste
            våga låta lärarna prioritera. Om vi gör det kan vi också utöka
            undervisningstiden utan att skjuta det på framtiden. De svenska
            skolresultaten är redan i dag för låga; vi kan inte vänta på förändringar
            för att höja ambitionerna, utan vi behöver göra det redan nu.
            Då behöver vi också bygga ut undervisningstiden. Den kanske enskilt
            viktigaste delen är att se till att svenska elever får fler timmar
            med skickliga lärare.
          </note>
          <note type="speaker">
            Anf. 113 Utbildningsminister GUSTAV FRIDOLIN (MP):
          </note>
          <note>
            Fru talman! Vi delar i stort både problembeskrivningen och i
            stora delar riktning.
          </note>
          <note>
            Jag vill problematisera det sista Erik Bengtzboe sa. Jag kan
            inte se stöd i forskningen för att det enskilt viktigaste skulle
            vara undervisningstiden. Undervisningstiden är en påverkbar faktor
            och därför någonting vi bör fortsätta att titta på hur vi ska
            utöka, men det viktigaste är kvaliteten i den undervisning eleverna
            får. Undervisning från en obehörig eller mycket stressad lärare
            riskerar att inte vara av god kvalitet, och den brist på kvalitet
            som uppstår i den undervisningssituationen kan inte uppvägas av
            att det blir mer av undervisningen.
          </note>
          <note>
            Det är därför det är så viktigt att nu, när vi går åt detta håll,
            fundera på vad vi gör. Vilka mått och steg tar vi, och i vilken
            ordning gör vi det? Jag tycker att det viktigaste i det här läget
            är att säkra att lärarna får skapa kvalitet i den undervisning
            de bedriver och att eleverna får den undervisning de har rätt
            till. De har rätt till olika former av särskilt stöd inklusive
            mer undervisningstid, vilket det i praktiken handlar om när man
            ges möjlighet till lovskola eller undervisning vid sidan av schemat
            – det vi lite förenklat, eller faktiskt ganska mycket förenklat,
            kallar läxhjälp.
          </note>
          <note>
            Den typen av insatser håller vi på med. Som jag nämnde har vi
            anställt 20 000 fler inom skolväsendet de senaste åren.
          </note>
          <note>
            Vi ska snart diskutera hur vi gemensamt kan göra insatser och
            ansatser för att minska administrationsbördan för lärare så att
            lärare kan ägna mer tid åt att göra undervisningen hög kvalitativ.
            Med detta avses att förbereda den och att genomföra den, att följa
            upp och utvärdera den samt att läraren utvecklas i sin undervisning.
          </note>
          <note>
            Något annat som avses är det relationsbyggande med eleverna som
            är så viktigt för att läraren ska kunna skapa trygghet i undervisningssituatio
            ­ nen och som ibland kräver en insats även vid sidan av den schemalagda
            tiden. Det kan gälla det där samtalet i korridoren vid sidan av
            lektionen, som jag tror att Erik Bengtzboe och alla andra som
            har erfarenhet av skolan minns var så värdefullt för relationen
            till en enskild lärare. Efter ett sådant samtal upplevde man att
            man kunde prestera bättre på den lärarens lektio ­ ner.
          </note>
          <note>
            Vi behöver fortsätta att utöka undervisningstiden. Jag har utökat
            undervisningstiden med totalt över 100 timmar genom de nya mattetimmarna.
            Jag ser fram emot att vi ökar antalet timmar i två ämnen men kompenserar
            detta genom elevens val för att inte ytterligare utöka undervisningstiden
            för varje enskild lärare. Jag har även gjort ett antal andra insatser
            för att stärka de elever som i dag har det tuffast i skolan.
          </note>
          <note>
            Nästa steg är att säkerställa att lärarna får använda sin arbetstid
            rätt, att de har bra avlastning och stöd samt att de har tillgång
            till bra specialister i sin skolsituation. Om vi lyckas med det
            kan vi också ta de steg som Skolkommissionen pekar på är nödvändiga.
            Skolkommissionen tillägger dock att detta bör göras på sikt, eftersom
            man konstaterar att den ordning som jag nu har beskrivit är en
            klok ordning för att få rätt kvalitet och rätt resultat av de
            åtgärder som vidtas.
          </note>
          <note type="speaker">
            Anf. 114 ERIK BENGTZBOE (M):
          </note>
          <note>
            Fru talman! Det är utan tvekan så att det behöver finnas stödresurser
            runt om i skolan. Det behövs också fler vuxna i skolan som inte
            är lärare. Anledningen till detta är inte bara att vi därmed skulle
            få möjlighet att frigöra lärarledd tid för undervisning, planering
            och uppföljning – även mer uppföljning av enskilda elever – utan
            också att det finns ett värde i att renodla lärarnas roll över
            huvud taget.
          </note>
          <note>
            Det bidrar till att de får fokusera på sin huvuduppgift, kunskapsuppdra
            ­ get, vilket vi vet är avgörande för att man ska nå goda resultat
            i det svenska skolsystemet. Jag är också övertygad om att om lärarna
            får vara just lärare och inte behöver ägna sin tid åt att vara
            kuratorer, vaktmästare eller något annat kan detta stärka lärarnas
            auktoritet och bidra till att vi får mer ordning och reda i den
            svenska skolan, vilket vi är i desperat behov av.
          </note>
          <note>
            Jag är glad att regeringen har ändrat sig, exempelvis när det
            gäller mer idrott, och att man nu, med riksdagens stöd, genomför
            dessa åtgärder. Detta är någonting som vi har väntat på alldeles
            för länge. Vi borde också fundera på hur vi över huvud taget kan
            få in mer rörelse i den svenska skolan, utan att för den sakens
            skull gå in och detaljreglera.
          </note>
          <note>
            Särskilt stöd, åtgärder, insatser och extra undervisningstid
            för de elever som har svårigheter fyller en viktig funktion. Men
            sanningen är samtidigt att vi behöver höja ambitionerna för den
            svenska skolan. Vi jublar över Timss-, PISA- och Pirlsmätningar
            där vi i vissa fall är högst mediokra. Det är inte hållbart för
            ett land som Sverige.
          </note>
          <note>
            Om man har så höga ambitioner som vi har vad gäller likvärdighet
            och jämställdhet och vad gäller att konkurrera med kunskap, trots
            att vi är ett litet, exportberoende land i utkanten av Europa,
            måste man ha högre ambitioner och bättre resultat.
          </note>
          <note>
            Jag ska inte rätta statsrådet – det vore mig främmande – men
            jag upprepar det jag avslutade med tidigare: Vi behöver fler timmar
            för eleverna, med skickliga lärare.
          </note>
          <note type="speaker">
            Anf. 115 Utbildningsminister GUSTAV FRIDOLIN (MP):
          </note>
          <note>
            Fru talman! Tack, Erik Bengtzboe, för diskussionen!
          </note>
          <note>
            Jag konstaterar att vi när vi låg högre i de internationella
            kunskapsmätningarna – när vi i de flesta ämnen låg på nivåer som
            var i världsklass – inte hade mer undervisningstid än vi har i
            dag.
          </note>
          <note>
            Jag konstaterar också att det finns ett behov av mer undervisningstid
            i de ämnen där eleverna ytterligare behöver stärkas och i de ämnen
            som på många sätt har blivit mer komplexa under de senaste decennierna,
            vilket också speglas i att vi i dessa ämnen har mer innehåll i
            kursplanerna och högre kunskapskrav.
          </note>
          <note>
            Hur säkerställer vi då detta? Jag tror att resurser som säkerställer
            att lärarna får göra rätt saker är en del. Tydlig reglering, som
            man statligt kan följa upp, till exempel med den stadieindelade
            timplanen, är en annan del. Tydliga beslut, till exempel att vi
            redan har infört mer matematik i motsvarande mellanstadiet och
            kommer att införa mer matematik i högstadiet, är en tredje del.
          </note>
          <note>
            Överläggningen var härmed avslutad.
          </note>
          <note>
            § 27 Svar på interpellation 2017/18:118 om lärarnas administrativa
            arbete
          </note>
          <note type="speaker">
            Anf. 116 Utbildningsminister GUSTAV FRIDOLIN (MP):
          </note>
          <note>
            Fru talman! Erik Bengtzboe har frågat mig vilka åtgärder jag
            avser att vidta för att minska lärarnas administrativa arbete
            så att de får bättre förutsättningar att klara av sitt kärnuppdrag.
          </note>
          <note>
            Lärarna är nyckeln till att förbättra skolresultaten. Regeringen
            ser allvarligt på att läraryrket under lång tid har tappat i status
            och attraktionskraft.
          </note>
          <note>
            I departementspromemorian Tid för undervisning – lärares arbete
            med skriftliga individuella utvecklingsplaner från 2013 framgick
            att lärares arbetsuppgifter hade ökat över tid. Ökningen handlade
            bland annat om fler uppgifter kopplade till dokumentation och
            till uppföljning och utvärdering av elevernas kunskapsutveckling.
          </note>
          <note>
            Enligt OECD-studien Talis från samma år ägnade svenska lärare
            mer av sin tid åt administrativa arbetsuppgifter och mindre åt
            undervisning och kompetensutveckling än lärare i andra OECD-länder.
            Rapporterna visade på en ökning av lärares administrativa arbetsbörda
            över många år.
          </note>
          <note>
            Den nyligen genomförda undersökningen från Lärarförbundet redovisar
            att många lärare upplever att mängden administrativa arbetsuppgifter
            har fortsatt att öka de senaste fem åren.
          </note>
          <note>
            Regeringen har sedan den tillträdde haft ökad attraktivitet för
            läraryrket som en av sina viktigaste prioriteringar. Administration
            som tar tid från mötet mellan lärare och elev är en av de utmaningar
            som adresseras.
          </note>
          <note>
            Lärare har använt för mycket tid åt att administrera och rätta
            de natio ­ nella proven. Regeringen har därför, genom en bred
            överenskommelse, gjort de tidigare obligatoriska nationella proven
            i SO och NO för årskurs 6 frivilliga. I propositionen Nationella
            prov – rättvisa, likvärdiga, digitala (prop. 2017/18:14) har regeringen
            också föreslagit att de nationella proven ska digitaliseras, vilket
            riksdagen nyligen fattade beslut om. Genom digitalisering kan
            den tid som lärare lägger på proven minskas ytterligare.
          </note>
          <note>
            Regeringen har även fattat beslut om en digitaliseringsstrategi
            för skolväsendet. Genom digitaliseringen kan verktyg och metoder
            utvecklas som underlättar personalens administration samt planering,
            genomförande, uppföljning och utvärdering av undervisningen. Samtidigt
            kan gemensam ­ ma lösningar minska risken för dåliga och tidskrävande
            digitala system.
          </note>
          <note>
            Regeringen har vidare sagt nej till ordningsomdömen i grundskolan
            – en åtgärd som ytterligare hade bidragit till dokumentationskraven
            på lärarna.
          </note>
          <note>
            2015 års skolkommission gör i sitt delbetänkande Samling för
            skolan – Nationell strategi för kunskap och likvärdighet (SOU
            2017:35) bedömningen att huvudmännen bör beakta den administrativa
            bördan för lärare och rektorer och vara restriktiva med att belasta
            dem med egna mål, anvisningar och redovisningskrav vid sidan av
            det som anges i de nationella styrdokumenten.
          </note>
          <note>
            Det finns därför ett behov av att undersöka vilka administrativa
            uppgifter utöver dem som följer av de nationella målen som i dag
            läggs på lärare och skälen till detta samt att se över vilka möjligheter
            som finns att minska mängden sådana uppgifter.
          </note>
          <note>
            Detta görs i utredningen Bättre skola genom mer attraktiva skolprofessioner
            (U 2016:06), som utifrån en analys av arbetssituationen och organisatoriska
            faktorer ska föreslå åtgärder för att minska det administrativa
            arbetet för lärare, rektorer och dem som i dag heter förskolechefer.
            Utredaren ska vidare identifiera och lyfta fram goda exempel på
            hur lärares administrativa börda kan minska samtidigt som exempelvis
            kontakten med barns och elevers vårdnadshavare och föräldrar kan
            genomföras på ett mer effektivt och förtroendefullt sätt.
          </note>
          <note>
            Regeringen har i budgetpropositionen för 2018 vidare föreslagit
            ett statligt stöd för stärkt likvärdighet och kunskapsutveckling,
            i enlighet med Skolkommissionens förslag. Med en infasning på
            tre år föreslås 6 miljarder kronor avsättas för syftet. Mer resurser
            kommer att underlätta för lärarna och innebära förbättrade möjligheter
            för dem att utföra sina uppdrag.
          </note>
          <note>
            När det gäller att skapa mer tid för förberedelser och uppföljning
            och tid för varje elev är det såklart också viktigt att ca 20
            000 fler personer, omräknat i heltidstjänster, anställts i skolväsendet
            sedan läsåret 2014/15, bland annat genom regeringens nu flera
            gånger nämnda satsningar på fler anställda i förskoleklass och
            i lågstadiet.
          </note>
          <note>
            Regeringen har således vidtagit och vidtar flera åtgärder för
            att minska lärarnas administrativa börda.
          </note>
          <note type="speaker">
            Anf. 117 ERIK BENGTZBOE (M):
          </note>
          <note>
            Fru talman! Tack så mycket, statsrådet, för svaret!
          </note>
          <note>
            Ja, att skickliga lärare får ägna merparten av sin tid åt att
            planera, genomföra och följa upp undervisning är ju grunden för
            att eleverna ska få den undervisning som de faktiskt har rätt
            till.
          </note>
          <note>
            Om vi har höga ambitioner för svensk skola och vill se bättre
            kunskapsresultat, ja då måste också lärarna få ägna sin tid åt
            att göra det som de gör bäst, nämligen undervisa. De ska inte
            ägna sig åt administration, att byta gardiner, ställa i ordning
            lokaler, agera rastvakter eller agera skolkuratorer, utan deras
            arbetstid måste få gå till att bedriva undervisning.
          </note>
          <note>
            Som vi konstaterade i den interpellationsdebatt vi hade alldeles
            nyss har Sverige avsevärt mycket mindre undervisningstid än vad
            andra länder har. Det går inte att tolka som något annat än att
            vi faktiskt har lägre ambitioner för hur långt våra elever ska
            gå. Vi behöver kraftigt bygga ut undervisningstiden. Om det ska
            vara möjligt måste lärarnas administrativa börda lättas.
          </note>
          <note>
            Lärarförbundet konstaterar att bördan har ökat de senaste fem
            åren. Sex av tio lärare påstår att den administrativa bördan har
            ökat kraftigt, ytterligare tre av tio lärare håller med om att
            den har ökat, åtminstone något till mycket. Det är ett stort problem
            när lärare tvingas ägna sin tid åt administration i stället för
            att ta hand om sina elever.
          </note>
          <note>
            I internationella jämförelser, exempelvis Vitalis, kan man konstatera
            att svenska lärare använder i genomsnitt två timmar mindre per
            vecka till undervisning jämfört med lärare i andra länder i OECD.
            Man använder också två timmar mer än andra länder till administration.
          </note>
          <note>
            Enligt Skolverket, som sammanställer lärarnas egna uppfattningar
            om hur de använder sin tid, går två timmar per dag för en svensk
            lärare till administrativa åtgärder och ordnings- och omsorgsåtgärder
            som inte handlar om att förmedla kunskap och inte handlar om kunskapsuppdraget.
            Det exemplifieras med iordningsställande av lokaler, behandla
            ledighetsansökningar, agera rastvakt och övervaka omklädningsrum
            två timmar per dag. Det är mer än 20 000 heltidstjänster bara
            i den svenska grundskolan. Det är en sådan aggressiv mängd lärare
            i ett läge där vi har lärarbrist att det blir helt sanslöst och
            man blir helt mållös.
          </note>
          <note>
            Detta är en utveckling som har pågått i Sverige under lång tid.
            Och det är tyvärr en utveckling som vi ser i många länder där
            skolresultaten börjar falla. Det politiska svaret är att man kräver
            mer kontroller och uppföljning, och myndigheterna kräver också
            mer kontroll och uppföljning, för man vill ta reda på vad det
            över huvud taget är som går fel.
          </note>
          <note>
            Alliansregeringen, de socialdemokratiska regeringarna innan dess
            och också den rödgröna regeringen nu har bidragit till att öka
            den administrativa bördan. Det är en utveckling som vi alla måste
            ta ansvar för att vända.
          </note>
          <note>
            Sveriges Kommuner och Landsting driver ett projekt som heter
            PRIO, där man tillsammans med skolorna skalar bort det som är
            onödigt. Det är viktigt. Att digitalisera och centralisera rättningen
            av de nationella proven är också viktigt för att frigöra mycket
            tid. Att se till att vi får in annan personal i skolan som faktiskt
            kan bidra till att lösa de arbetsuppgifter som lärare tvingas
            att utföra, eftersom det inte finns någon annan som kan utföra
            dem, är viktigt.
          </note>
          <note>
            Det behövs också en tydligare styrning av svensk skola, där detalj
            ­ regle ­ ringarna minskar, där kommunpolitikers och riksdagspolitikers
            klåfingrig ­ het minskar och där det blir tydligt vad lärarens
            och skolans uppdrag fak ­ tiskt är, nämligen att förmedla kunskap.
          </note>
          <note type="speaker">
            Anf. 118 Utbildningsminister GUSTAV FRIDOLIN (MP):
          </note>
          <note>
            Fru talman! Tack, Erik Bengtzboe, för vad jag tror är den viktigaste
            interpellationen, om jag nu får värdera men det får jag inte,
            men ändå en mycket viktig interpellation för dagen!
          </note>
          <note>
            Ska vi lyckas med någon av de andra insatser vi talar om handlar
            det slutligen om att läraren ska ha möjlighet att brinna för sitt
            jobb, utveckla sig i sitt jobb och genomföra undervisning av hög
            kvalitet.
          </note>
          <note>
            För ett par år sedan kom det siffror som pekade på att lärare
            är en av landets mest stressade yrkeskårer. Av allt vi vet om
            stress vet vi att det riskerar att slå ut några av de kompetenser
            som är allra viktigast i läraryrket. Möjligheten att se en annan
            individ, utgå från individen, anpassa sin planering utifrån individen,
            hantera oförutsedda situationer – allt det som vi vet att skickliga
            lärare gör varje dag – hotas när lärarkåren blir stressad.
          </note>
          <note>
            Samtidigt vet vi att alla kan beskriva, precis det som Erik Bengtzboe
            beskriver, hur lärare så ofta blir tusenkonstnärer, att det så
            ofta finns en uppgift till och en uppgift till som antingen åläggs
            lärare eller som lärare tar sig an därför att man annars upplever
            att ingen annan skulle göra det och att det är en del av ens ansvar
            att göra det.
          </note>
          <note>
            Vi har kunnat se hur Arbetsmiljöverket gett viten, alltså böter,
            till huvudmän för att de inte kunnat prioritera lärares arbetsuppgifter
            på ett sådant sätt att de rimligen ryms inom lärare s arbetstid
            och hur dåligt styrd skolverksamheten varit på många håll. Man
            har formellt ålagt lärarna arbetsuppgifter som man som arbetsgivare
            inte kan förklara hur de ska rymmas inom den tid som man ger lärarna.
          </note>
          <note>
            Utifrån detta arbete har vi också upptäckt ett antal framgångsfaktorer,
            och jag tänker återkomma till dem. Jag vill dock först konstatera,
            precis som Erik Bengtzboe gör, att det finns ett antal insatser
            som vi kan och ska göra från statligt håll och som vi nu gör och
            är eniga om. Några exempel är digitaliseringen av nationella prov,
            digitaliseringen i stort, där vi går ifrån att alla har sitt eget
            system, med de stora tidsproblem som det kan innebära, till mer
            av gemensamma lösningar med de tidsvinster som det kan innebära
            och mer resurser som gör att lärare kan avlastas andra uppgifter
            och vet att det finns andra som gör det man ska göra. Till detta
            kommer det viktiga lokala arbete som måste göras, och det skulle
            jag säga är i två delar.
          </note>
          <note>
            Det ena är att man behöver klara att prioritera i lärares arbetsuppgifter.
            Man måste göra det tillsammans med lärarna. Anledningen till att
            man måste göra det lokalt och tillsammans med lärarna är att förutsättningarna
            på olika skolor är något olika för vad det är som skapar kvalitet
            i undervisningssituationen och vad det är som måste lyftas bort.
            På en skola har man hittat ett gott arbete för att använda rasten
            till lärande för de yngsta barnen, och man gör det tillsammans
            med fritidshemspersonalen. På en annan skola agerar lärarna rastvakter
            enligt traditionell modell, något som mycket väl annan personal
            skulle kunna göra. På en skola behöver lärarna stöd i att söka
            upp föräldrarna men sedan använda föräldrakontakten i sitt motiverande
            arbete gentemot sina elever. På en annan skola behöver lärarna
            fredas från alltför många intensiva föräldrakontakter som tar
            tid från arbetet med eleverna. Det ser olika ut.
          </note>
          <note>
            En sak är dock säker: Alla lärare har högst 24 timmar om dygnet
            och färre än så i arbetade timmar, och ska så ha. Därför måste
            prioriteringen göras överallt.
          </note>
          <note>
            Det andra som behöver göras lokalt, och som Skolkommissionen
            så tydligt konstaterar, är att rensa i de lokala kraven. Till
            de nationella krav som vi gemensamt är överens om tillför många
            huvudmän, inte minst kommuner, mängder av lokala krav som ska
            följas upp, och på detta ytterligare lokala uppföljningar som
            inte är kopplade till några krav men som tar tid från lärarna.
            Här måste det rensas för att tiden ska gå till att uppfylla de
            gemensamma kunskapskraven.
          </note>
          <note type="speaker">
            Anf. 119 ERIK BENGTZBOE (M):
          </note>
          <note>
            Fru talman! Ja, det här är onekligen en ödesfråga. Vi ska inte
            bara kunna utöka undervisningstiden och se till att eleverna därmed
            får mer lärande och att lärarna får mer möjligheter att utvecklas,
            specialisera sig och kompetensutveckla sig själva. Det är helt
            enkelt också av den enkla anledningen att lärarna måste få en
            rimligare arbetssituation med mer ordning och reda i skolan, där
            hot och våld inte är något som accepteras eller blir kvar, men
            framför allt att lärarna måste få a nvända sin tid på ett vettigt
            sä tt. Annars kommer vi inte att kunna rekrytera lärare i framtiden
            över huvud taget.
          </note>
          <note>
            När man talar med lärare, oavsett om man gör det när man är ute
            och besöker skolor, om man gör det privat eller via lärarfacken,
            kan man konstatera att lärare vittnar om att de lägger timmar
            på dysfunktionella frånvarorapporteringssystem. De lägger timmar
            på att iordningsställa lokaler. De byter gardiner. De agerar rastvakter.
            De lägger väldigt mycket energi på arbetsuppgifter som de absolut
            inte borde utföra.
          </note>
          <note>
            Det råder ingen tvekan om att om man ska klara av att avlasta
            lärarna i dag behöver det komma in andra yrkeskategorier i skolan.
            Det behöver komma in lärarassistenter som faktiskt kan ta ett
            ansvar i mentorskap för elever och i kontakter med elevernas familjer,
            ansvara för att planera för fritidsdagar, provrättningar, provsituationer
            och annat så att lärarnas tid frigörs.
          </note>
          <note>
            Även om antalet vuxna i skolan har ökat, även under den senaste
            mandatperioden, är det tyvärr så att lärartätheten i Sverige minskar.
            Vi är nu uppe i tolv elever per lärare. Jag tror att det är första
            gången på 15 år som vi är över elva elever per lärare. Det behöver
            alltså komma in fler lärare. Och ska vi lyckas rekrytera lärare
            och behålla lärare måste det också bli en bättre fungerande arbetsmiljö.
          </note>
          <note>
            Att man äntligen digitaliserar de nationella proven är utmärkt.
            Jag förstår dock inte varför det ska dröja så fruktansvärt länge
            innan detta kan genomföras i realiteten. En rad länder i vår omgivning
            har jobbat med digitaliserade prov under ett flertal år, så det
            borde inte ta flera år att ta fram en modell för att digitalisera
            de nationella proven i Sverige.
          </note>
          <note>
            När vi ändå genomför en digitalisering av de nationella proven,
            vilket är alldeles utmärkt och dessutom går att komplettera med
            att lärarassistenter och andra agerar provvakter när det skrivs
            så att vi frigör lärartid dubbelt upp, borde vi också införa central
            rättning av de nationella proven. Det skulle ge oss en mer oberoende
            bild av elevernas kunskapsresultat.
          </note>
          <note>
            Det skulle även frigöra tid för lärarna när de inte behöver rätta
            alla nationella prov utan i stället kan fokusera på att gå in
            och titta på de uppgifter som är intressanta att jämföra, diskutera
            och ta med sig till sin undervisning. Att inte behöva sitta och
            maskinellt rätta de nationella provens skulle frigöra ännu mer
            tid och renodla lärarens roll.
          </note>
          <note>
            Det handlar om renodling. Det handlar om renodling av lärarens
            roll, av lärarens tid och av lärarens uppgifter.
          </note>
          <note>
            Då behövs det också, precis som statsrådet var inne på, rensas
            lokalt i vilka krav som ställs av huvudmännen på lärarna. Men
            det krävs också en benhård tydlighet från regering och riksdag
            om vad som är det centrala uppdraget för skolan. Alldeles för
            länge har svenska lärare fått ta ansvar för sociala frågor, för
            integration och för social anpassning när deras huvuduppgift borde
            vara att förmedla kunskap och inget annat. Det andra får vi på
            köpet.
          </note>
          <note type="speaker">
            Anf. 120 Utbildningsminister GUSTAV FRIDOLIN (MP):
          </note>
          <note>
            Fru talman! Ja, lärare ska ha tid att genomföra hög kvalitativ
            undervisning och att skapa kvalitet i den genom goda förberedelser
            och relationsbyggande med elever, reflektion över undervisning,
            vidare bearbetning och kompetensutveckling. Det är här lärares
            fokus ska ligga. Vi ska ha en stark skolorganisation som innebär
            att man blir uppbackad och avlastad andra arbetsuppgifter och
            att man har tillgång till olika former av specialister i skolverksamheten.
            Det är en av anledningarna till att vi nu anställer många fler
            i svensk skola och måste fortsätta att göra det.
          </note>
          <note>
            Därför tror vi att det förslag som Skolkommissionen har lagt
            fram om att staten ska ta ett större ansvar för skolans finansiering
            och vikta finansieringen bättre genom en stor statlig insats på
            totalt 6 miljarder är så viktigt.
          </note>
          <note>
            Låt mig säga något om digitaliseringen eftersom jag fick ett
            antal konkreta frågor av Erik Bengtzboe om den. Rätt genomförd
            sparar digitaliseringen tid, men inte rätt genomförd stjäl den
            tid. Det finns nog ingen vuxen människa i Sverige som inte kan
            beskriva hur dåligt fungerande datasystem snarare har varit tidstjuvar
            än hjälp att spara arbete.
          </note>
          <note>
            När vi gör denna stora reform där alla Sveriges elever i en årskurs
            vid samma tillfälle ska genomföra ett gemensamt prov från olika
            typer av hårdvara över hela landet, som dessutom ska vara skyddat
            från de olika typer av intrång som digitala lösningar kan innebära,
            behöver arbetet genomföras i etapper och ta viss tid. Det första
            helt digitala provet görs under nästa år, och sedan fortsätter
            vi att trappa in det.
          </note>
          <note>
            De grannländer som Erik Bengtzboe nämner började tidigare än
            Sverige. Jag önskar att vi också hade börjat tidigare, men digitaliseringsstrategin
            för svensk skola kom först under denna mandatperiod. Dessa grannländer
            kan också i några fall redovisa att det gick lite för snabbt och
            att systemen för de digitala proven inte från början höll den
            kvalitet man önskade eller blev den besparing av tid för lärarna
            man önskade.
          </note>
          <note>
            Digitalisering innebär också större möjligheter till central
            rättning, framför allt för digital rättning. Den typ av uppgifter
            i de nationella proven som inte behöver rättas av legitimerade
            lärare bör i normala fall vara uppgifter som ska kunna rättas
            digitalt. De uppgifter som inte går att rätta digitalt gör inte
            det för att de kräver lärarkompetens, alltså legitimerade lärare
            för att rätta. Ibland går det att hitta andra lösningar. Men detta
            är grundkonceptet, och det är de legitimerade lärarnas tid vi
            ska spara.
          </note>
          <note>
            Mer kommer att kunna rättas centralt med digital rättning när
            vi har digitala prov. Det blir också större möjlighet att organisera
            rättningen på ett enklare sätt, vilket statsrådet Anna Ekström
            har beskrivit i de diskus ­ sioner ni tidigare har haft.
          </note>
          <note>
            Måste vi spara tid från de nationella proven är det kanske det
            tydligaste exemplet på ett statligt påbud som i stor utsträckning
            är rätt i sak men som genomförs på ett sådant sätt att det stjäl
            mycket mer tid runt själva genomförandet än vad vinsten för genomförandet
            blir.
          </note>
          <note>
            Det var anledningen till att vi kom överens om att man för proven
            i SO och NO i sexan ska ha möjlighet att besluta lokalt om när
            och hur man gör dem. Det ska finnas tillgång till nationella prov,
            den formella termen är bedömningsstöd, som man ska kunna använda
            som lärare, men det ska finnas ett lokalt beslut om när och hur
            man använder dem för att man ska spara tid runt dem.
          </note>
          <note>
            Den utredning som sedan tittade vidare på det tyckte att argumenten
            höll för att också genomföra samma reform i nian. Här görs också
            proven i övriga ämnen som man har nationella prov i, men det finns
            också ett krav på prov i ett av SO- och ett av NO-ämnena. Det
            har vi inte gått vidare med, bland annat för att vi ser att det
            inte finns stöd för det i riksdagen. Skulle borgerligheten vilja
            att man också minskar denna tidsåtgång är vi beredda att föra
            den diskussionen.
          </note>
          <note type="speaker">
            Anf. 121 ERIK BENGTZBOE (M):
          </note>
          <note>
            Fru talman! Det är hög tid att genomföra en digitalisering av
            de natio ­ nella proven. Min poäng med jämförelsen med andra länder
            var inte att de var före oss utan att de redan har gjort det.
            Alltså behöver vi inte uppfinna hjulet igen.
          </note>
          <note>
            Det är annars en svensk sjuka som vi ständigt ägnar oss åt. Det
            spelar ingen roll om vi ska bygga sjukhus eller skolor eller införa
            nationella digitala prov. Vi ska alltid bygga vårt eget system
            i stället för att ta något som är beprövat och fungerar. Därför
            blir det alltid dyrare och krångligare, och vi tvingas leva med
            barnsjukdomar trots att vi är efter.
          </note>
          <note>
            Den huvudsakliga poängen med central rättning är inte enbart
            att rätta de lätta uppgifterna utan att ge lärarna ett stöd i
            att få en oberoende bedömning, även av deras egen undervisningsinsats.
            Det är självfallet lärarna på plats som ska sätta betygen, och
            det är självfallet lärarna på plats som också kan gå in och titta
            på uppgiften och konstatera att de nog hade gjort en annan rättning
            och inte delar uppfattningen. Vi får på detta vis en ytterligare
            uppfattning av hur det ser ut.
          </note>
          <note>
            Ett av huvudproblemen när det gäller uppföljning i svensk skola
            är att vi saknar oberoende mätpunkter. Vi debatterar Timss, Pirls
            och PISA för att vi inte kan följa upp hur resultaten är för svensk
            skola, för det enda vi har att gå på är betygen. De är jämförbara
            över tid men har sina egna problem.
          </note>
          <note>
            Vi lider av ett systemfel i Sverige. Det är bara att konstatera.
            Vi lägger mer pengar på skola och utbildning än praktiskt taget
            alla jämförbara länder. Ändå får vi ut mindre undervisningstid.
            Vi får mindre fokus både på undervisning och, som Skolkommissionen
            konstaterar, på elevhälsa. Det är två av de saker som vi vet är
            mest väsentliga.
          </note>
          <note>
            Bakgrunden till detta är att vi uppenbarligen gör fel. Det finns
            också en politisk klåfingrighet där vi detaljreglerar på ett sätt
            som inte bara stjäl lärarnas tid utan dessutom kapar deras mandat.
            Det måste vi ändra på.
          </note>
          <note type="speaker">
            Anf. 122 Utbildningsminister GUSTAV FRIDOLIN (MP):
          </note>
          <note>
            Fru talman! Diskussionen om central rättning är intressant på
            många sätt. Men om det inte är de enkla uppgifterna som ska rättas
            centralt för att de kan rättas digitalt utan de svårare uppgifterna
            har jag svårt att se vem som inte är legitimerad lärare och därmed
            behövs i skolväsendet som ska ha tid att rätta dessa uppgifter
            och dessutom kunna göra det med högre kvalitet än vad de legitimerade
            lärarna kan. Det är ju en legitimerad lärare som har kompetensen
            att rätta uppgifter som är utformade för att passa det svenska
            skolväsendet och de kunskapskrav vi ställer på eleverna.
          </note>
          <note>
            Det är här problematiken uppstår. Eftersom vi inte har ett förråd
            utanför skolväsendet av legitimerade lärare som kan hoppa in och
            göra den centrala rättningen skulle det riskera att stjäla lärartid
            från skolan oavsett var och hur man organiserar det.
          </note>
          <note>
            Men de digitala proven ger möjlighet till olika lösningar som
            fortsätter att spara lärarna tid. Jag tror dock att de frågor
            som ställs i utredningen om nationella prov, som förslaget bygger
            på, om mängden prov bör fortsätta att prövas seriöst av oss alla.
          </note>
          <note>
            Vi lägger inte mer resurser än andra länder på skolsystemet;
            vi ligger på OECD-snittet. Vi lägger dock mindre på undervisning
            och elevhälsa. Det beror bland annat på att vi är ett stort land
            och har mer skolskjuts än andra länder. Vi är också ett kallt
            land och har dyrare lokalkostnad än andra länder. Vi har dessutom
            valt att investera i ett antal viktiga kompensatoriska uppgifter
            vid sidan om undervisning och elevhälsa, till exempel fria skolmåltider,
            vilket är bra.
          </note>
          <note>
            Vi måste dock öka resurserna till undervisning och elevhälsa,
            och det är anledningen till att regeringens budget innehåller
            ett förslag om utökningar med 6 miljarder till de skolor som behöver
            det mest. Genomförs det kommer vi upp i snittet i resurser till
            undervisning och elevhälsa i OECD. Jag skulle gärna vilja fortsätta
            för att komma högre.
          </note>
          <note>
            Överläggningen var härmed avslutad.
          </note>
          <note>
            § 28 Svar på interpellation 2017/18:185 om undervisningsgapet
          </note>
          <note type="speaker">
            Anf. 123 Utbildningsminister GUSTAV FRIDOLIN (MP):
          </note>
          <note>
            Fru talman! Ida Drougge har frågat mig vilka fler åtgärder jag
            avser att vidta för att öka antalet undervisningstimmar för elever
            i den svenska grundskolan. Jag vill ursäkta mig om jag upprepar
            mig från tidigare interpellationssvar i dag.
          </note>
          <note>
            Jag håller med Ida Drougge om att det är av vikt att värna om
            undervisningstiden och att tidiga insatser är avgörande för elevernas
            kunskapsutveckling.
          </note>
          <note>
            Enligt timplanen för grundskolan uppgår undervisningstiden till
            totalt minst 6 890 timmar för varje elev. Riksdagen har beslutat
            i enlighet med regeringens proposition Skolstart vid sex års ålder
            (prop. 2017/18:9), och förskoleklassen blir därmed obligatorisk
            från och med höstterminen 2018. Då förskoleklassen omfattar minst
            525 timmars undervisning under ett läsår innebär det en avsevärd
            utökning av antalet undervisningstimmar för elever i de obligatoriska
            skolformerna.
          </note>
          <note>
            Undervisningstiden i ämnet matematik utökades 2013 och 2016 med
            totalt 225 timmar. I promemorian En stadieindelad timplan i grundskolan
            och närliggande frågor (U2016/03475/S) har det vidare föreslagits
            att antalet undervisningstimmar i matematik ska utökas med ytterligare
            105 timmar i årskurs 7–9 från och med den 1 juli 2019.
          </note>
          <note>
            Regeringen avser även att göra en ändring i skolförordningen
            (2011:185) med innebörden att undervisningstiden i idrott och
            hälsa i grundskolan utökas med 100 timmar från och med hösten
            2019. Dessa timmar fördelas om från elevens val då det finns brister
            i skolornas hantering av elevens val och en stor majoritet av
            rektorer och huvudmän framfört önskemål om att undervisningstiden
            för elevens val ska minskas.
          </note>
          <note>
            Utvärderingar visar att många elever inte får den undervisningstid
            de har rätt till. Skolkommissionen bedömer, i likhet med regeringen,
            att det behöver införas en stadieindelad timplan för att säkerställa
            att alla elever får den undervisningstid de har rätt till och
            därmed bidra till en mer jämlik skola ( Samling för skolan – Nationell
            strategi för kunskap och likvärdighet [SOU 2017:35]).
          </note>
          <note>
            Regeringen har beslutat om en proposition om en stadieindelad
            timplan i grundskolan (prop. 2016/17:143), och riksdagen har beslutat
            i enlighet med propositionen. De nya bestämmelserna föreslås träda
            i kraft den 1 juli 2018.
          </note>
          <note>
            Skolkommissionen pekar mycket riktigt på att det finns evidens
            för att mer lärarledd undervisningstid ger positiva pedagogiska
            resultat. Enligt kommissionen gäller detta i synnerhet ämnen där
            möjligheterna att på egen hand läsa in eller få föräldrastöd är
            begränsade.
          </note>
          <note>
            Den svenska skolan ska utjämna socioekonomiska skillnader och
            ge alla människor möjlighet att utvecklas till sin fulla potential.
            Att ge elever möjlighet till hjälp med läxor och annat skolarbete
            utanför ordinarie undervisningstid är ett viktigt steg mot ökad
            jämlikhet. För att stimulera fler huvudmän att erbjuda hjälp med
            läxor eller annat skolarbete förstärkte regeringen 2016 satsningen
            med statsbidrag till läxhjälp för att främja möjligheten för elever
            att få stöd med läxor eller annat skolarbete utanför den ordinarie
            undervisningstiden. En del av dessa medel får användas till ideella
            föreningar.
          </note>
          <note>
            Skolornas intresse för att erbjuda läxhjälp är stort och ökar.
            I år betalar Statens skolverk ut totalt 363 miljoner kronor i
            bidrag till skolor som bedriver läxhjälp. Skolverket betalar också
            ut 20 miljoner kronor till ideella organisationer som erbjuder
            läxhjälp. Satsningen möjliggör läxhjälp till totalt 460 000 elever.
          </note>
          <note>
            Riksdagen har i enlighet med regeringens proposition En skyldighet
            att erbjuda lovskola (prop. 2016/17:156) beslutat om en skyldighet
            för huvudmän att erbjuda lovskola till vissa elever i grundskolans
            årskurs 8 och 9. Ett införande av en sådan skyldighet skapar en
            högre grad av jämlikhet och garanterar att de elever som behöver
            det erbjuds möjlighet till mer undervisning.
          </note>
          <note>
            Som en del i arbetet för att stärka nyanlända elevers resultat
            har en försöksverksamhet med utökad undervisningstid i svenska
            eller svenska som andraspråk för nyanlända elever i grundskolan
            pågått sedan 2013. Regeringen bedömer att satsningen bör förlängas
            också under nästkommande år.
          </note>
          <note>
            Detta är några åtgärder som regeringen vidtagit och avser att
            vidta för att säkra och utöka elevernas undervisningstid. Undervisningstiden
            har betydelse, men forskning pekar på lärarens undervisningsskicklighet
            som den enskilt viktigaste faktorn för elevernas kunskapsinhämtning
            och resultat. Här är tid för förberedelser av avgörande betydelse.
            Därför är det viktigt att ca 20 000 fler personer, omräknat till
            heltidstjänster, anställts i skolväsendet sedan läsåret 2014/15,
            bland annat genom regeringens nu flera gånger nämnda satsningar
            på till exempel fler anställda i förskoleklass och på lågstadiet.
          </note>
          <note type="speaker">
            Anf. 124 IDA DROUGGE (M):
          </note>
          <note>
            Fru talman! Jag tycker att det är bra att ministern anser att
            undervisningstid är viktigt. Jag tycker att det är bra att ministern
            anser att tidiga insatser behövs och att ministern förstår att
            detta såklart hänger ihop med att lärares undervisningsskicklighet
            behöver vara bra. Jag tycker att de interpellationsdebatter vi
            har haft här alldeles nyss visar tydligt hur alla dessa frågor
            hänger ihop.
          </note>
          <note>
            Vad jag inte riktigt förstår och vad jag skulle vilja att ministern
            utveckl ar är det han säger i sitt svar – att han vill värna om
            undervisningstiden. Vill han och kommer han att prioritera att
            utöka undervisningstiden eller inte, ja eller nej? Ingen föreslår
            att minska undervisningstiden i dag, varför begreppet att värna
            om undervisningstid blir aningen diffust.
          </note>
          <note>
            Jag vet, precis som ministern själv redogjorde för i sitt svar,
            att undervisningstiden kommer att öka ytterligare 2019. Detta
            sker på grund av att vi i riksdagen har fattat detta beslut, att
            vi i Moderaterna likväl som övriga partier i Alliansen har drivit
            frågan länge och att vi har en majoritet för detta i Sveriges
            riksdag. Därav följer att matematikundervisningen kommer att öka
            2019 och även idrottsundervisning. Så långt, så bra. Därav kommer
            också min fråga till ministern, som handlar om ifall han tycker
            att detta är viktigt och om han kommer att prioritera att utöka
            undervisningstiden utöver detta, vidare, efter 2019.
          </note>
          <note>
            Vi är i ett läge i dag när vi ligger efter och när svenska elever
            kan och lär sig mindre än elever tidigare i Sverige – i faktisk
            kunskap men också i relation till och i konkurrens med elever
            i andra länder. Då hänvisar man till att svenska elever kommer
            att få mer tid och fler timmar i skolan genom att förskoleklassen
            blir obligatorisk. Jag skulle aldrig försöka påstå att ministern
            försöker luras, men detta är att dra det väldigt långt, då 98
            procent av Sveriges elever redan går i förskoleklass. Dessa 98
            procent blir inte fler timmar eller mer undervisning, utan det
            är exakt samma som i dag.
          </note>
          <note>
            Frågan om undervisningstid är viktig också därför att det handlar
            om målstyrning. Det är tydligt och vi vet att hur vi styr svensk
            skola nationellt påverkar våra skolor, elever och lärare, som
            sedan genomför och gör det stora jobbet. Därför är det viktigt
            att vi har våra prioriteringar tydliga. Från moderat håll har
            vi det: Undervisningstid och undervisningsskicklighet är extremt
            viktigt och vår prio ett, för med detta följer att lärare måste
            ha tid att förbereda lektioner. Det ingår i uppdraget: Man måste
            ha tid att förbereda, genomföra och utvärdera lektioner. Detta
            är lärarnas huvuduppdrag, detta ger skickliga lärare och detta
            ger resultat för våra elever.
          </note>
          <note type="speaker">
            Anf. 125 Utbildningsminister GUSTAV FRIDOLIN (MP):
          </note>
          <note>
            Fru talman! Tack, Ida Drougge, för interpellationen!
          </note>
          <note>
            Jag håller helt med om att jämförelsen med förskoleklass enbart
            är relevant för det fall att man gör jämförelser med andra länder.
            Då är det relevant, för då är det motsvarande timmar som räknas
            in i dessa länder. I tidigare svar angav jag hur komplicerade
            och svåra den typen av jämförelser kan vara därför att vi räknar
            något olika, det definieras något olika och olika länder räknar
            in olika delar under skoldagen. OECD försöker rensa för detta,
            men då våra länders skolsystem ser mycket olika ut är dessa jämförelser
            svåra.
          </note>
          <note>
            Jag konstaterar att det finns länder som har mer undervisningstid
            än Sverige och länder som har mindre undervisningstid än Sverige.
            I båda fallen är det länder som har bättre och länder som har
            sämre kunskapsresultat än vi.
          </note>
          <note>
            Jag sluter upp bakom Skolkommissionens analys att vi på sikt
            behöver öka antalet undervisningstimmar och att detta är ett sätt
            att öka kvaliteten, särskilt i vissa ämnen. Jag har ökat det totala
            antalet undervisningstimmar genom utökningen av matematik 2016.
            Vi har gemensamt varit överens om denna utökning. I det första
            skedet 2013 inriktades den på lågstadiet, i nästa skede 2016 inriktades
            den på mellanstadiet och nu 2019 inriktas den på högstadiet.
          </note>
          <note>
            Det är korrekt att Moderaterna har drivit på för att vi ska få
            fler timmar i idrott och hälsa. Jag sluter upp bakom den linjen.
            Jag tycker att det är viktigt med fler timmar i idrott och hälsa.
            Det ger bättre möjligheter. Men jag tror att vi samtidigt måste
            klara att se till att man rör sig mer varje dag. Detta är två
            saker som på ett olyckligt sätt har ställts mot varandra. Det
            är bra att vi har lämnat den diskussionen bakom oss.
          </note>
          <note>
            De två kommande utökningarna av antalet timmar, alltså i matematik
            och i idrott och hälsa, kommer att ske på ett sådant sätt att
            antalet timmar i elevens val minskar. Jag bedömer inte att det
            påverkar resultaten negativt. Elevens val är i dag ett ämne med
            mycket svag kvalitet, och många rektorer anser att detta är en
            god förändring. Det antal timmar som är kvar i elevens val motsvarar
            ungefär det antal timmar som gör det möjligt att läsa ett tredje
            språk under grundskolan, vilket är bra.
          </note>
          <note>
            Begreppet värna eller säkra undervisningstid som tas upp i interpella
            ­ tionssvaret anknyter till den stadieindelade timplanen. Det
            som vi reglerar som undervisningstid är en sak. Tyvärr visar uppföljningarna
            att den undervisningstid som eleverna faktiskt får många gånger
            har varit en annan sak. Det har delvis berott på att vi har saknat
            en stadieindelad timplan. Genom att vi inte har haft en stadieindelad
            timplan har det kunnat vara så att en elev som har flyttat och
            bytt skola under sin grundskoletid har fått färre timmar under
            sin grundskoletid, därför att han eller hon helt enkelt har gått
            från en skola som har förlagt ett visst ämne sent till en skola
            som redan har gått igenom detta ämne.
          </note>
          <note>
            Det som såklart är vanligare är att bristen på möjlighet till
            uppföljning gör att många skolor inte har haft full koll på hur
            många timmar eleverna faktiskt har. Det är svårt att göra en sådan
            uppföljning av nio, eller för den delen tio, år. Den stadieindelade
            timplanen ökar dessa möjligheter. I praktiken vet vi att det kommer
            att innebära fler undervisningstimmar för eleverna.
          </note>
          <note>
            Jag anser, precis som Skolinspektionen, att undervisningstimmarna
            i ett antal ämnen bör öka framöver. Men det bör göras samtidigt
            som man minskar administrationen för lärare och klarar av att
            anställa fler lärare. Det innebär också att antalet timmar bör
            öka i den takt som är möjlig utan att inkräkta på lärares möjligheter
            att skapa kvalitet i undervisningssitua ­ tionen.
          </note>
          <note type="speaker">
            Anf. 126 IDA DROUGGE (M):
          </note>
          <note>
            Fru talman! Detta är bra. Jag kan inte tolka ministern på något
            annat sätt. Det är i alla fall ett steg framåt att ministern och
            regeringen vill värna att eleverna får den undervisningstid som
            de redan har rätt till. Det är ett steg framåt, och det är ett
            viktigt steg framåt. Jag tycker också att det är bra med en stadieindelad
            timplan.
          </note>
          <note>
            Från moderat håll vill vi gå ytterligare ett steg framåt. Det
            är självklart så att ytterligare undervisningstid – vi vill ha
            en timme mer – hänger ihop med att denna undervisningstid också
            ska vara av hög kvalitet och att lärarna då behöver ha de möjligheter
            som krävs för att kunna leverera det. Det är självklart. Det är
            därför som frågan också handlar om hur vi styr för att få just
            det.
          </note>
          <note>
            Allt visar att våra lärare inte jobbar mindre än lärare i andra
            länder. De är inte latare, de är inte färre timmar på jobbet,
            de tänker inte mindre på sitt jobb – tvärtom. Däremot är läraruppdraget
            spretigare än i många andra länder, och lärarna jobbar mer med
            annat än det som de är utbildade till. Det i sig gör också – det
            framgår av forskning – att läraryrkets status blir lägre. Inom
            alla yrken där man jobbar med annat än det som man är utbildad
            till – det som allmänheten uppfattar att till exempel en lärare
            gör – och alltså inte får jobba med det som man är utbildad till
            sänks attraktiviteten i yrket hos i detta fall lärarna själva
            och också hos övriga i samhället. Denna onda spiral måste vi vända.
          </note>
          <note>
            För att regeringens utökade antal platser på lärarutbildningen
            över huvud taget ska kunna fyllas och för att elever där inte
            ska hoppa av i så stor utsträckning som i dag måste statusen öka.
            Lärarna måste få göra det som de är utbildade till att göra och
            de måste få möjlighet att professionalisera sig ytterligare och
            bli bättre på att just undervisa och förbereda och utvärdera lektioner.
            Och de måste få ägna mindre tid åt annat.
          </note>
          <note>
            Vi har ytterligare förslag om detta, vilket Erik Bengtzboe på
            ett förtjänstfullt sätt här tidigare har redogjort för, det vill
            säga hur man kan minska administrationen.
          </note>
          <note>
            Jag tycker att det är lite provocerande hur vi använder lärarnas
            skicklighet. De städar, ställer i ordning stolar, torkar tavlor,
            hänger upp gardiner och håller ordning i omklädningsrum när vi
            behöver dem till så mycket annat och när de är alldeles för få
            och bristen är så stor.
          </note>
          <note>
            Ministern nämner också förslaget om lovskola. Det är också ett
            halvt steg framåt, eftersom den inte är obligatorisk för eleverna
            att gå i. Den är frivillig. Jag undrar varför man har valt att
            göra så. När grundskolan inte är frivillig, varför är det då frivilligt
            att gå i lovskola när en elev ligger efter och inte når målen?
          </note>
          <note type="speaker">
            Anf. 127 Utbildningsminister GUSTAV FRIDOLIN (MP):
          </note>
          <note>
            Fru talman! Jag tackar Ida Drougge för detta. Att få bedriva
            undervisning av god kvalitet, att få möjlighet att utveckla sitt
            yrke och få vara den lärare som man tänkte att man skulle bli
            när man en gång valde lärarbanan är den avgörande frågan för läraryrkets
            attraktivitet. Ja, därför är det viktigt att anställa fler i skolan,
            så att lärare får vara just lärare och får fokusera på läraruppdraget.
          </note>
          <note>
            Ja, jag delar helt Ida Drougges beskrivning av att det är provocerande
            när lärare inte får makt över sina arbetsuppgifter utan blir tusenkonstnärer
            och alltiallon eller administratörer med viss undervisningsskyldighet.
            Lärare ska få vara lärare. Det är det vi måste lösa. Löser vi
            det skapas det förutsättningar för att vi ska kunna möta behovet
            av mer undervisningstid också för eleverna.
          </note>
          <note>
            Jag är dock inte säker på att jag vill kombinera mer undervisningstid
            för eleverna med mer undervisningsskyldighet för lärarna. När
            vi minskar den administrativa tiden tror jag att vi i första hand
            ska säkra att lärarna får mer förberedelsetid för att skapa kvalitet
            i undervisningen. Vi måste också utbilda fler lärare och anställa
            fler lärare för att kunna se till att eleverna får mer undervisningstid
            i de ämnen där det kan göra störst skillnad.
          </note>
          <note>
            Det finns en målkonflikt mellan fler timmar och kvalitet i undervisningen.
            Skapar man inte rätt förutsättningar för lärarna så att dessa
            lärare, eller ännu värre dessa lärare plus en ökad andel obehöriga
            lärare, ska genomföra undervisningen finns det en risk för att
            kvaliteten i undervisningen sjunker. Det är denna målkonflikt
            som vi gemensamt behöver hantera. Det är därför som jag inte ställer
            mig bakom att vi nästa år eller året därpå ska införa ytterligare
            en undervisningstimme varje dag.
          </note>
          <note>
            Däremot gör vi ett antal andra insatser, som jag har redovisat
            i de interpellationsdebatter som vi har haft. En av dem är obligatorisk
            lovskola. Jag får frågan varför obligatorisk lovskola inte är
            obligatorisk för eleven. Anledningen till det är att när vi går
            vidare med detta, som också bygger på den tidigare nämnda Grundskoleutredningen
            och Ann-Marie Beglers analyser, gör vi det utifrån de framgångsfaktorer
            som vi har sett. En av dessa starka framgångsfaktorer har varit
            att man har jobbat med att elever ­ na är motiverade att ta det
            där sista steget för att klara ett moment i undervisningen som
            innebär att de når ett sista kunskapskrav och kan få ett betyg
            för att bli behörig a . Skulle man till dessa dagar och veckor
            tvinga in alla elever som inte når ett resultat för att bli behöriga,
            oavsett hur långt de har kvar tills de ska nå detta resultat,
            skulle risken vara stor för att kvaliteten i lovskolan sjunker
            och att förutsättningarna för just de elever för vilka lov ­ skolan
            är en möjlighet att nå behörig nivå blir sämre.
          </note>
          <note>
            Utvärderingar visar också att lovskolan riskerar att ”bara” bli
            en förlängning av terminen för eleverna, det vill säga mer av
            samma sak. Och en av poängerna med lovskolan har varit att man
            har organiserat den på ett lite annat sätt, med mer individualisering
            i fråga om de moment som eleverna har saknat. Därför har vi valt
            att inte gå fram med att lovskolan ska vara obligatorisk för eleverna,
            i enlighet med Ann-Marie Beglers analys.
          </note>
          <note>
            Det som jag skulle kunna tänka mig att man kan titta vidare på
            är om skolorna ska kunna använda ett obligatorium för de elever
            som skolan, genom rektors beslut, bedömer verklig en skulle ha
            nytta av lovskolan även i de fall där eleverna inte vill gå i
            lovskola.
          </note>
          <note>
            I dag är det så att har du väl tackat ja till ett erbjudande
            om lovskola inträder skolplikt. När du väl har tackat ja är lovskolan
            obligatorisk för dig som elev.
          </note>
          <note type="speaker">
            Anf. 128 IDA DROUGGE (M):
          </note>
          <note>
            Fru talman! Det ligger inte på mig och min roll att ge några
            tips till ministern, men jag skulle vilja göra några medskick.
            Om man från reger ­ ingens sida hade vidtagit några fler åtgärder
            för att minska den administrativa bördan för lärare hade jag nästan
            köpt att man ansträngde sig maximalt för att använda lärare på
            rätt sätt för att då kunna öka undervisningstiden. Då skulle vi
            helt enkelt få se om den tid som frigörs behöver gå åt till redan
            befintlig undervisningstid eller om man kan vänta något år eller
            två för att se om den tiden kan användas till att öka undervisningstiden
            ytterligare i takt med att man också följer hur många nya lärare
            som kommer in i yrket, hur pensionsavgångarna blir och så vidare.
            I dagsläget tycker jag dock inte att det resonemanget håller.
          </note>
          <note>
            Jag tycker att det är att lägga väldigt stort ansvar och stor
            tyngd på de elever som inte når målen i skolan när man säger att
            lovskola och läxhjälp ska vara frivillig. Det är inte alltid särskilt
            coolt eller socialt okej när du går i åttan eller nian att stanna
            kvar efter skolan och studera ytterligare. Att lägga ansvaret
            på eleven att själv välja att studera mer eller inte tycker jag
            inte är rätt, utan det hör till den vuxnes roll i sammanhanget.
          </note>
          <note>
            Ytterligare en åtgärd man hade kunnat vidta är faktiskt också
            att lägga det här tidigare, redan i sexan eller sjuan.
          </note>
          <note type="speaker">
            Anf. 129 Utbildningsminister GUSTAV FRIDOLIN (MP):
          </note>
          <note>
            Fru talman! Tack, Ida Drougge, för resonemanget om lovskola!
            Jag delar inte bedömningen att man skulle införa en lovskola som
            är obligatorisk för alla som riskerar att missa kunskapskraven,
            för jag tror att lovskolan ska vara till för dem som är på väg
            att missa kunskapskraven och har förutsättningar att nå dem just
            genom verktyget lovskola så att man kan skapa en kvalitativ möjlighet
            för dem. Men jag delar bedömningen att det mycket väl skulle kunna
            vara en poäng att rektor har möjlighet att fatta beslut om det
            som en stödinsats på samma sätt som man kan fatta beslut om andra
            stödinsatser. Det skulle innebära att beslutet om att gå i lovskola
            inte ligger hos den enskilda eleven. Jag tycker att det är en
            ganska klok lösning som också liknar det system vi har i övrigt
            för stödinsatser där eleven såklart i högsta grad är delaktig
            i arbetet med till exempel vad ett åtgärdsprogram ska fyllas med
            men där det i slutändan är ett beslut som inte ligger på eleven
            när det gäller exakt hur undervisningen ska utformas.
          </note>
          <note>
            Det fanns dock inte beredningsunderl ag för det, utan frågan
            som Ann ‑ Marie Begler hade att pröva var om det skulle vara obligatoriskt
            för alla i gruppen eller om det inte skulle vara obligatoriskt
            alls och landade utifrån framgångsfaktorerna i att det borde vara
            frivilligt. Men det här är verkligen en fråga som jag ser att
            man skulle kunna titta vidare på och som i bred bemärkelse faktiskt
            ligger i den utredning som i dag pågår om hur stödinsatser i vid
            mening ska kunna förbättras. Den utredningen genomförs av Åsa
            Karle som också är chef inom Specialpedagogiska skolmyndigheten.
          </note>
          <note>
            Med detta vill jag tacka Ida Drougge för debatten, och för det
            fall Erik Bengtzboe och Ida Drougge nu avviker från kammaren vill
            jag också önska er ett gott uppehåll från riksdagsarbetet på plats
            här och en god jul!
          </note>
          <note>
            Överläggningen var härmed avslutad.
          </note>
          <note>
            § 29 Svar på interpellation 2017/18:257 om destruktiva könsnormer
          </note>
          <note type="speaker">
            Anf. 130 Utbildningsminister GUSTAV FRIDOLIN (MP):
          </note>
          <note>
            Fru talman! Daniel Riazat har frågat mig vilka krav på åtgärder
            jag som minister har ställt på Statens skolverk och Statens skolinspektion.
            Daniel Riazat har också frågat mig om när lagförslaget om att
            flytta ansvaret för utredningar av anmälningar om trakasserier
            från Diskrimineringsombudsmannen till Skolinspektionen kommer.
          </note>
          <note>
            Uppropen under hashtaggen #metoo upprör och berör oss alla. När
            jag som statsråd med ansvar för utbildning nås av uppropen från
            skolan, om barn s och elevers utsatthet och upplevelser, tar jag
            det förstås på största allvar. Sexuella ofredanden och trakasserier
            måste bekämpas med samhällets fulla kraft. Utöver åtgärder för
            att identifiera, gripa och bestraffa förövare är det angeläget
            med förebyggande åtgärder. Man måste aktivt motarbeta attityder
            och beteenden som normaliserar olika former av sexuella ofredanden
            och övergrepp.
          </note>
          <note>
            Skolan har genom diskrimineringslagen (2008:567) och skollagen
            (2010:800) en skyldighet att arbeta aktivt mot bland annat sexuella
            trakasserier. Från och med den 1 januari i år har det förtydligats
            i lagstiftningen att skolorna måste ha riktlinjer och rutiner
            för verksamheten i syfte att förhindra trakasserier och sexuella
            trakasserier. Det återfinns i 3 kap. 18 § diskrimineringslagen.
          </note>
          <note>
            Forskningen visar vikten av ett systematiskt proaktivt arbete
            med normkritik, inkludering, likabehandling, delaktighet och inflytande.
            Att i skolan på ett tidigt stadium reagera på och motverka grovt
            språk eller att barns kroppsliga integritet kränks i lek eller
            fysiska aktiviteter är att motverka den normalisering som uppropen
            från skolan vittnar om. Normkritik och normmedvetenhet är en utgångspunkt
            för skolmyndigheternas arbete med dessa frågor. I Skolverkets
            rapport Diskriminerad, trakasserad, kränkt? från 2009 och i Skolinspektionens
            kvalitetsgranskning Skolors arbete mot trakasserier och kränkande
            behandling på nätet från 2016 understryks betydelsen av att skolan
            utmanar normer som kan leda till kränkningar.
          </note>
          <note>
            Inom ramen för de nationella skolutvecklingsprogrammen har reger
            ­ ingen vidare gett Skolverket i uppdrag att genomföra kompetens
            ‑ , utveck ­ lings- och stödinsatser för att utveckla arbetet
            med skolans värdegrund. Det gäller till exempel trygghet och studiero,
            jämställdhet och normkritik samt arbetet mot diskriminering och
            kränkande behandling.
          </note>
          <note>
            I skolans sex- och samlevnadsundervisning finns möjlighet att
            ta upp frågor om normer, identitet och samtycke i flera ämnen.
            Skolinspektionen genomför nu en granskning av sex- och samlevnadsundervisningen.
            Re ­ geringen avser att noggrant ta del av resultatet av den granskningen
            och utifrån den överväga vilka åtgärder som är lämpliga.
          </note>
          <note>
            Regeringen har vidare gett Skolverket i uppdrag att göra en översyn
            av förskolans läroplan. I det arbetet ska även barns rätt till
            integritet lyftas fram och förtydligas. Det handlar bland annat
            om barns rätt till kroppslig integritet.
          </note>
          <note>
            Diskrimineringsombudsmannen utövar tillsyn i skolan utifrån diskrimineringslagen
            och utreder anmälningar om sexuella trakasserier. Skolinspektionen
            utövar tillsyn över att bestämmelserna om kränkande behandling
            och trygghet och studiero i skollagen efterlevs i skolorna. I
            betänkandet Bättre skydd mot diskriminering (SOU 2016:87) föreslås
            att tillsynsansvaret för arbetet med åtgärder mot diskriminering
            i skollagsreglerad verksamhet ska övergå till Skolinspektionen
            och ett lagförslag härom lämnas. Betänkandet har remitterats och
            bereds för närvarande inom Reger ­ ingskansliet.
          </note>
          <note>
            Regeringen har vidtagit en rad konkreta åtgärder för att skolan
            ska identifiera normer som begränsar lika möjligheter för barn
            och elever att lära och utvecklas i skolan. Vårt arbete med detta
            fortsätter.
          </note>
          <note type="speaker">
            Anf. 131 DANIEL RIAZAT (V):
          </note>
          <note>
            Fru talman! Tack, utbildningsministern, för svaret! Sedan berättelser
            under hashtaggen #metoo började spridas i mitten av oktober har
            många fler upprop gjorts i olika branscher och sektorer i samhället.
            Som jag har nämnt i min interpellation har bland annat hashtaggarna
            #tystiklassen, #räckupphanden och #ickegodkänt kommit från skolans
            värld. Tusentals tjejer och kvinnor, unga som gamla, har vittnat
            om sexuella trakasserier och övergrepp inom skolan. Förövarna
            har en sak gemensamt, och det är att de är män. Det handlar om
            klasskompisar, lärare eller annan skolpersonal. Det är inte alla
            män, men det är alla sorters män.
          </note>
          <note>
            Det här är inte överraskande, och nu är det dags att vi agerar
            och visar att vi tar dessa vittnesmål på allvar och att det inte
            ska stanna vid ord. Vi behöver lägga över ansvaret där det hör
            hemma. När män är skyldiga till nästan allt våld och alla sexuella
            övergrepp kan det inte ligga på kvinnorna att behöva ändra på
            sitt beteende.
          </note>
          <note>
            Alla måste gå i skolan. Därför är det viktigt att skolorna tar
            tag i det förebyggande och åtgärdande arbetet mot sexuella trakasserier
            och sexuellt våld. Skolan är dessutom den plats där det är vanligast
            att unga tjejer utsätts för sexuella trakasserier.
          </note>
          <note>
            Uppropen visar på bristerna i dagens arbete. Jag är glad att
            regeringen och utbildningsministern är seriös på den här punkten.
            Men samtidigt visar det här att vi behöver göra mer för att komma
            fram till lösningar. Det visar att Skolverkets stödmaterial för
            värdegrundsarbetet, där sexuella trakasserier är inkluderade,
            är bra i ord men att det inte alltid fungerar i praktiken.
          </note>
          <note>
            I Friends rapport från 2017 beskriver organisationen att man
            har mött flera elever och lärare som är så vana vid sexuella trakasserier
            att de ser det som en del av vardagen och som att det är på det
            sättet tjejer och killar beter sig mot varandra. Flickor får lära
            sig att när en pojke jagar eller slår en flicka betyder det att
            pojken tycker om henne – ni vet, kärlek börjar alltid med bråk.
          </note>
          <note>
            Ett sexuellt ofredande där en kille tar en tjej mellan benen
            eller på brösten förklaras i princip ofta eller alltid bort med
            att killen är barnslig eller omogen och inte har förstått sin
            handling. Det är inte acceptabelt. När övergrepp dessutom når
            rättssalen – det handlar om att män har behandlat kvinnor på det
            sättet – finns det alldeles för många fall där man får höra i
            domstolen att det är något som männen inte har förstått och att
            det inte har varit avsiktligt.
          </note>
          <note>
            Det är bra att regeringen har gett Skolverket i uppdrag att ta
            fram en ny läroplan för förskolan, för att ge frågan större tyngd.
          </note>
          <note>
            Vad avser regeringen att göra i övrigt för att vi ska komma någon
            vart med problemet? Generationer av kvinnor och tjejer ska inte
            behöva acceptera att det ser ut på det här sättet. Vi kan inte
            heller ha ett utbildningssystem där destruktiva könsnormer och
            destruktiva beteenden från män och killar accepteras.
          </note>
          <note type="speaker">
            Anf. 132 Utbildningsminister GUSTAV FRIDOLIN (MP):
          </note>
          <note>
            Fru talman! Tack för interpellationen, Daniel Riazat!
          </note>
          <note>
            Vi har arbeta t med några åtgärder länge. Jag beskrev en del
            av dem i svaret. Det handlar om förändring och förstärkning av
            förskolans läroplan, säkrandet av nationella skolutvecklingsprogram
            som ger skolorna stöd i deras arbete med detta och den lagförändring
            som vi avser att genomföra för att skärpa Skolinspektionens möjligheter
            att arbeta mot sexuella trakasserier på alla skolor och möjligheter
            att agera när man får in en anmälan om sexuella trakasserier.
            Jag kan också lägga till den handledning om hur en vuxen i skolans
            värld ska agera när man misstänker eller får kännedom om ett sexuellt
            övergrepp mot ett barn. Den har tagits fram av Stiftelsen Allmänna
            Barnhuset genom regeringens uppdrag och finansiering.
          </note>
          <note>
            Att skolmiljön inte är trygg för alla är känt. Och det har varit
            en av våra största prioriteringar den här mandatperioden. Det
            här är åtgärder som nu ska verkställas.
          </note>
          <note>
            Trots att det har varit känt tror jag att det är omöjligt för
            en rimlig människa att inte skakas på allvar av vittnesmålen som
            kommer ur metoo och de specifika upprop som är kopplade till skolans
            värld. Många av kränkningarna, övergreppen och brotten som beskrivs
            har skett i skolans värld – mellan elever, mellan personal, från
            elev mot personal eller från personal mot elev.
          </note>
          <note>
            För det fall det har skett någon annanstans eller i andra branscher
            tycks det bygga på attityder som har grundlagts tidigt, när männen
            har varit pojkar i förskolan eller grundskolan. Daniel Riazat
            beskriver hur kultur, attityder och förväntningar på hur män och
            kvinnor ska vara mot varandra normaliserats där. Lekar blev till
            kränkningar, negligerande av tjejers integritet blev till sexuella
            övergrepp och språkbruket och beteendet vid sidan av lektionerna
            – ibland också på lektionerna – blev sådana att övergreppen och
            det vi nu ser blev normaliserat. Det visar hur extremt viktigt
            det här arbetet är.
          </note>
          <note>
            Jag kan inte annat än instämma i att det måste bli ett före och
            ett efter hösten 2017. De modiga vittnesmål som nu kommer i ljuset
            måste leda till handling, av alla i ansvarig ställning. Det gäller
            såklart varje rektor och varje vuxen på varje skola. Men det gäller
            också oss.
          </note>
          <note>
            Vi kommer att fortsätta sitta ned med skolmyndigheterna. Vi har
            påbörjat ett arbete för att se om det går att förstärka de insatser
            vi gör nu, om det går att säkra att de kommer ut på alla skolor
            på ett annat sätt än tidigare. Kan vi samverka med lärare, skolledarfack
            och andra organisationer som kan nå fram för att göra förändringar?
            Och hur ska det i så fall ske?
          </note>
          <note>
            Vi har lagt grunden för att åstadkomma en förändring. Vittnesmålen
            har skapat en medvetenhet som jag inte tror att något regeringsuppdrag
            eller någon kampanj från en intresseorganisation eller ett politiskt
            parti skulle kunna göra. Den medvetenheten och den grunden måste
            nu användas till verklig förändring ute på varje skola.
          </note>
          <note type="speaker">
            Anf. 133 DANIEL RIAZAT (V):
          </note>
          <note>
            Fru talman! Jag vill återigen tacka utbildningsministern. Jag
            är som sagt glad över att regeringen ser problemet och tar det
            på lika stort allvar som vi. Det ska inte stanna vid att vara
            berättelser, utan det ska skrivas en ny berättelse som handlar
            om ett annat samhälle där patriarkala och destruktiva könsnormer
            inte är basen, vilket de tyvärr har blivit. De åtgärder som utbildningsministern
            har presenterat är bra. Vi kommer också att följa utvecklingen.
          </note>
          <note>
            Jag skulle vilja lyfta upp några andra områden, för att se hur
            regeringen och utbildningsministern tänker. En fråga handlar om
            läromedlen i skolan, det vill säga det material man använder för
            att undervisa eleverna. Finns det ett tänk när det kommer till
            att bryta mot destruktiva könsnormer och i mångt och mycket patriarkala,
            ibland till och med rasistiska, normer som kan förekomma i läromedlen?
          </note>
          <note>
            Det har kommit flera rapporter under ett antal år, även innan
            den här regeringen kom till makten, som visar att läromedlen i
            skolan egentligen inte lever upp till läroplanen, som går ut på
            att vi ska motverka de normerna. Läromedlen utgår till stor del
            från män. När det gäller till exempel historieböckerna verkar
            kvinnor som har gjort viktiga avtryck i vårt samhälle inte ha
            existerat. Det stämmer såklart inte.
          </note>
          <note>
            Den andra frågan handlar om undervisningen i sex och samlevnad
            och sexualkunskap. Vilka planer har regeringen där? Vi vet att
            det också där har fungerat på många håll, men att det har varit
            betydligt sämre på andra håll. Man har inte levt upp till förväntningarna.
          </note>
          <note>
            Den tredje frågan handlar om vem som ska flytta på sig under
            tiden efter att en elev har blivit utsatt och man tar tag i problematiken.
            Det kan såklart gälla andra trakasserier också, till exempel mobbning.
            Men i det här fallet har unga tjejer gång på gång fått flytta
            på sig medan killen, förövaren, i princip inte har berörts av
            det han har utsatt henne för. Något måste göras åt det.
          </note>
          <note>
            Kan man till exempel göra något när det gäller skolledarna, för
            att tydliggöra vad som gäller? Jag är också insatt i hur skollagen
            ser ut. Men skollagen följs uppenbarligen inte. Vad vill utbildningsministern
            göra för att se till att implementeringen av den befintliga skollagen
            följs i det avseendet?
          </note>
          <note type="speaker">
            Anf. 134 Utbildningsminister GUSTAV FRIDOLIN (MP):
          </note>
          <note>
            Fru talman! Tack för frågorna, Daniel Riazat!
          </note>
          <note>
            När det gäller läromedel vet jag att läromedelsbranschen arbetar
            medvetet för att förflytta både de problem som funnits i läromedlen
            och de problem i särskilda ämnen som speglas i läromedlen. Till
            exempel har det varit ett relativt ensidigt fokus i svensk historieforskning,
            vilket har lett till att också läroböckerna fyllts med visst stoff
            och att annat har utelämnats.
          </note>
          <note>
            Den ordning vi har i dag sedan relativt lång tid är att skola
            och lärare får använda de läromedel som man anser lämpliga. Sedan
            följer vi som stat upp att varje skola har liknande undervisning.
            Där kan också ingå att granska vilka läromedel som används och
            hur de uppfyller det som står i läroplanen. Jag är inte främmande
            för att man skulle kunna ge råd till sko ­ lor på det sätt som
            görs i de flesta andra länder , där man ser efter att de läromedel
            som tas fram följer r egleringen för skolan om till exempel vär
            ­ degrunden. Det gäller kanske oftast och mest innehållet för
            separata kur ­ ser.
          </note>
          <note>
            Oavsett om man har den ordningen eller den ordning som vi har
            i Sverige är det till syvende och sist så att läromedlen måste
            produceras. Jag tror inte att läromedel ska produceras av staten.
            I grunden är det bra att läromedel produceras oberoende av staten.
            Statligt producerade läromedel tycks följa en viss trend men missa
            andra trender – milt uttryckt. Av den anledningen finns det skäl
            att säkra att det är branschen som gör jobbet. Det har jag vid
            flera tillfällen mött i läromedelsbranschen.
          </note>
          <note>
            När det gäller den andra frågan om sex och samlevnad har vi nu
            begärt en kvalitetsgranskning från Skolinspektionen. Bakgrunden
            till det är att vi vet att det brister. Det ser väldigt olika
            ut i olika skolor med tanke på det som står i styrdokumenten och
            det som faktiskt händer på skolorna.
          </note>
          <note>
            Vi har dock ingen översikt av hur det brister. Vi vet inte var
            de stora bristerna finns, och vi vet inte riktigt var vi ska sätta
            in det konkreta stödet. Det är ju det som kvalitetsgranskningen
            ska komma fram till. Utifrån den kan vi fatta beslut om till exempel
            ett nationellt skolutvecklingsprogram för att fortbilda lärare.
            Men då behöver vi veta vilken lärarkategori det är som mest behöver
            denna fortbildning. Mot bakgrund av den stora roll som en bra
            sex- och samlevnadsundervisning kan spela tror jag absolut att
            det ska genomföras.
          </note>
          <note>
            Den tredje frågan handlade om att elever som har begått kränkningar
            ska kunna flyttas. Ja, precis som Daniel Riazat säger är skollagen
            i grunden mycket tydlig. Rektor har möjlighet att stänga av en
            elev och också att flytta en elev. Rektor kan också stänga av
            en elev och välja att flytta eleven under den tid som avstängningen
            sker. De rättsfall som vi har på bordet antyder att åtgärderna
            används för lite snara re än för mycket. Det är viktigt att det
            finns information, integritet och möjlighet hos varje rektor att
            använda de verktyg som skollagen ger.
          </note>
          <note>
            Därför fattade regeringen i torsdags beslut om att i Skolverkets
            regler ­ ingsbrev ge ett uppdrag som innebär att man ska utvärdera
            både användningen av lokala ordningsregler och användningen av
            de disciplinära åtgärder som skollagen medger. Man ska också utvärdera
            hur vi kan nå ut med information om desamma och goda exempel till
            Sveriges rektorer.
          </note>
          <note type="speaker">
            Anf. 135 DANIEL RIAZAT (V):
          </note>
          <note>
            Fru talman! Jag tycker, som sagt, att det är väldigt bra att
            regeringen har tagit detta på allvar. Jag instämmer också i att
            det kan finnas problem med läromedel som produceras av staten
            och att det inte är den enda lösningen. Även inom staten finns
            det uppenbarligen individer som bär på destruktiva könsnormer.
            Det är ingenting som är isolerat till enbart klassrummen eller
            till ideella organisationer, utan det finns i hela vårt samhälle.
            Därför tror jag snarare på att man ska tydliggöra och kanske vara
            lite hårdare och blanda sig i lite mer för att ge råd till skolorna
            så som utbildningsministern sa att han inte är främmande för.
            Jag skulle absolut ställa mig bakom ifall regeringen framförde
            ett sådant förslag.
          </note>
          <note>
            När det gäller sex och samlevnad håller jag med om att det är
            ganska otydligt var problemen finns och exakt på vilket sätt man
            ska tackla dem. Det är väldigt bra att man fortsätter att arbeta
            med det.
          </note>
          <note>
            När det kommer till skollagen upplever jag – som jag sa tidigare
            – att lagen är tydlig när det gäller förflyttning och avstängning
            av elever, men det behöver göras ytterligare för att skolledare
            ska följa lagstiftningen. Där är jag återigen glad över beskedet
            från regeringen.
          </note>
          <note>
            Det finns en rad andra saker som man skulle kunna göra och som
            man har gjort tillsammans i olika kommuner. Under tiden som vi
            har de mönster som vi har, de normer som vi har, är det viktigt
            att elever som är utsatta ges möjlighet att stärka varandra och
            sig själva. Det är inte alltid som elever vänder sig till kuratorer
            eller till skolpsykologer, så där skulle man kunna ha till exempel
            feministiskt självförsvar och andra åtgärder.
          </note>
          <note type="speaker">
            Anf. 136 Utbildningsminister GUSTAV FRIDOLIN (MP):
          </note>
          <note>
            Fru talman! Tack, Daniel Riazat!
          </note>
          <note>
            När det gäller läromedel kan jag understryka och förtydliga att
            det som branschen efterfrågar är till exempel att Skolinspektionen
            oftare skulle granska vilka läromedel som används. Branschen har
            såklart ett stort intresse av att man använder uppdaterade läromedel
            och att läromedlen förändras i takt med att innehållet i ämnena
            förändras. Det gäller också kunskap om hur man tillverkar ett
            bra läromedel som kan vara ett gott stöd i lärarnas arbete.
          </note>
          <note>
            Den grundläggande ordningen att vi inte styr skolan genom läromedlen
            utan att vi styr skolan genom styrdokument och granskning av skolan
            för att på det sättet se till att undervisningen är likvärdig
            försvarar jag starkt. I det arbetet kan också ingå att ge olika
            typer av råd eller se hur läromedel kan användas på ett gott sätt
            så som man gör i många andra länder.
          </note>
          <note>
            Med detta tackar jag för det stöd som finns för regeringens arbete
            på det här området. Arbetet kommer att fortsätta, och jag ser
            fram emot att vi fortsätter att träffas för att utveckla den här
            politiken. Jag önskar ledamoten ett gott uppehåll i riksdagsarbetet
            och en god jul.
          </note>
          <note>
            Överläggningen var härmed avslutad.
          </note>
          <note>
            § 30 Svar på interpellation 2017/18:222 om Migrationsverkets
            skuld till kommunsektorn
          </note>
          <note type="speaker">
            Anf. 137 Statsrådet HELÉNE FRITZON (S):
          </note>
          <note>
            Fru talman! Jan Ericson har frågat mig om vilka åtgärder jag
            avser att vidta för att Migrationsverkets skuld till kommunerna
            betalas i närtid och om jag kan tänka mig att överväga en ny modell
            med preliminära löpande a conto-utbetalningar som stäms av i efterhand
            för att minska den stora summa kommunerna tvingas vänta på.
          </note>
          <note>
            Den stora ökningen av antalet asylsökande under 2014 och 2015
            ledde till att kommunernas ansökningar om ersättning ökade kraftigt.
            Det tidiga ­ re administrativt krävande ersättningssystemet för
            kommunernas mottag ­ ande av ensamkommande barn bidrog till fördröjningar
            i handläggningen. Systemet medförde en lång eftersläpning från
            att den faktiska kostnaden uppstod till dess att kommunerna ansöker
            om ersättning och sedan slutligen får betalt av Migrationsverket.
          </note>
          <note>
            I dag ligger balansen på 8,1 miljarder kronor. Vid årets slut
            beräknas balansen ligga mellan 4 och 5 miljarder kronor.
          </note>
          <note>
            För att effektivisera utbetalningarna till kommunerna införde
            reger ­ ing ­ en den 1 juli 2017 ett nytt ersättningssystem för
            kommunernas mottagande av ensamkommande barn. Det nya ersättningssystemet
            bygger i större utsträckning på schabloner som betalas ut automatiskt
            utan att kommunen behöver ansöka om ersättningen. Införandet av
            det nya ersättningssystemet har effektiviserat utbetalningarna
            till kommunerna för kostnader som uppstått från och med den 1
            juli 2017. Kommunerna har fram till den 31 december möjlighet
            att ansöka om ersättning för kostnader som uppstått innan det
            nya ersättningssystemet infördes.
          </note>
          <note>
            Bland annat för att i högre takt kunna betala ut äldre anspråk
            om ersättningar har regeringen föreslagit och riksdagen fattat
            beslut om en ökning i höständringsbudgeten 2017 med 6,3 miljarder
            kronor.
          </note>
          <note>
            Migrationsverket bedömer att man kan betala ut större belopp
            till kommuner och landsting under 2017 än vad som tidigare antagits,
            både genom ökad effektivitet i handläggningen och genom direkta
            delutbetalningar. Genom denna hantering kommer Migrationsverket
            således att kunna betala ut en större del av sina ersättningsanspråk
            under 2017 än vad som tidigare har prognostiserats. Kontroll och
            sedvanlig handläggning av de ersättningsanspråk som delutbetalas
            kommer i stället att ske under 2018.
          </note>
          <note>
            Detta var mitt inledande svar.
          </note>
          <note type="speaker">
            Anf. 138 JAN ERICSON (M):
          </note>
          <note>
            Fru talman! Det är ju lite hedrande att få delta i dagens sista
            interpellationsdebatt.
          </note>
          <note>
            Ministern och jag träffades här för knappt en månad sedan. Då
            berättade jag att jag för drygt ett år sedan ställde en interpellation
            till dåvarande migrationsminister Morgan Johansson med anledning
            av att Migrationsverket hade en väldigt stor obetald skuld till
            kommunerna. I den efterföljande debatten utlovade han att Migrationsverket
            höll på att arbeta sig i kapp och att väntetiden för betalning
            successivt skulle minska.
          </note>
          <note>
            När jag i början av december skrev den här nya interpellationen
            var Migrationsverket fortfarande skyldigt kommunerna över 10 miljarder
            kronor för asylmottagandet. Detta har fått till effekt att mindre
            kommuner med stort mottagande har fått väldigt stora ekonomiska
            obalanser och t ill och med har tvingats låna för att klara den
            löpande ekonomin.
          </note>
          <note>
            Nu säger ministern att skulden enligt Migrationsverket är nere
            på drygt 8 miljarder, och ministern tror att balansen ska vara
            nere på 4–5 miljarder vid årsskiftet. Om bara några veckor, med
            lite helger emellan, ska man alltså halvera sin skuld till kommunerna
            från 8 till 4–5 miljarder. Detta låter faktiskt något osannolikt.
          </note>
          <note>
            Jag misstror inte alls ministern, men jag tror att man kanske
            ska ta Migrationsverkets uppgifter med en liten nypa salt. Om
            Migrationsverket inte lyckades hålla den förra migrationsministerns
            löfte för ett år sedan om att minska skulden kraftigt tvivlar
            jag tyvärr på att man faktiskt kommer att lyckas den här gången.
            Faktum är att Sveriges kommuner i flera år i praktiken har kommit
            att agera bank åt staten. Det beror på att ersättningen från Migrationsverket
            betalas ut i efterhand med stora fördröjningar.
          </note>
          <note>
            Effekterna av den nya bosättningslagen och de i övrigt ganska
            stora påfrestningarna på kommunerna som kommit till följd av det
            stora antalet nyanlända, till exempel vad gäller skolan, är tillräckligt
            stora utan att staten behöver försvåra situationen genom att släpa
            efter med ersättningarna till kommunerna. Annars finns risken
            att kommunerna behöver dra ned på annat. Vi vet ju att det i sin
            tur inte direkt gynnar integrationen. Det minsta man kan begära
            är att kommunerna får betalt i tid så att de får en överblick
            över sin ekonomi och sin budget.
          </note>
          <note>
            Migrationsministern nämnde i debatten i början av december att
            Migrationsverket hade ändrat sina utbetalningsrutiner och mer
            använde schabloner. Detta var något jag efterfrågade i min debatt
            med Morgan Johansson för ett år sedan. Enligt honom var det omöjligt,
            och risken var att kommunerna då skulle få för mycket betalt,
            att det skulle skapa för mycket osäkerhet och så vidare. Tydligen
            gick det bra ändå.
          </note>
          <note>
            I början av december var migrationsministern osäker på om den
            nya schablonmodellen gällde för alla kommunplacerade nyanlända
            eller bara för ensamkommande barn. Hon ville återkomma om detta.
            I dagens debatt har jag fått svaret att modellen bara gällde de
            ensamkommande barnen. Varför är det så?
          </note>
          <note>
            Jag har svårt att se att det skulle finnas något problem med
            att använda schabloner för alla typer av ersättningar för nyanlända
            för att sedan stäm ­ ma av i efterhand om det finns detaljer som
            man behöver göra återkrav för eller som kan dras på nästan utbetalning.
            I min interpellation frågar jag faktiskt ministern om hon kan
            tänka sig att överväga en ny modell med preliminära löpande a
            conto-utbetalningar som stäms av i efterhand och som gäller alla
            former av mottagande av nyanlända, inte bara ensamkommande barn.
            Denna fråga får jag inte svar på i ministerns inledande anförande,
            och därför upprepar jag den.
          </note>
          <note type="speaker">
            Anf. 139 Statsrådet HELÉNE FRITZON (S):
          </note>
          <note>
            Fru talman! Jag vill verkligen tacka för interpellationen. Även
            om Jan Ericson och jag har debatterat det här tidigare är det
            ändå viktigt och angeläget att ägna den här stunden åt denna fråga.
          </note>
          <note>
            Regeringen är tydlig med att utbetalningarna till kommunerna
            ska ske på ett så effektivt sätt som möjligt. Därför har regeringen
            tillfört ytterligare 6,3 miljarder kronor, så att det blir möjligt
            att 2017 klara av en så hög andel av utbetalningarna som möjligt.
          </note>
          <note>
            Vad jag kan se i de andra partiernas budgetförslag har inget
            annat parti kommit fram med en högre nivå för att möjliggöra ytterligare
            utbetalningar. För övrigt tror jag egentligen inte att det hade
            påverkat bilden, eftersom det också krävs att man har kompetens
            och kunnande att hantera det hela.
          </note>
          <note>
            För att ge en bild av detta kan jag berätta att Migrationsverket
            har efter ­ släpningar sedan 2015. Vi betalar nu ut för såväl
            2015 som 2016 och 2107. År 2016 fanns 37 anställda årsarbetare
            som jobbade med dessa frågor. I dag finns det på Migrationsverket
            203 handläggare som hanterar utbetal ­ ningarna. Detta ger en
            ganska bra bild av vad uppdraget handlar om. Det här är också
            bakgrunden till att vi behövde överge det väldigt krångliga och
            administrativa system som infördes 2008. Nu har det moderniserats,
            och precis som Jan Ericson säger rör det nya systemet de ensamkommande
            och deras boende.
          </note>
          <note>
            Som ett direkt svar på frågan om man inte kan gå vidare och även
            förändra utbetalningarna för andra ersättningsområden kan jag
            berätta att den utredning som vi kallar Mottagandeutredningen
            har delar av detta i sitt uppdrag. I avvaktan på denna utredning
            har dock Migrationsverket på uppdrag av regeringen vidtagit åtgärder
            för att effektivisera hanteringen av också övriga ansökningar.
            Det kan handla om kostnader för skola och sjukvård. Sammantaget
            är detta utbetalningar till kommuner och landsting.
          </note>
          <note>
            Det finns en tydlig ambition och ett uppdrag till Migrationsverket
            att under 2018 digitalisera ansökningsförfarandet och automatisera
            utbetalningarna till kommuner och landsting enligt den modell
            som jag beskrev att man redan nu använder. I den delen är det
            väl en uppskattning av Jan Ericsons tidigare förslag om att hitta
            ett slags schablonmodell.
          </note>
          <note>
            Jag skulle vilja att vi kan hjälpas åt med att se till att samtliga
            kommuner i landet ansluter sig till det avtal som man behöver
            för att den digitaliserade e-tjänsten ska fungera på ett bra sätt.
            I dagsläget har ungefär hälften av landets kommuner valt att gå
            in i denna modell. Jag är dock övertygad om att betydligt fler
            kommer att visa intresse även för kommande områden och utbetalningar
            framöver efter att de under hösten har fått bekanta sig med det
            nya ersättningssystemet.
          </note>
          <note>
            Vi står de kommande veckorna således inför en övergångsperiod.
            Jag ser fram emot att vi når en balans som verkligen är en balans.
          </note>
          <note type="speaker">
            Anf. 140 JAN ERICSON (M):
          </note>
          <note>
            Fru talman! Jag reagerade lite när jag hörde i interpellationssvaret
            att man bland annat för att i högre takt kunna betala ut äldre
            anspråk har ökat höständringsbudgeten med 6,3 miljarder kronor.
            Det kan ju inte saknas pengar i regeringens budget för att man
            ska kunna betala skulden till kommunerna. Jag tror precis som
            ministern att det inte i första hand handlar om pengar, för det
            är klart att Migrationsverket måste göra rätt för sig och att
            det måste finnas pengar till detta. Annars får man låna eller
            göra något annat, för man kan inte låta kommunerna vänta för att
            statens pengar är slut.
          </note>
          <note>
            Problemet, vilket ministern också tog upp, är att man i dag hanterar
            ärenden från 2015, 2016 och 2017 och att man har 203 handläggare.
            Detta säger något om hur oerhört komplicerat ersättningssystemet
            är. Frågan är om man kan ha ett så komplicerat system.
          </note>
          <note>
            När vi i början av december debatterade det här påpekade flera
            debattdeltagare att det till och med förekommer rättstvister mellan
            kommuner och Migrationsverket om vilka ersättningar man kan få
            betalt för. Det är orimligt att regelverket är så komplicerat
            att kommunen inte på förhand vet vad den får ersättning för och
            inte.
          </note>
          <note>
            Jag vill fråga ministern om det finns några tankar om att förenkla
            regelverket och kanske förtydliga så att det inte behöver vara
            en balans med tre år gamla ärenden och att 203 handläggare ska
            jobba med detta på Migrationsverket. Det låter väldigt ineffektivt,
            i varje fall för mig.
          </note>
          <note>
            Jag gläder mig åt att ministern konstaterar att det som jag föreslog
            för Morgan Johansson för ett år sedan, och som han sa var helt
            omöjligt, nu helt plötsligt är regeringens linje och att Migrationsverket
            har fått i uppdrag att jobba med detta. Det är ju jättesynd att
            Morgan Johansson inte lyssnade på vad jag sa för ett år sedan.
          </note>
          <note type="speaker">
            Anf. 141 Statsrådet HELÉNE FRITZON (S):
          </note>
          <note>
            Fru talman! Jag ska vara väldigt tydl ig gentemot Jan Ericson.
            De 6,3 miljarderna är ett anslag inom det aktuella utgiftsområdet
            som på alla sätt gör det möjligt att i högre takt klara utbetalningarna
            av högre anspråk.
          </note>
          <note>
            Jag ska nu nästan vara övertydlig gentemot Jan Ericson. Det system
            och det regelverk som vi har och bär ansvar för fram till årets
            slut är det som den dåvarande borgerliga regeringen tyckte skulle
            tillgodose behovet av ett administrativt system för utbetalningar
            till kommunerna. Det visade sig dock att det inte var gångbart.
            Det kunde inte hantera de höga volymerna 2014 och 2015. Det var
            krångligt administrativt. Det gick att eftersöka det ett helt
            år efteråt. Det skulle lämnas in i pappersform. Det är många olika
            system för att beskriva kommunernas kostnader. Det är ett väldigt
            föråldrat system.
          </note>
          <note>
            Sedan i somras har vi ett helt nytt ersättningssystem, som är
            digitaliserat och enkelt. Det har avsevärt förenklat kommunernas
            möjligheter att följa det här och dessutom själva vara aktiva
            genom att gå in och påverka exempelvis antalet ensamkommande som
            finns i kommunen vid det aktuella tillfället.
          </note>
          <note>
            Alla som nu har äldre anspråk och behöver söka enligt det gamla
            ersättningssystemet har bara fram till årsskiftet på sig att göra
            det. I det nya systemet krävs det inte ens en ansökan, men det
            krävs att man har ingått avtal om en e-tjänst med Migrationsverket.
            Jag är övertygad om att detta framöver kommer att kunna innebära
            att kommunerna, med det stora ansvar de tar, får sina kostnader
            ersatta från start på ett bra sätt.
          </note>
          <note>
            Även när det gäller frågan om rättsprocesser vill jag vara tydlig
            – jag var det förra gången också: Det pågår inte några rättsprocesser
            mellan kommunerna och Migrationsverket om uteblivna betalningar.
            Men det finns fall där Migrationsverket har avslagit någon del
            av ansökan, och detta är föremål för en sådan process.
          </note>
          <note type="speaker">
            Anf. 142 JAN ERICSON (M):
          </note>
          <note>
            Herr talman! Anslagens storlek får inte över huvud taget ha någon
            betydelse för i vilken takt man betalar ut ersättning. Jag tycker
            att det var lite olyckligt formulerat i svaret. Är Migrationsverket
            skyldigt kommunerna pengar kan inte verket säga: Nej, nu är våra
            pengar slut – vi kan inte betala ut några pengar utan måste vänta
            till nästa år, då vi får nästa anslag. Så får det naturligtvis
            inte vara, och jag tror inte heller att det är så. Jag tror bara
            att detta var lite olyckligt formulerat i svaret.
          </note>
          <note>
            Vad gäller det här med tvisterna tycker jag kanske att det är
            allra allvarligast om det är tvister om vad man egentligen får
            ersättning för. Kommunerna måste ju veta på förhand vad de kan
            kosta på sig att göra för en bra integration och ett bra mottagande.
            Då måste de ha klart för sig vad det är de kan få täckning för
            i efterhand, så att de inte drar på sig onödiga utgifter. Vi berörde
            även tidigare att risken annars finns att kommunerna snålar in
            på mottagandet för att de är oroliga för att inte få täckning
            för kostnaderna. Jag tror inte att någon av oss vill att det ska
            bli så.
          </note>
          <note>
            Jag konstaterar att det nya systemet tyvärr bara gäller ensamkommande.
            Jag hoppas verkligen att ministern driver på här, så att det kan
            omfatta alla former av ersättningar för nyanlända.
          </note>
          <note>
            Ministern säger att regeringen har ärvt det här systemet från
            allianstiden, men vi ärvde det av tidigare regering om jag inte
            är helt felunderrättad. Systemet har legat kvar väldigt länge.
            Det har väl som sagt handlat om att det har varit väldigt få individer
            det har varit aktuellt att kräva ersättning för, och då har det
            inte varit något stort problem. Nu har vi en helt annan situation,
            och jag gläder mig åt att ministern flaggar för att jag kanske
            kan få som jag vill så småningom. Jag tror att det blir väldigt
            bra.
          </note>
          <note>
            Jag vill passa på att önska ministern, herr talmannen och övriga
            en god jul.
          </note>
          <note type="speaker">
            Anf. 143 Statsrådet HELÉNE FRITZON (S):
          </note>
          <note>
            Herr talman! Jag vill inleda med att tacka för debatten, Jan
            Ericson. Den har gett mig ett alldeles ypperligt tillfälle att
            beskriva regeringens höga ambitioner med att få det nya ersättningssystemet
            på Migrationsverket och digitaliseringen på plats. Vi ser nu fram
            emot ett helt nytt sådant system, ett mycket effektivt sådant,
            och vi har prövat det sedan i somras. Jag ser också framför mig
            att det på sikt kommer att omfatta även andra utbetalningsområden,
            som Jan Ericson önskar.
          </note>
          <note>
            Höstens debatt har i mycket handlat om de eftersläpningar vi
            har sedan 2015 och 2016. Det innebär att det är högsta växel på
            Migrationsverket för att klara så många utbetalningar som möjligt
            före årets slut vad gäller de äldre anspråken. Om vi hamnar på
            den nivån att det kvarstår 4–5 miljarder, ungefär 10 procent av
            den totala summan, för hela innevarande år i utbetalningar är
            det en bättre nivå än vad Migrationsverket självt bedömde att
            man skulle klara att hantera. Därmed hoppas jag att vi i början
            av nästa år tillsammans kan konstatera att vi nu har ersatt det
            gamla krångliga administrativa systemet med ett nytt, modernt
            och förenklat sådant.
          </note>
          <note>
            Med detta tycker jag att det känns väldigt bra att kunna säga:
            God jul och tack för debatten!
          </note>
          <note>
            Överläggningen var härmed avslutad.
          </note>
          <note>
            § 31 Bordläggning och beslut om förlängd motionstid
          </note>
          <note>
            Följande dokument anmäldes och bordlades:
          </note>
          <note>
            Propositioner
          </note>
          <note>
            2017/18:62 Ny järnvägstrafiklag
          </note>
          <note>
            2017/18:64 Statlig ersättning till personer som har fått ändrad
            könstillhörighet fastställd i vissa fall
          </note>
          <note>
            Skrivelse
          </note>
          <note>
            2017/18:66 Riksrevisionens rapport om Strålsäkerhetsmyndighetens
            kärnkraftstillsyn
          </note>
          <note>
            Kammaren biföll talmannens förslag att motionstiden för ovanstående
            propositioner och skrivelse skulle förlängas till och med fredagen
            den 19 januari .
          </note>
          <note>
            § 32 Anmälan om interpellation
          </note>
          <note>
            Följande interpellation hade framställts:
          </note>
          <note>
            den 18 december
          </note>
          <note>
            2017/18:288 Våld och hot i skolan
          </note>
          <note>
            av Robert Stenkvist (SD)
          </note>
          <note>
            till utbildningsminister Gustav Fridolin (MP)
          </note>
          <note>
            § 33 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 18 december
          </note>
          <note>
            2017/18:492 Amorteringskravet och bostadsmarknaden
          </note>
          <note>
            av Sofia Fölster (M)
          </note>
          <note>
            till statsrådet Peter Eriksson (MP)
          </note>
          <note>
            2017/18:493 Skolavslutning i kyrkan
          </note>
          <note>
            av Annika Eclund (KD)
          </note>
          <note>
            till utbildningsminister Gustav Fridolin (MP)
          </note>
          <note>
            2017/18:494 Fusket med trafikkörkort
          </note>
          <note>
            av Lars Mejern Larsson (S)
          </note>
          <note>
            till statsrådet Tomas Eneroth (S)
          </note>
          <note>
            2017/18:495 Skolbarn som blir bortgifta
          </note>
          <note>
            av Markus Wiechel (SD)
          </note>
          <note>
            till statsrådet Åsa Regnér (S)
          </note>
          <note>
            2017/18:496 Återinförandet av den bortre tidsgränsen i sjukförsäkringen
          </note>
          <note>
            av Johan Forssell (M)
          </note>
          <note>
            till socialminister Annika Strandhäll (S)
          </note>
          <note>
            2017/18:497 Mänskliga rättigheter i Iran
          </note>
          <note>
            av Amineh Kakabaveh (V)
          </note>
          <note>
            till utrikesminister Margot Wallström (S)
          </note>
          <note>
            2017/18:498 Kravet på danstillstånd
          </note>
          <note>
            av Jenny Petersson (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:499 Antisemitism
          </note>
          <note>
            av Magnus Manhammar (S)
          </note>
          <note>
            till utbildningsminister Gustav Fridolin (MP)
          </note>
          <note>
            2017/18:500 Koldioxidbedövning vid slakt av grisar
          </note>
          <note>
            av Jens Holm (V)
          </note>
          <note>
            till statsrådet Sven-Erik Bucht (S)
          </note>
          <note>
            2017/18:501 Ostlänken
          </note>
          <note>
            av John Widegren (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:502 Sveaskog
          </note>
          <note>
            av John Widegren (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2017/18:503 Verkställda utvisningar
          </note>
          <note>
            av Lars Beckman (M)
          </note>
          <note>
            till statsrådet Heléne Fritzon (S)
          </note>
          <note>
            2017/18:504 Sexualbrott
          </note>
          <note>
            av Thomas Finnborg (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:505 Vattendirektivets påverkan på bostadsbyggandet
          </note>
          <note>
            av Ola Johansson (C)
          </note>
          <note>
            till statsrådet Peter Eriksson (MP)
          </note>
          <note>
            § 34 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 18 december
          </note>
          <note>
            2017/18:404 Innovationsscout i Tel Aviv
          </note>
          <note>
            av Karin Enström (M)
          </note>
          <note>
            till statsrådet Ann Linde (S)
          </note>
          <note>
            2017/18:402 Feministisk handelspolitik
          </note>
          <note>
            av Håkan Svenneling (V)
          </note>
          <note>
            till statsrådet Ann Linde (S)
          </note>
          <note>
            2017/18:405 Jämställdhetskapitel i alla nya handelsavtal
          </note>
          <note>
            av Håkan Svenneling (V)
          </note>
          <note>
            till statsrådet Ann Linde (S)
          </note>
          <note>
            2017/18:441 Bilmålvakter
          </note>
          <note>
            av Boriana Åberg (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:429 Enhetligt körkort för utländska bilister
          </note>
          <note>
            av Thomas Finnborg (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:428 Nationell handlingsplan mot antisemitism
          </note>
          <note>
            av Thomas Finnborg (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            § 35 Kammaren åtskildes kl. 16.05.
          </note>
          <note>
            Sammanträdet leddes
          </note>
          <note>
            av förste vice talmannen från dess början till och med § 13 anf.
            44 (delvis),
          </note>
          <note>
            av talmannen dä refter till och med § 19 anf. 94 (delvis),
          </note>
          <note>
            av förste vice talmannen därefter till och med § 30 anf. 141
            (delvis) och
          </note>
          <note>
            av talmannen därefter till dess slut.
          </note>
          <note>
            Vid protokollet
          </note>
          <note>
            THOMAS LARUE
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Avsägelser
          </note>
          <note>
            § 3 Anmälan om kompletteringsval
          </note>
          <note>
            § 4 Anmälan om fördröjt svar på interpellation
          </note>
          <note>
            § 5 Anmälan om faktapromemorior
          </note>
          <note>
            § 6 Ärende för hänvisning till utskott
          </note>
          <note>
            § 7 Svar på interpellation 2017/18:205 om kvinnor i Försvarsmakten
          </note>
          <note>
            Anf. 1 Försvarsminister PETER HULTQVIST (S)
          </note>
          <note>
            Anf. 2 LENA ASPLUND (M)
          </note>
          <note>
            Anf. 3 Försvarsminister PETER HULTQVIST (S)
          </note>
          <note>
            Anf. 4 LENA ASPLUND (M)
          </note>
          <note>
            Anf. 5 Försvarsminister PETER HULTQVIST (S)
          </note>
          <note>
            Anf. 6 LENA ASPLUND (M)
          </note>
          <note>
            Anf. 7 Försvarsminister PETER HULTQVIST (S)
          </note>
          <note>
            § 8 Svar på interpellation 2017/18:250 om arbetsmiljön i Försvarsmakten
            och på Försvarsdepartementet
          </note>
          <note>
            Anf. 8 Försvarsminister PETER HULTQVIST (S)
          </note>
          <note>
            Anf. 9 LENA ASPLUND (M)
          </note>
          <note>
            Anf. 10 Försvarsminister PETER HULTQVIST (S)
          </note>
          <note>
            Anf. 11 LENA ASPLUND (M)
          </note>
          <note>
            Anf. 12 Försvarsminister PETER HULTQVIST (S)
          </note>
          <note>
            Anf. 13 LENA ASPLUND (M)
          </note>
          <note>
            Anf. 14 Försvarsminister PETER HULTQVIST (S)
          </note>
          <note>
            § 9 Svar på interpellation 2017/18:53 om polisens närvaro
          </note>
          <note>
            Anf. 15 Justitie- och inrikesminister MORGAN JOHANSSON (S)
          </note>
          <note>
            Anf. 16 TOBIAS BILLSTRÖM (M)
          </note>
          <note>
            Anf. 17 Justitie- och inrikesminister MORGAN JOHANSSON (S)
          </note>
          <note>
            Anf. 18 TOBIAS BILLSTRÖM (M)
          </note>
          <note>
            Anf. 19 Justitie- och inrikesminister MORGAN JOHANSSON (S)
          </note>
          <note>
            Anf. 20 TOBIAS BILLSTRÖM (M)
          </note>
          <note>
            Anf. 21 Justitie- och inrikesminister MORGAN JOHANSSON (S)
          </note>
          <note>
            § 10 Svar på interpellation 2017/18:54 om fler redskap för polisen
          </note>
          <note>
            Anf. 22 Justitie- och inrikesminister MORGAN JOHANSSON (S)
          </note>
          <note>
            Anf. 23 TOBIAS BILLSTRÖM (M)
          </note>
          <note>
            Anf. 24 Justitie- och inrikesminister MORGAN JOHANSSON (S)
          </note>
          <note>
            Anf. 25 TOBIAS BILLSTRÖM (M)
          </note>
          <note>
            Anf. 26 Justitie- och inrikesminister MORGAN JOHANSSON (S)
          </note>
          <note>
            Anf. 27 TOBIAS BILLSTRÖM (M)
          </note>
          <note>
            Anf. 28 Justitie- och inrikesminister MORGAN JOHANSSON (S)
          </note>
          <note>
            § 11 Svar på interpellation 2017/18:55 om rån mot elektronikkedjor
            och butiker
          </note>
          <note>
            Anf. 29 Justitie- och inrikesminister MORGAN JOHANSSON (S)
          </note>
          <note>
            Anf. 30 TOBIAS BILLSTRÖM (M)
          </note>
          <note>
            Anf. 31 Justitie- och inrikesminister MORGAN JOHANSSON (S)
          </note>
          <note>
            Anf. 32 TOBIAS BILLSTRÖM (M)
          </note>
          <note>
            Anf. 33 Justitie- och inrikesminister MORGAN JOHANSSON (S)
          </note>
          <note>
            Anf. 34 TOBIAS BILLSTRÖM (M)
          </note>
          <note>
            Anf. 35 Justitie- och inrikesminister MORGAN JOHANSSON (S)
          </note>
          <note>
            § 12 Svar på interpellation 2017/18:130 om förstärkt vittnesskydd
          </note>
          <note>
            Anf. 36 Justitie- och inrikesminister MORGAN JOHANSSON (S)
          </note>
          <note>
            Anf. 37 LARS-ARNE STAXÄNG (M)
          </note>
          <note>
            Anf. 38 Justitie- och inrikesminister MORGAN JOHANSSON (S)
          </note>
          <note>
            Anf. 39 LARS-ARNE STAXÄNG (M)
          </note>
          <note>
            Anf. 40 Justitie- och inrikesminister MORGAN JOHANSSON (S)
          </note>
          <note>
            Anf. 41 LARS-ARNE STAXÄNG (M)
          </note>
          <note>
            Anf. 42 Justitie- och inrikesminister MORGAN JOHANSSON (S)
          </note>
          <note>
            § 13 Svar på interpellation 2017/18:195 om stärkt äganderätt
            och näringsfrihet
          </note>
          <note>
            Anf. 43 Justitie- och inrikesminister MORGAN JOHANSSON (S)
          </note>
          <note>
            Anf. 44 JOHN WIDEGREN (M)
          </note>
          <note>
            Anf. 45 JESPER SKALBERG KARLSSON (M)
          </note>
          <note>
            Anf. 46 Justitie- och inrikesminister MORGAN JOHANSSON (S)
          </note>
          <note>
            Anf. 47 JOHN WIDEGREN (M)
          </note>
          <note>
            Anf. 48 JESPER SKALBERG KARLSSON (M)
          </note>
          <note>
            Anf. 49 Justitie- och inrikesminister MORGAN JOHANSSON (S)
          </note>
          <note>
            Anf. 50 JOHN WIDEGREN (M)
          </note>
          <note>
            Anf. 51 Justitie- och inrikesminister MORGAN JOHANSSON (S)
          </note>
          <note>
            § 14 Svar på interpellation 2017/18:243 om Försäkringskassans
            utbetalning av assistansersättning
          </note>
          <note>
            Anf. 52 Statsrådet ÅSA REGNÉR (S)
          </note>
          <note>
            Anf. 53 LARS BECKMAN (M)
          </note>
          <note>
            Anf. 54 JENNY PETERSSON (M)
          </note>
          <note>
            Anf. 55 Statsrådet ÅSA REGNÉR (S)
          </note>
          <note>
            Anf. 56 LARS BECKMAN (M)
          </note>
          <note>
            Anf. 57 JENNY PETERSSON (M)
          </note>
          <note>
            Anf. 58 Statsrådet ÅSA REGNÉR (S)
          </note>
          <note>
            Anf. 59 LARS BECKMAN (M)
          </note>
          <note>
            Anf. 60 Statsrådet ÅSA REGNÉR (S)
          </note>
          <note>
            § 15 Svar på interpellation 2017/18:207 om vargens påverkan på
            landsbygden
          </note>
          <note>
            Anf. 61 Statsrådet SVEN-ERIK BUCHT (S)
          </note>
          <note>
            Anf. 62 STEN BERGHEDEN (M)
          </note>
          <note>
            Anf. 63 Statsrådet SVEN-ERIK BUCHT (S)
          </note>
          <note>
            Anf. 64 STEN BERGHEDEN (M)
          </note>
          <note>
            Anf. 65 Statsrådet SVEN-ERIK BUCHT (S)
          </note>
          <note>
            Anf. 66 STEN BERGHEDEN (M)
          </note>
          <note>
            Anf. 67 Statsrådet SVEN-ERIK BUCHT (S)
          </note>
          <note>
            § 16 Svar på interpellation 2017/18:224 om ett fungerande växtskydd
            för jordbruket
          </note>
          <note>
            Anf. 68 Statsrådet SVEN-ERIK BUCHT (S)
          </note>
          <note>
            Anf. 69 JONAS JACOBSSON GJÖRTLER (M)
          </note>
          <note>
            Anf. 70 JESPER SKALBERG KARLSSON (M)
          </note>
          <note>
            Anf. 71 Statsrådet SVEN-ERIK BUCHT (S)
          </note>
          <note>
            Anf. 72 JONAS JACOBSSON GJÖRTLER (M)
          </note>
          <note>
            Anf. 73 JESPER SKALBERG KARLSSON (M)
          </note>
          <note>
            Anf. 74 Statsrådet SVEN-ERIK BUCHT (S)
          </note>
          <note>
            Anf. 75 JONAS JACOBSSON GJÖRTLER (M)
          </note>
          <note>
            Anf. 76 Statsrådet SVEN-ERIK BUCHT (S)
          </note>
          <note>
            § 17 Svar på interpellation 2017/18:229 om Sveriges livsmedelsproduktion
          </note>
          <note>
            Anf. 77 Statsrådet SVEN-ERIK BUCHT (S)
          </note>
          <note>
            Anf. 78 JOHN WIDEGREN (M)
          </note>
          <note>
            Anf. 79 Statsrådet SVEN-ERIK BUCHT (S)
          </note>
          <note>
            Anf. 80 JOHN WIDEGREN (M)
          </note>
          <note>
            Anf. 81 Statsrådet SVEN-ERIK BUCHT (S)
          </note>
          <note>
            Anf. 82 JOHN WIDEGREN (M)
          </note>
          <note>
            Anf. 83 Statsrådet SVEN-ERIK BUCHT (S)
          </note>
          <note>
            § 18 Svar på interpellation 2017/18:237 om skogsbruket, äganderätten
            och framtiden
          </note>
          <note>
            Anf. 84 Statsrådet SVEN-ERIK BUCHT (S)
          </note>
          <note>
            Anf. 85 JONAS JACOBSSON GJÖRTLER (M)
          </note>
          <note>
            Anf. 86 JESPER SKALBERG KARLSSON (M)
          </note>
          <note>
            Anf. 87 Statsrådet SVEN-ERIK BUCHT (S)
          </note>
          <note>
            Anf. 88 JONAS JACOBSSON GJÖRTLER (M)
          </note>
          <note>
            Anf. 89 JESPER SKALBERG KARLSSON (M)
          </note>
          <note>
            Anf. 90 Statsrådet SVEN-ERIK BUCHT (S)
          </note>
          <note>
            Anf. 91 JONAS JACOBSSON GJÖRTLER (M)
          </note>
          <note>
            Anf. 92 Statsrådet SVEN-ERIK BUCHT (S)
          </note>
          <note>
            § 19 Svar på interpellation 2017/18:241 om försörjningstrygghet
            avseende livsmedel
          </note>
          <note>
            Anf. 93 Statsrådet SVEN-ERIK BUCHT (S)
          </note>
          <note>
            Anf. 94 JONAS JACOBSSON GJÖRTLER (M)
          </note>
          <note>
            Anf. 95 Statsrådet SVEN-ERIK BUCHT (S)
          </note>
          <note>
            Anf. 96 JONAS JACOBSSON GJÖRTLER (M)
          </note>
          <note>
            Anf. 97 Statsrådet SVEN-ERIK BUCHT (S)
          </note>
          <note>
            Anf. 98 JONAS JACOBSSON GJÖRTLER (M)
          </note>
          <note>
            Anf. 99 Statsrådet SVEN-ERIK BUCHT (S)
          </note>
          <note>
            § 20 Svar på interpellation 2017/18:132
          </note>
          <note>
            § 21 Svar på interpellation 2017/18:169
          </note>
          <note>
            § 22 Svar på interpellation 2017/18:223
          </note>
          <note>
            § 23 Svar på interpellation 2017/18:232
          </note>
          <note>
            § 24 Svar på interpellation 2017/18:247
          </note>
          <note>
            § 25 Svar på interpellation 2017/18:116 om en tioårig grundskola
          </note>
          <note>
            Anf. 100 Utbildningsminister GUSTAV FRIDOLIN (MP)
          </note>
          <note>
            Anf. 101 ERIK BENGTZBOE (M)
          </note>
          <note>
            Anf. 102 Utbildningsminister GUSTAV FRIDOLIN (MP)
          </note>
          <note>
            Anf. 103 ERIK BENGTZBOE (M)
          </note>
          <note>
            Anf. 104 IDA DROUGGE (M)
          </note>
          <note>
            Anf. 105 Utbildningsminister GUSTAV FRIDOLIN (MP)
          </note>
          <note>
            Anf. 106 ERIK BENGTZBOE (M)
          </note>
          <note>
            Anf. 107 IDA DROUGGE (M)
          </note>
          <note>
            Anf. 108 Utbildningsminister GUSTAV FRIDOLIN (MP)
          </note>
          <note>
            § 26 Svar på interpellation 2017/18:117 om en ökning av elevernas
            undervisningstid
          </note>
          <note>
            Anf. 109 Utbildningsminister GUSTAV FRIDOLIN (MP)
          </note>
          <note>
            Anf. 110 ERIK BENGTZBOE (M)
          </note>
          <note>
            Anf. 111 Utbildningsminister GUSTAV FRIDOLIN (MP)
          </note>
          <note>
            Anf. 112 ERIK BENGTZBOE (M)
          </note>
          <note>
            Anf. 113 Utbildningsminister GUSTAV FRIDOLIN (MP)
          </note>
          <note>
            Anf. 114 ERIK BENGTZBOE (M)
          </note>
          <note>
            Anf. 115 Utbildningsminister GUSTAV FRIDOLIN (MP)
          </note>
          <note>
            § 27 Svar på interpellation 2017/18:118 om lärarnas administrativa
            arbete
          </note>
          <note>
            Anf. 116 Utbildningsminister GUSTAV FRIDOLIN (MP)
          </note>
          <note>
            Anf. 117 ERIK BENGTZBOE (M)
          </note>
          <note>
            Anf. 118 Utbildningsminister GUSTAV FRIDOLIN (MP)
          </note>
          <note>
            Anf. 119 ERIK BENGTZBOE (M)
          </note>
          <note>
            Anf. 120 Utbildningsminister GUSTAV FRIDOLIN (MP)
          </note>
          <note>
            Anf. 121 ERIK BENGTZBOE (M)
          </note>
          <note>
            Anf. 122 Utbildningsminister GUSTAV FRIDOLIN (MP)
          </note>
          <note>
            § 28 Svar på interpellation 2017/18:185 om undervisningsgapet
          </note>
          <note>
            Anf. 123 Utbildningsminister GUSTAV FRIDOLIN (MP)
          </note>
          <note>
            Anf. 124 IDA DROUGGE (M)
          </note>
          <note>
            Anf. 125 Utbildningsminister GUSTAV FRIDOLIN (MP)
          </note>
          <note>
            Anf. 126 IDA DROUGGE (M)
          </note>
          <note>
            Anf. 127 Utbildningsminister GUSTAV FRIDOLIN (MP)
          </note>
          <note>
            Anf. 128 IDA DROUGGE (M)
          </note>
          <note>
            Anf. 129 Utbildningsminister GUSTAV FRIDOLIN (MP)
          </note>
          <note>
            § 29 Svar på interpellation 2017/18:257 om destruktiva könsnormer
          </note>
          <note>
            Anf. 130 Utbildningsminister GUSTAV FRIDOLIN (MP)
          </note>
          <note>
            Anf. 131 DANIEL RIAZAT (V)
          </note>
          <note>
            Anf. 132 Utbildningsminister GUSTAV FRIDOLIN (MP)
          </note>
          <note>
            Anf. 133 DANIEL RIAZAT (V)
          </note>
          <note>
            Anf. 134 Utbildningsminister GUSTAV FRIDOLIN (MP)
          </note>
          <note>
            Anf. 135 DANIEL RIAZAT (V)
          </note>
          <note>
            Anf. 136 Utbildningsminister GUSTAV FRIDOLIN (MP)
          </note>
          <note>
            § 30 Svar på interpellation 2017/18:222 om Migrationsverkets
            skuld till kommunsektorn
          </note>
          <note>
            Anf. 137 Statsrådet HELÉNE FRITZON (S)
          </note>
          <note>
            Anf. 138 JAN ERICSON (M)
          </note>
          <note>
            Anf. 139 Statsrådet HELÉNE FRITZON (S)
          </note>
          <note>
            Anf. 140 JAN ERICSON (M)
          </note>
          <note>
            Anf. 141 Statsrådet HELÉNE FRITZON (S)
          </note>
          <note>
            Anf. 142 JAN ERICSON (M)
          </note>
          <note>
            Anf. 143 Statsrådet HELÉNE FRITZON (S)
          </note>
          <note>
            § 31 Bordläggning och beslut om förlängd motionstid
          </note>
          <note>
            § 32 Anmälan om interpellation
          </note>
          <note>
            § 33 Anmälan om frågor för skriftliga svar
          </note>
          <note>
            § 34 Anmälan om skriftliga svar på frågor
          </note>
          <note>
            § 35 Kammaren åtskildes kl. 16.05.
          </note>
          <note>
            Tryck: Elanders, Vällingby 2018
          </note>
        </div>
      </body>
    </text>
  </TEI>
</teiCorpus>
