<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201718</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201718</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201718--113</head>
          <docDate when="2018-05-17">2018-05-17</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 26 april justerades.
          </note>
          <note>
            § 2 Avsägelser
          </note>
          <note>
            Andre vice talmannen meddelade att Jacob Sandgren (S) avsagt
            sig uppdraget som ledamot av riksdagen från och med den 18 maj.
          </note>
          <note>
            Kammaren biföll denna avsägelse.
          </note>
          <note>
            Andre vice talmannen meddelade att Catharina Fredriksson (S)
            avsagt sig uppdraget som ersättare i riksdagen från och med den
            18 maj.
          </note>
          <note>
            Kammaren biföll denna avsägelse.
          </note>
          <note>
            § 3 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2017/18:522
          </note>
          <note>
            Till riksdagen
          </note>
          <note>
            Interpellation 2017/18:522 Kvaliteten i sfi ‑ undervisningen
          </note>
          <note>
            av Maria Stockhaus (M)
          </note>
          <note>
            Interpellationen kommer att besvaras fredagen den 25 maj 2018.
          </note>
          <note>
            Skälet till dröjsmålet är redan inbokade resor och engagemang.
          </note>
          <note>
            Stockholm den 3 maj 2018
          </note>
          <note>
            Utbildningsdepartementet
          </note>
          <note>
            Anna Ekström
          </note>
          <note>
            § 4 Anmälan om faktapromemorior
          </note>
          <note>
            Andre vice talmannen anmälde att följande faktapromemorior om
            förslag från Europeiska kommissionen hade kommit in och överlämnats
            till utskott:
          </note>
          <note>
            2017/18:FPM81 Direktiv om revidering av fyra konsumentsrättsdirektiv
            COM(2018) 185 till civilutskottet
          </note>
          <note>
            2017/18:FPM82 Direktiv om grupptalan för att skydda konsumenternas
            kollektiva intressen COM(2018) 184 till civilutskottet
          </note>
          <note>
            § 5 Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Redogörelse
          </note>
          <note>
            2017/18:RR4 till finansutskottet
          </note>
          <note>
            § 6 Hälso- och sjukvårdsfrågor
          </note>
          <note>
            Socialutskottets betänkande 2017/18:SoU9
          </note>
          <note>
            Hälso- och sjukvårdsfrågor
          </note>
          <note>
            föredrogs.
          </note>
          <note type="speaker">
            Anf. 1 EMMA HENRIKSSON (KD):
          </note>
          <note>
            Herr talman! Det finns så många reservationer i betänkandet att
            jag var tvungen att kontrollera vilket reservationsyrkande jag
            ska yrka bifall till. Jag börjar alltså med att göra det och yrkar
            bifall till reservation 50, men jag står såklart bakom Kristdemokraternas
            alla reservationer i betänkandet.
          </note>
          <note>
            Vi ska i dag debattera ett betänkande från socialutskottet där
            vi behandlar ett mycket stort antal frågor och förslag från riksdagens
            partier om olika hälso- och sjukvårdsfrågor. Det är inte mindre
            än 600 yrkanden som behandlas i betänkandet. Kristdemokratiska
            yrkanden utgör lite drygt en tiondel av dem. Av naturliga skäl
            kommer jag inte att ha möjlighet att gå in på alla. Jag tänker
            koncentrera mig på några mycket avgörande frågor för att svensk
            hälso- och sjukvård ska förbättras.
          </note>
          <note>
            Den första delen som jag vill fokusera på handlar om patienten.
            Patienten ska i större utsträckning än i dag bli en resurs i vården.
            Vi vet att svensk hälso- och sjukvård i stora delar presterar
            väldigt goda resultat. Men om vi jämför internationellt märker
            vi att det inte minst för de sköraste, mest sjuka patienterna
            finns brister i känslan av delaktighet. Det handlar om känslan
            av att jag spelar roll i vården, om att mina kunskaper om mig
            själv, mina behov, min vardag och min sjukdom inte tas till vara
            i vården i tillräcklig utsträckning.
          </note>
          <note>
            Kristdemokraterna har flera förslag som skulle kunna förbättra
            det. Ett av dem handlar om att ta vara på kunskapen hos dem som
            lever länge med en omfattande sjukdom, en kronisk sjukdom som
            många gånger påverkar vardagen väldigt mycket. De ska i större
            utsträckning kunna tas med som experter i vården och faktiskt
            få vara med och styra vården på ett bättre sätt än i dag.
          </note>
          <note>
            Vi föreslår att man ska införa något som vi kallar för certifierade
            patienter. I samråd med sin läkare ska man få tillåtelse att kanske
            förnya vissa förskrivningar, styra vissa delar av behandlingen
            eller själv avgöra när man behöver läggas in för ytterligare kontroller.
            Det ska föras över av läkaren som en rättighet till den patient
            som har förmågan att ta hand om det själv.
          </note>
          <note>
            Det här förekommer i viss utsträckning redan i dag. Om vi går
            tillbaka några år eller kanske något årtionde kan vi se att det
            var något väldigt avancerat att vara njurpatient och i behov av
            dialys. Det behövdes vårdutbildade experter för att avgöra hur
            ofta, i vilken omfattning och när dialysen skulle utföras. De
            skulle dessutom utföra själva dialysen. Det är något som på flera
            ställen i dag har förts över till patienten.
          </note>
          <note>
            Om man lever med en sjukdom som innebär att man behöver uppsöka
            vården flera gånger i veckan under flera timmar och får makten
            i sin hand att avgöra när och hur det ska göras är det klart att
            livskvaliteten ökar. Det kan också förbättra hälsan, eftersom
            man kan anpassa vården efter det egna behovet. Man kan anpassa
            dialysen så att man klarar av just den där roliga aktiviteten
            som man vill göra med barnbarnen. Man kan också se till att dialysen
            läggs på tider som innebär att man kan fortsätta upprätthålla
            sitt arbete. Det här tankesättet behöver genomsyra vården i större
            utsträckning.
          </note>
          <note>
            Ett annat förslag som Kristdemokraterna står bakom och som också
            riksdagens majoritet står bakom – vilket gläder oss mycket – är
            att göra de nationella kvalitetsregistren tillgängliga för patienterna.
            Inte bara vårdens personal utan även patienterna ska ha rätt att
            få veta var vården är bäst. Därmed får man större inflytande och
            bättre kunskapsunderlag för att kunna ta de beslut man behöver
            ta när man lider av ohälsa.
          </note>
          <note>
            Herr talman! Det andra området som jag vill lyfta fram handlar
            om den ökande psykiska ohälsan hos barn och ungdomar. Även på
            det området har Kristdemokraterna flera förslag. En del behandlas
            inte här, eftersom det handlar om resurser och att vi tillför
            resurser. Och det är redan behandlat i samband med budgeten.
          </note>
          <note>
            Det som behandlas i det här betänkandet handlar bland annat om
            att stärka första linjens sjukvård för barn och ungdomar. Vi ser
            ett behov av att föra samman den vård som man ger barnen. I dag
            är det ganska splittrat mellan vad vårdcentralen gör, vad skolhälsovården
            och elevhälsan gör och vad barn- och ungdomspsykiatrin gör. Vi
            ser ett behov av att föra samman det här, för att barn ska kunna
            få det bästa stödet och för att annan vuxen personal runt barnet
            ska få stöd i sin profession och sin del av verksamheten. Det
            är ett viktigt led för att kunna jobba förebyggande.
          </note>
          <note>
            Om vi kan hjälpa barn och ungdomar i början av den psykiska ohälsan
            kan vi minska risken för att de hamnar i stora svårigheter.
          </note>
          <note>
            Det räcker dock inte att vi satsar mer resurser, att vi bygger
            ut vården och att vi försöker jobba mot att korta de köer som
            på kort tid har vuxit väldigt mycket. Det behövs också en nationell
            kartläggning, en omfattande kartläggning av orsakerna.
          </note>
          <note>
            I dag har vi mycket kunskap om hur dåligt barn och ungdomar mår.
            Men vi vet väldigt lite om varför barn och ungdomar i vårt land,
            mer än i andra länder och i allt högre takt, mår ännu sämre. Vi
            måste förstå orsakerna för att kunna bekämpa dem med rätt metoder.
            Då handlar det många gånger om mycket tidigt stöd. Där har också
            familjerna en avgörande roll.
          </note>
          <note>
            Herr talman! I övrigt står jag bakom resten av betänkandet.
          </note>
          <note type="speaker">
            Anf. 2 ANNA-LENA SÖRENSON (S):
          </note>
          <note>
            Herr talman! Hälso- och sjukvården är en av valets viktigaste
            frågor. Det är inte konstigt. Sjukvården är en grundpelare i vår
            välfärd och en viktig ram för att vi ska känna trygghet.
          </note>
          <note>
            Vi vet att vi i Sverige har en sjukvård som håller hög kvalitet
            och som dessutom är tillgänglig för alla. Den är också gemensamt
            och solidariskt finansierad. Det är ett system som vi alla sluter
            upp bakom och känner stort förtroende för.
          </note>
          <note>
            Herr talman! Vi har dock även en rad utmaningar inom hälso- och
            sjukvården. Det handlar bland annat om den demografiska utvecklingen.
            År 2020 börjar 40-talisterna bli över 80 år. Och även om vi håller
            oss friska långt upp i åren, vilket är jättebra, kommer behoven
            av sjukvård och omvårdnad så småningom att bli stora.
          </note>
          <note>
            Vi ser också en i och för sig positiv utveckling inom sjukvården
            på det medicinska och tekniska området. Men det ställer också
            krav på att vi fördelar våra resurser på ett bra sätt så att man
            kan jobba effektivt med vården och organisera den.
          </note>
          <note>
            Kompetensförsörjningen är också en stor utmaning. Det finns i
            dag en stor brist på framför allt sjuksköterskor och specialistsjuksköterskor.
            Det är stora problem att kunna behålla och rekrytera personal.
          </note>
          <note>
            Det finns också en utmaning i att upprätthålla förtroendet för
            vårt system och vår hälso- och sjukvård. Det handlar om att man
            behöver upprätthålla en hög tillgänglighet. Man behöver också
            bli mycket bättre på kontinuitet kring patienterna och på att
            se till att vården fördelas jämlikt, vilket inte är fallet i dag.
          </note>
          <note>
            Det stora antalet motioner som föregående talare tog upp visar
            också att det finns ett väldigt starkt engagemang i riksdagen
            för dessa frågor, vilket naturligtvis också finns hos befolkningen.
          </note>
          <note>
            Herr talman! Den rödgröna regeringen har från början av mandatperio
            ­ den prioriterat sjukvården. Man har gjort stora satsningar och
            fattat viktiga beslut för att möta utmaningarna och för att även
            i framtiden garantera en vård av högsta kvalitet för medborgarna.
          </note>
          <note>
            Bara i årets budget görs det generella satsningar på 10 miljarder,
            som så småningom ska bli 15 miljarder. Det handlar också om miljardsatsningar
            för förbättrade arbetsvillkor, för möjlighet att utveckla arbetssätt
            och för att nyanställa personal. Vidare handlar det om förstärkning
            av förlossningsvården, skärpt vårdgaranti, förbättrad tillgänglighet
            och patientkontrakt. Dessutom satsas det ytterligare ett par hundra
            miljoner för att förbättra den psykiska hälsan.
          </note>
          <note>
            Under den här mandatperioden har regeringen gjort historiska
            satsningar på drygt 13 miljarder kronor till hälso- och sjukvården.
            Det innebär fler anställda, förkortade köer och bättre förlossningsvård
          </note>
          <note>
            Regeringen har satsat på fler sjuksköterskor, specialistsjuksköterskor,
            barnmorskor och fattat beslut om att successivt bygga ut läkarutbildningen.
            Det handlar naturligtvis om ett långsiktigt arbete för att stärka
            vården, framför allt den nära vården. Dessutom har man börjat
            förändra strukturerna i svensk hälso- och sjukvård, och det ska
            vi debattera i nästa ärende här i kammaren.
          </note>
          <note>
            Vi socialdemokrater vill fortsätta satsningarna på vården för
            att möta utmaningarna och för att utveckla svensk hälso- och sjukvård.
          </note>
          <note>
            Många av de problem som svensk sjukvård brottas med i dag förklaras
            av kompetensbrist. Det fattas sjuksköterskor och annan vårdpersonal,
            vilket leder till stängda vårdplatser och längre väntetider för
            att få vård.
          </note>
          <note>
            Därför har den rödgröna regeringen byggt ut utbildningarna till
            sjuksköterska, specialistsjuksköterska, barnmorska och även läkare.
            Regeringen har också investerat 2 miljarder för att vårdpersonalen
            ska ha möjlighet att utveckla arbetssätt och för att vården ska
            kunna nyanställa personal.
          </note>
          <note>
            Herr talman! Vi socialdemokrater vill fortsätta den satsningen.
            Vårdens medarbetare behöver bli fler, och vi vill se 14 000 fler
            anställda i vården under nästa mandatperiod.
          </note>
          <note>
            Men vården behöver också bli mer attraktiv att arbeta i för att
            personalen ska orka, trivas och vilja utveckla sitt arbete. Vi
            socialdemokrater vill se förbättringar i vårdens arbetsmiljö.
            De vårdanställda ska ha goda förutsättningar för att kunna utveckla
            sin professionalitet och ge patienter, brukare och klienter en
            god vård och omsorg av absolut högsta kvalitet.
          </note>
          <note>
            Herr talman! Cancer är en av vår tids största och värsta sjukdomar.
            Var tredje person drabbas. Vi kommer att drabbas mer eller mindre
            allesammans, om inte vi själva så någon anhörig. Ingen ska behöva
            vänta en dag för länge vid misstanke om den här sjukdomen. Regeringen
            har fortsatt den gamla regeringens satsningar på cancervård, och
            mycket i den nuvarande nationella strategin faller ut i form av
            standardiserade vårdförlopp som ska ge likvärdighet i cancerbehandling
            och kortare väntetider. Det handlar också om att främja patientmedverkan
            och säkrare vård. Vi kan nu se resultat av nivåstruktureringarna
            för att effektivisera och kvalitetssäkra vården, precis som den
            nationella strategin förespråkar.
          </note>
          <note>
            Under förra året, 2017, genomfördes ett stort rådslag i Sverige
            om framtidens cancervård. Där deltog patientorganisationer, vårdpersonal,
            forskare, vårdföretag, landstingsföreträdare med flera. Slutsatserna
            kommer att utgöra ett viktigt underlag för utvecklingen av regeringens
            arbete med cancervården.
          </note>
          <note>
            Regeringen aviserade redan i budgeten för 2018 att presentera
            en långsiktig inriktning för arbetet, och resultatet av det kommer
            att presenteras inom de närmaste dagarna.
          </note>
          <note>
            Rådslagen gav för handen att inriktningen för den rådande nationella
            cancerstrategin även fortsättningsvis kommer att vara vägleda
            nde för det fortsatta arbetet m en att strategin samtidigt behöver
            utvecklas och anpassas kontinuerligt.
          </note>
          <note>
            Psykisk ohälsa är ett stort problem i samhället, i nte minst
            bland barn och ungdomar. Regeringen har under mandatperioden gjort
            flera stora satsningar för att motverka ohälsan och utveckla vården
            för att tidigt kunna möta barn och ungdomar som mår dåligt och
            för att vården ska kunna ge de insatser som behövs.
          </note>
          <note>
            Vi socialdemokrater vill fortsätta att arbeta för att främja
            den psykiska hälsan. Vi presenterar i dag ett förslag att ge ett
            uppdrag till Socialstyrelsen att tillsammans med Skolverket se
            hur ett screeningprogram kan komplettera de program som redan
            finns inom elevhälsan för att man tidigt ska upptäcka och åtgärda
            psykisk ohälsa hos barnen.
          </note>
          <note>
            Vi vill också tillföra 250 miljoner kronor i permanenta satsningar
            för att öka tillgängligheten i primärvården och även i BUP. Vi
            vill också se satsningar på digitala ungdomsmottagningar och stöd
            vid självmordstankar.
          </note>
          <note type="speaker">
            Anf. 3 EMMA HENRIKSSON (KD) replik:
          </note>
          <note>
            Herr talman! Till att börja med vill jag fokusera på just cancerstrategin.
            Under den här mandatperioden har vi glatt oss åt att den nuvarande
            reger ­ ingen fullföljer den viktiga cancerstrategi som vår regering
            införde och påbörjade, och det har varit bra.
          </note>
          <note>
            Samtidigt kommer det löpande rapporter om hur personer med svår
            cancerdiagnos – ibland med livshotande tillstånd – ändå får vänta.
            Det kan ha att göra med brister inom vissa specialiteter i vården.
            Vi vet att det kan handla om att man på en del håll ännu inte
            jobbar tillräckligt med kvalitetsförbättringar och att man inte
            gör det tillräckligt metodiskt.
          </note>
          <note>
            Vi har ett yrkande som det nu finns majoritet för i socialutskottet.
            Men Socialdemokraterna. Miljöpartiet och Vänstern har valt att
            reservera sig mot det. Yrkandet handlar om att sjösätta en mer
            utvecklad cancerstrategi så att vi fortsätter att ta ytterligare
            steg för en förbättrad cancersjukvård. Vi vill ha en metodisk
            kvalitetsförbättring, kortare väntetider och en långsiktighet
            i kompetensförsörjningen.
          </note>
          <note>
            Varför har Socialdemokraterna motsatt sig detta?
          </note>
          <note type="speaker">
            Anf. 4 ANNA-LENA SÖRENSON (S) replik:
          </note>
          <note>
            Herr talman! Vi motsätter oss naturligtvis inte förbättringar
            inom cancervården, självklart inte.
          </note>
          <note>
            Det rådslag som genomfördes 2017 var väldigt brett där många
            deltog från professionen, från olika organisationer, inte minst
            från patientorganisationer och andra berörda. Då framkom det med
            tydlighet att man inte vill ha någon ny cancerstrategi. Man tycker
            att den föreliggande strategin ska finnas kvar, men att den ska
            utvecklas, utvärderas och uppgraderas. Det var vad som framkom
            under rådslaget.
          </note>
          <note>
            Det handlar naturligtvis om man vill se förbättringar med korta
            väntetider, väntetider som i dag inte är acceptabla alla gånger.
            Man vill också fortsätta att utveckla till exempel konceptet kring
            RCC, som har visat sig vara en stor framgång. Man vill fortsätta
            att arbeta med nivåstruktureringarna och ha fler diagnoser inom
            de standardiserade vårdförloppen.
          </note>
          <note>
            Under de närmaste dagarna kommer vi att få se andra förslag från
            regeringen för att utveckla cancervården.
          </note>
          <note>
            Vi har, som sagt, inget emot en förbättrad cancervård, men vi
            har lyssnat på professionen och på andra som säger att strategin
            är bra och att den ska finnas kvar. Den ska vara vägledande, men
            den ska utvecklas och uppgraderas.
          </note>
          <note type="speaker">
            Anf. 5 EMMA HENRIKSSON (KD) replik:
          </note>
          <note>
            Herr talman! Det är just en utveckling som riksdagens majoritet
            ställer sig bakom. Det är synd att regeringspartierna inte gör
            detsamma.
          </note>
          <note>
            Låt mig byta fokus till det som handlar om barns och ungdomars
            psykiska ohälsa. Det finns mycket vi är överens om. Det är viktigt
            att satsa på det förebyggande. Det är också viktigt att satsa
            på att de olika delarna i organisationerna kan samarbeta. Men
            det som Socialdemokraterna och andra partier motsätter sig handlar
            om kartläggning av orsaken.
          </note>
          <note>
            Det finns mycket vi är överens om. En sak är att jobba förebyggande.
            En annan är det som Anna-Lena Sörenson tog upp vad gäller att
            ta fram bättre screeningprogram för tidig upptäckt. Det här är
            bra och viktiga saker, och vi är överens om dem. Men det som Kristdemokraternas
            förslag handlar om, och som avstyrks av Socialdemokraterna, är
            inte bara att tidigt hitta barn som mår dåligt, vilket är viktigt,
            utan också ta reda på vilka orsakerna är. Vad är skälet till detta?
          </note>
          <note>
            Vi vet att det kan finnas orsaker i tidig barndom. Det kan finnas
            orsaker i skolan. Det kan också finnas orsaker i hur dagens samhälle
            fungerar. Men vi behöver dessutom en ordentlig kartläggning av
            hur sambanden ser ut, vilka de är och hur man kan undvika att
            man någonsin börjar må dåligt. Det handlar om den tidigaste formen
            av förebyggande arbete. Man behöver inte bara upptäcka tidigt
            när man börjar må dåligt, utan se till att man aldrig hamnar där.
          </note>
          <note>
            Ett sådant ordentligt arbete pågår inte i dag. Det pågår mycket
            annat viktigt arbete, men just detta arbete pågår inte. Det vore
            välkommet om vi kom överens om att det behövs. Varför är Socialdemokraterna
            inte beredda att ta ett initiativ till att ett sådant arbete påbörjas?
          </note>
          <note type="speaker">
            Anf. 6 ANNA-LENA SÖRENSON (S) replik:
          </note>
          <note>
            Herr talman! Det är här en ny taktik. Bara för att man inte tillstyrker
            en motion är man tydligen emot den. Det verkar vara det nya här
            i riksdagen. Det blir väldigt konstigt. Det skulle innebära att
            alla motioner som du, Emma, inte tillstyrkte under förra mandatperioden
            var jättedåliga. Det fungerar inte så här.
          </note>
          <note>
            Självklart har vi inte något emot att man tar reda på orsakerna
            till varför psykisk ohälsa ökar bland barn. Vi är självfallet
            inte motståndare till det.
          </note>
          <note>
            Herr talman! Emma Henriksson borde veta hur det fungerar här
            i riksdagen. I annat fall borde hennes allianskamrater också vara
            emot en sådan kartläggning, för inte heller de har väl tillstyrkt
            motionen. Det hela blir väldigt konstigt.
          </note>
          <note>
            För övrigt har Folkhälsomyndigheten kommit med en rapport i vilken
            man ganska tydligt pekar på förhållandena i skolan som orsak till
            att Sverige utmärker sig vad gäller utvecklingen av psykisk ohälsa
            bland barn och ungdomar. Låt oss börja med det! Jag tror att det
            vore bra att titta på det. Alla barn går i skolan, och där finns
            det också möjlighet att se vad som gör att den psykiska ohälsan
            i Sverige ökar.
          </note>
          <note>
            Naturligtvis finns det många andra förklaringar, som ligger långt
            utanför vår horisont. I början av 2000-talet kom en utredning
            – jag tror att jag har nämnt den tidigare här i kammaren – som
            gjordes av Sven Bremberg inom ramen för Anders Miltons stora psykiatriutredning.
            I den finns en hel del förklaringar. Vi kan titta på det också.
            Vi har ingenting emot att man kartlägger detta. Det handlar inte
            om att vi skulle vara motståndare till något sådant, och jag tror
            att Emma Henriksson också vet det.
          </note>
          <note type="speaker">
            Anf. 7 CAMILLA WALTERSSON GRÖNVALL (M):
          </note>
          <note>
            Herr talman! Jag vill inledningsvis yrka bifall till reservationerna
            1 och 45 samt Alliansens reservation 54.
          </note>
          <note>
            I går tillbringade jag dagen på sjukhus med min son. Han skulle
            genomgå en operation, och vid sådana tillfällen är mamma svår
            att ersätta. Det var en planerad operation och inget allvarligt,
            men som brukligt med mammor känns det i hjärtetrakten när narkosen
            tar och det lilla livet – med skostorlek 44 och 14 år gammal –
            somnar.
          </note>
          <note>
            Det blev långa stunder av väntan. Jag slogs då av vilket fantastiskt
            bemötande vi fick. Det gällde både mor och son. Allt förklarades
            noga, och alla utstrålade en sådan värme och professionalitet.
            Runt omkring mig fanns föräldrar och barn som på samma sätt fick
            ta del av detta bemötande, involverandet, professionaliteten och
            värmen.
          </note>
          <note>
            Det är just så: Runt omkring i Sverige genomförs varje dag underverk.
            Det handlar om planerade och akuta ingrepp, avancerad hjärtkirurgi
            och neurokirurgi som med millimeterprecision opererar hjärnan
            och botar parkinson. Det handlar även om cancervård som blir allt
            bättre på att bota tidigare mycket svårbotad cancer. Det görs
            mycket annat, stort som smått, med en fantastisk personal
          </note>
          <note>
            Herr talman! Sveriges hälso- och sjukvård är internationellt
            sett av hög kvalitet. Läkare, sjuksköterskor och andra medarbetare
            gör ovärderliga insatser under dygnets alla timmar. Samtidigt
            som Sverige på så många olika sätt går som tåget finns det dock
            en helt annan bild. Under denna regering har sjukvårdsköerna fördubblats
            och köerna till BUP har tredubblats. Personalen springer allt
            snabbare och mår allt sämre. De uppger att de till stora delar
            stannar kvar av lojalitet till patienterna. Sjukskrivningstalen
            ökar, och många väljer att sluta. Det här är naturligtvis helt
            oacceptabelt.
          </note>
          <note>
            Det råder ingen politisk konflikt mellan oss om att det behövs
            mer vårdpersonal och bättre arbetsmiljö. Vi satsar också ungefär
            lika stora resurser på detta. Vi kan slåss om miljoner hit och
            dit, men när det gäller personal och arbetsmiljö finns det ingen
            politisk konflikt.
          </note>
          <note>
            Däremot saknas inte problem och utmaningar. Patientsäkerheten
            är stundtals hotad. Det finns stora regionala skillnader avseende
            vårdens kvalitet, och väntetiderna är verkligen alltför långa.
            Det finns en relation mellan sjukhustung vård och ett behov av
            att den nära vården behöver byggas ut. Bristen på vårdplatser
            tvingar personal att lägga orimligt mycket arbetstid på att söka
            lediga vårdplatser. Samtidigt står många vårdplatser oanvända
            på grund av brist på vårdpersonal. Psykiatrin går på knäna. Och
            trots vad som har sagts här om den nationella cancerstrategin
            håller den på att bli omodern och otillräcklig.
          </note>
          <note>
            Herr talman! Utmaningarna är många, och regeringens svar är få.
            Utvecklingen är på väldigt många sätt oroväckande.
          </note>
          <note>
            Just i detta betänkande, som är oerhört omfattande, finns en
            så stor mängd områden att socialutskottet utan problem skulle
            kunna ta större delen av dagen här i kammaren i anspråk, men vi
            kräver koncentration. Därför vill jag bara kort fattat nämna de
            två tillkännagivanden som finns i betänkandet och yrka bifall
            till dem.
          </note>
          <note>
            Det ena gäller de nationella kvalitetsregistren. De är systematiska
            verktyg för att kunna utveckla kvaliteten inom hälso- och sjukvården.
            I många fall är dessa register helt avgörande för att verksamheter
            ska kunna dra lärdom av tidigare erfarenheter. Vi anser att det
            är bra att patienter får tillgång till registren för att själva
            kunna jämföra kvaliteten mellan olika vårdmottagningar. Patienten
            ska alltid sättas allra främst.
          </note>
          <note>
            Jag vill även säga något om den nationella cancerstrategin. Vi
            vet att cancer är den absolut vanligaste allvarliga sjukdomen
            i Sverige i dag. Var tionde minut får en person i Sverige besked
            om att hon eller han har cancer. Över en halv miljon svenskar
            är just nu drabbade av cancer. Om 25 år kommer över 100 000 svenskar
            att drabbas varje år. Det här är helt enkelt vår tids vanligaste
            folksjukdom.
          </note>
          <note>
            En uppdaterad nationell cancerstrategi ska sätta fokus på bland
            annat kortare väntetider och hur man långsiktigt kan säkerställa
            kompetensförsörjningen inom cancervården. I dag finns brist på
            patologer, röntgensjuksköterskor och biomedicinska analytiker.
            Vi vill att erfarenheterna från bland andra cancerpatienter, anhöriga,
            patientorganisationer och forskning ska tas till vara på ett systematiskt
            sätt.
          </note>
          <note>
            En nationell cancerstrategi måste utgå från att fler människor
            nu överlever sin cancersjukdom och att många lever resten av livet
            med kronisk cancer. Det ställer krav på en mer samlad vårdkedja.
            Den nya cancerstrategin ska även bidra till att skapa rimliga
            förutsättningar att ta till vara möjligheten att vården skräddarsyr
            nya behandlingar och använder de allra senaste läkemedlen på ett
            jämlikt sätt.
          </note>
          <note>
            Det finns som sagt många utmaningar att ta upp i ett anförande.
            Jag vill dock slutligen fokusera på de långa vårdköerna. Det är
            orimligt att det beroende på var man bor i Sverige är otroligt
            stor skillnad på hur lång tid det tar innan man får vård.
          </note>
          <note>
            För att koppla tillbaka till cancervården: Statsministern lovade
            att ingen cancerpatient skulle behöva vänta längre än fyra veckor.
            I dag får de flesta vänta betydligt längre än så.
          </note>
          <note>
            Det betyder, herr talman, att vi behöver en ny regering. Det
            här är på många viktiga områden en förlorad mandatperiod för Sverige.
            De stora utmaningarna har inte fått ett svar. Vi behöver en regering
            som tar vårdens problem och utmaningar på allvar och som är beredd
            att och avser att genomföra väl avvägda reformer. Vi halverade
            köerna under alliansreger ­ ingen – nu är de åter uppe i fördubblade
            antal. Vi gjorde det då, och vi kommer att göra det igen.
          </note>
          <note>
            (Applåder)
          </note>
          <note type="speaker">
            Anf. 8 PER RAMHORN (SD):
          </note>
          <note>
            Herr talman! Det finns ett område inom välfärden där situationen
            är väldigt allvarlig, och det är detta område vi ska debattera
            här och nu. Det handlar om ett område som regeringen har misslyckats
            att hantera, nämligen hälso- och sjukvården.
          </note>
          <note>
            Sverige har i dag långa vårdköer, där människor far väldigt illa
            och till och med dör. Dessutom har förtroendet för den svenska
            sjukvården blivit rekordlågt, vilket naturligtvis är oerhört allvarligt.
            Det grundar sig främst på att tillgängligheten under många år
            har varit i en nedåtgående spiral, där vårdköerna har tillåtits
            växa år för år utan att ansvariga politiker haft någon plan för
            eller svar på hur man ska vända denna utveckling.
          </note>
          <note>
            Var fjärde patient i operationskön har väntat längre än vårdgarantins
            90 dagar. Ansvariga läkare, vårdpersonal och patienter har länge
            larmat om denna allvarliga situation och krävt åtgärder. Men man
            har inte fått gehör för detta, trots den alarmerande utvecklingen,
            vilket är minst sagt sorgligt.
          </note>
          <note>
            Vi är alltså i ett läge där det råder brist på utbildad vårdpersonal
            och brist på vårdplatser och där livsviktiga operationer ställs
            in. Som vi alla vet var det förra sommaren bara på Karolinska
            här i Stockholm 20 patienter som opererades för sent. Samtliga
            dessa operationer gällde allvarliga cancersjukdomar, som cancer
            i bukspottkörtel, lever, matstrupe eller ma g säck.
          </note>
          <note>
            Men det är inte bara i Stockholm som läget är allvarligt. Situationen
            ser nästan likadan ut vart man än kommer i landet. I vissa landsting
            är det bara 50 procent som får sin operation inom vårdgarantins
            90 dagar.
          </note>
          <note>
            Jag var i går inne och tittade på de standardiserade vårdförlopp
            som man har infört i Sve rige, vilket är bra. Måluppfyllelsen
            är dock katastrofal även där. Jag ska ta ett exempel. När det
            gäller livmoderhalscancer ska det från diagnos till behandling
            vara en maximal ledtid på 21 dagar. Nu visar det sig att bara
            12 procent av patienterna får vården inom denna ledtid. Det här
            duger naturligtvis inte, herr talman. Det är ett gigantiskt misslyckande.
          </note>
          <note>
            Men det hade inte behövt vara så här. Tittar man ut ser man hur
            våra nordiska grannländer har klarat att korta sina vårdköer och
            öka tillgängligheten. Det kan vi också göra, om bara viljan finns.
            Det kommer att krävas ökade resurser. Men framför allt, herr talman,
            krävs ett fokuserat och strategiskt arbete för att få bort vårdköerna.
            Här har regeringen misslyckats.
          </note>
          <note>
            Därför föreslår vi, herr talman, en helt ny sjukvårdsreform,
            där vi i stora delar har hämtat inspiration från våra nordiska
            grannländer, främst från Danmark. Där hade man tidigare liknande
            problem som vi har i dag med långa vårdköer, men de har lyckats
            vända utvecklingen, vilket innebär att de i dag klarar tidskravet
            och månadsgarantin för nästan samtliga patienter. Jag bor nere
            i Skåne och har dansk tv. Man diskuterar väldigt sällan vårdköer
            och långa väntetider i danska medier över huvud taget.
          </note>
          <note>
            Vi vill därför införa en helt ny vårdgaranti som vi kallar patienträttsgaranti.
            Det är en riktig garanti med både livrem och hängslen, inte som
            dagens vårdgaranti, som jag skulle benämna som en ren pappersprodukt.
            Den här garantin innebär en maximal väntetid till specialistvård
            på 30 dagar, vid allvarliga diagnoser 14 dagar. Vi anser att patienterna
            ska garanteras den vård och behandling de har rätt till enligt
            hälso- och sjukvårdslagen och patientlagen.
          </note>
          <note>
            Herr talman! När jag ändå är inne på patientlagen kan jag säga
            att vi vill stärka patienternas rättsliga ställning i vården genom
            att införa ett rättighetsbegrepp i patientlagen. Vi menar att
            det finns ett värde i att benämna det patienten har rätt att förvänta
            sig av vården som patienträttigheter. Dels säger begreppsanvändningen
            något principiellt om synen på medborgarens och patientens förhållande
            till det offentliga, dels kan en ändrad begreppsanvändning bidra
            till en ytterligare perspektivförskjutning i vården, så att patientens
            inflytande och delaktighet ses som en självklarhet. Vi ska kom
            ­ ma ihåg att patienterna i Sverige har en betydligt svagare ställning
            i jämförelse med våra nordiska grannländer. Detta anser vi att
            man bör ändra på.
          </note>
          <note>
            Herr talman! Vi anser också att man bör ta fram ett nytt nationellt
            it ‑ stöd för att få en helhetsbild av väntetider och tillgänglighet
            på samtliga sjukhus och vårdinrättningar i hela landet. Det är
            särskilt viktigt för att kunna nyttja befintliga resurser på ett
            effektivare sätt och därmed korta väntetiderna för patienterna.
            Det här it-stödet menar vi ska kunna bistå ett nationellt vårdplatskansli,
            som vi vill införa, i dess arbete med att klara vårdgarantin.
            Men det ska också vara möjligt för patienter och anhöriga att
            se var i landet en specifik behandling eller operation har kortast
            väntetid och då kunna söka sig dit.
          </note>
          <note>
            Herr talman! Hälso- och sjukvården handlar om människors liv
            och hälsa på ett sätt vi inte lever upp till i dag. Som jag sa
            tidigare är det så att människor far illa eller till och med dör
            i väntan på vård. Det här är oaccep ­ tabelt i ett välfärdsland.
            Med vårt förslag kommer vi att samordna den befintliga vårdkapaciteten
            bättre över hela landet. Vi kommer då att få en mer jämlik vård,
            men framför allt kommer vi att nyttja vårdkapaciteten maximalt.
            På så vis kan vi korta vårdköe rna, där det i dag finns 30 000−
            40 000 patienter som har väntat på sin operation eller behandling
            längre än vårdgarantins 90 dagar.
          </note>
          <note>
            Herr talman! Avslutningsvis vill jag vara tydlig med att vår
            målsättning inte är att korta vårdköerna. Vår målsättning är att
            ta bort dem helt och hållet. Vi ska inte ha några väntetider i
            vården som inte är medicinskt befogade. Kan andra länder så kan
            vi!
          </note>
          <note type="speaker">
            Anf. 9 ANNA-LENA SÖRENSON (S) replik:
          </note>
          <note>
            Herr talman! Per Ramhorn använde inledningen av sitt anförande
            till att prata ned den svenska hälso- och sjukvården. Det är inte
            så att vi socialdemokrater på något sätt negligerar väntetiderna
            och bristande tillgänglighet. Det är väldigt viktiga frågor som
            vi arbetar hårt för att komma till rätta med. Men Per Ramhorn
            säger ingenting om att svensk sjukvård i internationella jämförelser
            faktiskt får ganska höga resultat. Vi har hög medicinsk kvalitet.
            Vi har en god jämlikhet i jämförelse med andra länder. En fråga
            till Per Ramhorn måste vara: Instämmer du i att svensk hälso-
            och sjukvård i vissa avseenden också är väldigt bra? Jag tror
            nämligen att man kan få stora problem om man använder för mycket
            energi åt att prata ned vissa verksamheter. Och är det så att
            vårdpersonalen i svensk hälso- och sjukvård gör ett dåligt jobb?
            Det vill jag att du ska svara på.
          </note>
          <note>
            Det andra jag vill ta upp handlar om tillgängligheten i vården,
            som vi alla som sagt tycker är något väldigt viktigt. Jag skulle
            vilja veta vilka resurser ni i Sverigedemokraterna tänker sig
            att använda för att förbättra det här och om ni instämmer i Socialdemokraternas
            analys att det till väldigt stor del handlar om kompetensbrist
            i vården – brist på sjuksköterskor, undersköterskor, läkare och
            så vidare. Instämmer Sverigedemokraterna i vår analys, och är
            ni i så fall beredda att göra något åt detta?
          </note>
          <note type="speaker">
            Anf. 10 PER RAMHORN (SD) replik:
          </note>
          <note>
            Herr talman! Jag ska börja bakifrån. Vi instämmer i er analys
            att det är brist på personal och att det behövs mer resurser till
            personalen. Personalen gör ett fantastiskt jobb. Det ska ingen
            missförstå över huvud taget. Vi satsar också på den.
          </note>
          <note>
            När vi väl får vård är den bra. Men det hjälper inte när vi står
            i de långa köerna. I vintras avled en av de 20 patienter som fick
            stå i kö i Stockholm. Det hade inte hjälpt att säga till patienten:
            Vi har bra vård i Sverige, men vi får inte ta del av den.
          </note>
          <note>
            Ni sa själva att ni ville korta köerna och att vi inte ska ha
            några köer över huvud taget, men ni har ingen plan för det. Planen
            är att det ska bli bättre för vårdpersonalen och att ni ska anställa
            fler. Det är bra. Men det är bara halva lösningen. Ni måste också
            ha en strategi för att korta väntetiderna.
          </note>
          <note>
            Jag var inte för kömiljarden. Jag tror inte på det i längden.
            Man har inte behövt det i andra länder. Men att ta bort den och
            inte ha något annat förslag var förödande. Kömiljarden var bra
            på det sättet att man satte fokus på tillgängligheten. Men ni
            tog bort den helt och hållet, och då blev allt bara så fel.
          </note>
          <note type="speaker">
            Anf. 11 ANNA-LENA SÖRENSON (S) replik:
          </note>
          <note>
            Herr talman! Jag skulle vilja hävda att vår strategi för att
            komma till rätta med bristerna i sjukvården handlar om att satsa
            framför allt på de vårdanställda men att också tillföra resurser.
          </note>
          <note>
            När Per Ramhorn säger att man är villig att satsa på de anställda
            måste jag ändå ställa mig frågan varför Sverigedemokraterna gör
            allt för att försämra villkoren för de anställda. De stöder inte
            de förslag som handlar om att man ska kunna begränsa möjligheterna
            att stapla visstidsanställningar på varandra, vilket är en styggelse
            i hälso- och sjukvården.
          </note>
          <note>
            Det finns personal som har arbetat år efter år utan att ha fått
            en rimlig anställning så att de kan leva som andra människor,
            ta ett banklån och till exempel få ett hyreskontrakt. Det har
            ni motsatt er. Ni har också motsatt er möjligheterna att begära
            kollektivavtal i upphandlingar.
          </note>
          <note>
            Sedan handlar det om att tillföra resurser i vården, vilket Per
            Ramhorn tidigare sa måste till. Då kan man undra hur det går ihop
            med att föreslå skattesänkningar som skulle gynna de mest rika
            i samhälle och dessutom föreslå miljarder i neddragningar. De
            är nästan i 100-miljardersklassen för kommuner och landsting.
            Det går inte alls ihop med det Per Ramhorn sa tidigare.
          </note>
          <note>
            För övrigt handlar det olyckliga som skedde med cancerpatienter
            i Stockholms län mer om ledning, styrning och organisation av
            vården. Det är en ledning i Stockholms läns landsting som Sverigedemokraterna
            är med och stöder.
          </note>
          <note type="speaker">
            Anf. 12 PER RAMHORN (SD) replik:
          </note>
          <note>
            Herr talman! Först och främst ska jag säga att det som hände
            med patienterna i Stockholm inte var olyckligt. Det var en ren
            katastrof både för patienterna och för deras anhöriga.
          </note>
          <note>
            Det görs påståenden om att vi vill göra neddragningar med miljarder
            i vår budget. Gång på gång kommer den lögnen. Man borde hålla
            sig till sanningen i frågan. Man måste läsa hela budgeten och
            inte bara ta ut vissa specifika områden.
          </note>
          <note>
            Vi vill göra stora satsningar på personalen. Vi finansierar ett
            borttagan ­ d e av skifttjänstgöringen, delade turer och eventuellt
            också karensdagen. Vi har hört med vårdpersonalen vad deras önskemål
            är för att stanna kvar och för dem som har lämnat att komma tillbaka.
            Vi har gjort en djupare analys av hur vi ska kunna få tillbaka
            bland annat de 8 000 sjuksköterskor som har lämnat vården.
          </note>
          <note>
            Oavsett det kan regeringen inte vara nöjd med detta. Även regeringen
            säger att köerna ökar. En dag kan det vara vi som drabbas. Du
            kan drabbas, Anna-Lena, och anhöriga kan drabbas. Vi kan inte
            bara se på när trenden går åt helt fel håll och säga att vi ser
            det långsiktigt.
          </note>
          <note>
            För patienter som har cancer räknas varje dag. De har inte tid
            att vänta. Jag håller med Moderaterna här. Den här mandatperioden
            har varit förödande för tillgängligheten. Det har varit en bortkastad
            tid.
          </note>
          <note type="speaker">
            Anf. 13 JAN LINDHOLM (MP):
          </note>
          <note>
            Herr talman, åhörare, tittare och lyssnare! Den rödgröna feministiska
            regeringen arbetar som ni alla vet systematiskt och målmedvetet
            för en långsiktigt hållbar välfärdspolitik. Hälso- och sjukvården
            är ett av de ben som vår välfärd består av.
          </note>
          <note>
            Liksom tidigare talare har påpekat vill jag också påpeka att
            vi är väl medvetna om att den svenska vården i internationell
            jämförelse har mycket hög standard och mycket hög klass.
          </note>
          <note>
            Det betänkande som nu debatteras är, som redan påpekats, ett
            motionsbetänkande. Det behandlar ungefär 600 olika förslag från
            riksdagens ledamöter. Detta att riksdagens ledamöter har rätten
            att fritt lägga fram vilka förslag de vill till riksdagen menar
            jag är en av vår demokratis grundbultar.
          </note>
          <note>
            Den enskilde ledamoten ska kunna framföra de synpunkter, argument
            och förslag som medborgarna i just den ledamotens valkrets vill
            få prövade på den nationella arena som riksdagen utgör. Den rätten
            innebär självklart att de förslag som läggs fram oftast inte kan
            antas av riksdagen omedelbart.
          </note>
          <note>
            Därför avstyrks nästan alla motionsyrkanden, precis som i detta
            betänkande. Men den förslagsställare och ledamot som står bakom
            dem ska inte misströsta för det. Ett avslag i kammaren är ofta
            första steget mot att det föreslagna med tiden blir ny lagstiftning
            även om det tar tid.
          </note>
          <note>
            Först måste nya idéer som många ledamöter lägger fram förankras
            i samhället genom information och kanske långvarig debatt under
            många år så att regeringen så småningom kan anta att det finns
            förutsättningar i samhället för den förändring som föreslås. Först
            då blir det meningsfullt att lägga resurser på de utredningar
            som nästan alltid är ett måste för att ändra lagstiftningen.
          </note>
          <note>
            Även när en utredning får ett väldigt positivt mottagande krävs
            det of ­ tast ganska tidsödande bearbetning i Regeringskansliet,
            kanske med mind ­ re kompletterande studier och långa remisstider.
            Därför kan det ta många år innan de förslag som nu avstyrks med
            detta betänkande återkommer som propositioner från någon framtida
            regering.
          </note>
          <note>
            Att utskottet föreslår att det mesta ska avstyrkas innebär därför
            inte att utskottet är negativt inställt till allt det som föreslås.
            I många fall är det tvärtom så att det som föreslås redan har
            rest en del av den där långa sträckan och till och med har hunnit
            komma så långt att frågan redan är under beredning i det berörda
            departementet. Ett motiv till avstyrkande kan till och med vara
            att regeringen utlovat att förslag kommer i närtid, vilket är
            fallet med några av dessa förslag.
          </note>
          <note>
            Det där var, herr talman, ett sätt för mig att snabbt och utan
            pekpinnar avverka de flesta av de ungefär 600 förslagen i betänkandet
            utan att specifikt värdera några av de enskilda förslagen. På
            så vis tänkte jag att jag får lite mer utrymme för att säga något
            lite mer om den fråga jag anser att jag i första hand ska beröra.
          </note>
          <note>
            Oppositionen har samlat sig till en gemensam kritik av regeringen
            genom att föreslå ett tillkännagivande om att regeringen bör ge
            lämplig myndighet i uppdrag att ta fram förslag på hur de nationella
            kvalitetsregistren kan bli tillgängliga för den enskilde så att
            kvaliteten mellan olika vårdmottagningar kan jämföras. Jag läser
            ordagrant vad man föreslår.
          </note>
          <note>
            Nu är det så att regeringen, för inte så länge sedan, ingått
            en ny överenskommelse med SKL, Sveriges Kommuner och Landsting,
            om stöd till den fortsatta utvecklingen av de nationella kvalitetsregistren.
            Man skulle då kunna tänka sig att oppositionen slår in öppna dörrar
            med sitt krav på tillkännagivandet. Men så enkelt är det inte.
          </note>
          <note>
            Det överenskomna utvecklingsarbete som regeringen har med SKL
            är huvudsakligen inriktat på att förbättra kvalitetsregistrens
            funktionalitet för professionen. Det som föreslås i tillkännagivandet
            är delvis helt nya funk ­ tioner för registren.
          </note>
          <note>
            Ibland när politiker lägger sig i på detaljnivå finns det en
            risk för att det gör mer skada än nytta. Kanske är det registrens
            styrgrupp, och inte riksdagen, som ska avgöra om detta är en lämplig
            utvecklingslinje för registren. Dessutom kan man undra om riksdagen
            och regeringen över huvud taget har möjlighet att fatta det beslut
            som föreslås. Huvudmannaskapet för registren ligger nämligen inte
            på staten eller på någon statlig myndighet, utan det ligger ute
            i verksamheten på de yrkesgrupper som har upprättat registren.
            Det är möjligt att detta innebär att man föreslår något som inte
            ens är möjligt.
          </note>
          <note>
            Det finns också många andra källor till utvärdering av vårdgivares
            kvalitet som kanske är enklare att utveckla för det, i mitt tycke,
            mycket vällovliga syfte som anges i förslaget till tillkännagivande.
            Det är självklart bra för medborgarna att kunna jämföra olika
            alternativ. Men vi har ju exempelvis Inspektionen för vård och
            omsorg, vars rapporter kanske skulle kunna bli mer publika och
            kunna fungera som stöd. Förutom Statens beredning för medicinsk
            och social utvärdering gör både Folkhälsomyndigheten, Läkemedelsverket
            och Socialstyrelsen ständigt olika utvärderingar av verksamheterna.
            Om dessa uppräknade myndigheters resultat sammanställdes och gjordes
            mer lättbegripliga kanske det skulle kunna ge medborgarna bättre
            underlag. Syftet skulle vara att fylla just denna funktion: att
            se vilka olika kvaliteter de olika verksamheterna har.
          </note>
          <note>
            Socialstyrelsens öppna jämförelser skulle också kunna vara en
            bättre grund för att nå det efterfrågade underlaget för val av
            vårdgivare. Sedan finns 1177.se, där den enskilde kan se en hel
            del av de kvalitetsskillnader som man efterfrågar att kunna se.
          </note>
          <note>
            Med detta vill jag bara påpeka att det redan görs en hel del
            för att utvärdera, sammanställa och tillgängliggöra information
            för att medborgar ­ na ska kunna göra välgrundade jämförelser
            och att regeringen ser mycket positivt på detta arbete.
          </note>
          <note>
            Jag yrkar bifall till utskottets förslag i betänkandet.
          </note>
          <note type="speaker">
            Anf. 14 ANDERS W JONSSON (C):
          </note>
          <note>
            Herr talman! Denna debatt, då vi för sista gången under mandatperio
            ­ den diskuterar alla de motioner som har kommit in inom hälso-
            och sjukvårdsområdet, blir för socialutskottet lite grann av en
            examen då vi har möjlighet att se tillbaka på det som har hänt
            under mandatperioden.
          </note>
          <note>
            Jag håller med Anna-Lena Sörenson från Socialdemokraterna när
            hon säger att svensk hälso- och sjukvård är fantastisk. Den fungerar
            oerhört bra på många sätt och vis. Men vi har också, framför allt
            under den här perio ­ den, kunnat se att ett antal strukturella
            problem kommer fram och blir mer och mer tydliga. Vi ser det tydligt
            i de internationella jämförelserna: Svensk sjukvård må vara väldigt
            bra på att behandla cancer eller hjärtinfarkt. Men svensk sjukvård
            har mycket stora problem vad gäller att involvera patienter, vad
            gäller att ge patienter information och, inte minst, vad gäller
            att ge patienter möjlighet att komma till sjukvården.
          </note>
          <note>
            Här handlar det egentligen om tre stora områden. För det första
            har vi de stora problemen i svensk primärvård. Vilket annat land
            man än besöker ser man att hälso- och sjukvården har en organisation
            där i stort sett alla har en fast läkarkontakt i primärvården.
            I Sverige är det självklart att de allra flesta har en egen frisör
            som de går till när de ska klippa håret. Men väldigt få svenskar
            har en egen läkare i primärvården. I Norge har 98 procent av befolkningen
            en fast läkarkontakt i primärvården, men i Sverige är det bara
            drygt 40 procent som har en egen, fast läkare i primärvården.
          </note>
          <note>
            Herr talman! Det här innebär mycket stora problem, för det är
            det som gör att patienterna i dag inte vänder sig till primärvården.
            I stället går de och sätter sig i väntrummet på akutmottagningen,
            använder någon form av app eller tecknar en privat sjukförsäkring.
            Om vi på allvar ska kunna lösa en del av de riktigt stora problem
            vi har i svensk sjukvård måste vi se till att alla i Sverige får
            en egen fast läkarkontakt i primärvården, precis som det är i
            alla andra länder. Om vi inte kan bygga den basen i sjukvården
            tillräckligt stark kommer vi inte att kunna komma undan de problem
            som vi sedan får vad gäller vårdplatsbrist, väntetider på akuten
            och inte minst den ojämlika fördelningen.
          </note>
          <note>
            I dag har vi en sjukvård som är ojämnt fördelad. Den som har
            utbildning och den som har arbete får mycket bättre tillgång till
            sjukvård än den som är arbetslös och den som är född i ett annat
            land. Primärvården är ett av de stora problemen.
          </note>
          <note>
            För det andra handlar det om problemet med tillgängligheten.
            Vi har vårdköer som är rent ut sagt omoraliska. Här har utvecklingen
            gått åt helt fel håll under mandatperioden. I dag är köerna dubbelt
            så långa som de var 2014. Då var det ungefär 50 000 människor
            som stod i kö. I dag är det uppåt 100 000 människor. Detta är
            någonting man skulle kunna åtgärda. Man skulle först och främst
            kunna återinföra kömiljarden, som jag tidigare har sagt. Den löste
            inte alla problem, men den bidrog till att lösa problemen. Detta
            är det första som gäller tillgängligheten.
          </note>
          <note>
            Det som Jan Lindholm från Miljöpartiet raljerar över, nämligen
            att patienter på ett lätt sätt ska kunna få veta hur långa väntetiderna
            är. Det får man nämligen inte veta som patient i Sverige. Om jag
            besöker Gävle sjukhus och där får veta att min höft är utsliten
            och att jag måste byta höft kan jag inte på ett enkelt sätt få
            reda på att det i Lindesberg är en veckas väntetid medan det i
            Hudiksvall är fyra månaders väntetid, om jag skulle välja att
            göra det där. Denna information är inte tillgänglig för svenska
            patienter. Det borde man kunna ändra på ganska snabbt genom det
            förslag till tillkännagivande vi har i dag om att en statlig myndighet
            ska få detta ansvar.
          </note>
          <note>
            För det tredje har vi detta att man i ett läge där vi har köer
            som växer bedriver ett korståg mot de privata vårdgi varna. Det
            är helt förödande. I dag måste vi se till att vi har alla sjukvårdsinstanser
            som kan hjälpa till med att korta köerna. Detta är ett stort problem
            i svensk sjukvård, och även det bidrar till att vi får en ojämlik
            fördelning. Den som har kontakter eller kontanter tar sig alltid
            fram och får den sjukvård man behöver. Men den som inte behärskar
            språket, den som är arbetslös och den som inte har en utbildning
            har mycket svårare att ta sig fram. Det här är ett jätteproblem
            i svensk sjukvård.
          </note>
          <note>
            Herr talman! Jag kommer nu till det stora problem som vi har
            haft under mandatperioden. Heidi Stensmyren, ordförande i Läkarförbundet,
            uttryckte det väl i Ekots lördagsintervju i lördags när hon sa:
            Det är inte i första hand brist på resurser i svensk sjukvård,
            utan det är brist på reformer.
          </note>
          <note>
            Detta har varit fullständigt uppenbart under denna mandatperiod.
            År 2014 tillträdde en regering som inte hade någon som helst agenda
            för vad som skulle förändras i svensk sjukvård. Det ledde till
            att vi fick två propositioner under det första året. Det kom först
            ett förslag från regeringen om att man skulle avveckla det fria
            vårdvalet, och någon månad senare kom det ett förslag om att man
            skulle dra tillbaka förslaget om att avveckla det fria vårdvalet.
            Det andra året kom ett förslag om en lag som förbjöd försäljning
            av Akademiska sjukhuset och Sahlgrenska sjukhuset – vem som nu
            över huvud taget hade kommit på en sådan idé!
          </note>
          <note>
            Detta är de bekymmer vi har. Vi har under de senaste åren fått
            en del problem som har vuxit. Jag har nämnt primärvården och köerna
            till den specialiserade sjukvården. Och vi har en regering som
            inte har haft någon reformagenda över huvud taget. De skarpa förslag
            som vi har beslutat om här i kammaren har till exempel gällt den
            högspecialiserade vården och flera av de andra utredningar som
            tillsattes under allianstiden. Detta kommer att vara de stora
            bekymmer som vi får brottas med under ytterligare ett antal år
            i svensk hälso- och sjukvård.
          </note>
          <note>
            Det är därför, herr talman, det blir så uppenbart för mig att
            det behövs ett nytt ledarskap för den svenska sjukvården. Det
            hoppas jag att vi kommer att få efter höstens val.
          </note>
          <note>
            Jag står självklart bakom de reservationer som Centerpartiet
            har i betänkandet, men för tids vinnande yrkar jag bifall endast
            till reservationerna 5 och 54.
          </note>
          <note type="speaker">
            Anf. 15 ANNA-LENA SÖRENSON (S) replik:
          </note>
          <note>
            Herr talman! Det är välgörande att höra Anders W Jonsson för
            en gångs skull säga att kömiljarden inte löser allt. Jag tror
            att det är första gången. Då kan vi vara överens om att det krävs
            andra insatser. Dessutom är det så att vårdpersonalen som ska
            lösa de här problemen, för det finns inga andra som kan göra det,
            inte vill ha den här typen av bonuslösningar.
          </note>
          <note>
            Jag tror att Anders W Jonsson gör lika många besök i vården som
            jag gör eller kanske fler och att han då kan lyssna på personalen
            och vad de själva säger. Jag gjorde ett besök på sjukhuset hemma
            i Linköping på en avdelning som arbetar med högspecialiserad vård,
            och de hade problem eftersom nedstängning av vårdplatser gjorde
            att de fick ta emot så många satellitpatienter att de inte kunde
            ta emot och behandla de patienter som stod på kö. Det råder alltså
            en kompetensbrist. Det saknas sjuksköterskor i vården.
          </note>
          <note>
            Det här är vår analys. Vi vill satsa på personalen, och vi vill
            förbättra deras arbetsvillkor. Tycker Anders W Jonsson då att
            man inte ska lyssna på vad de själva säger? Det handlar om hur
            vi ska kunna utveckla arbetsförhållandena och organisera arbetet
            och hur vi ska kunna skapa mer tillit till det arbete som de faktiskt
            gör för att kunna utveckla det på det bästa sättet. Håller Anders
            W Jonsson med om den delen av vår analys?
          </note>
          <note type="speaker">
            Anf. 16 ANDERS W JONSSON (C) replik:
          </note>
          <note>
            Herr talman! Jag och Centerpartiet håller helt och hållet med
            om att en del av problematiken är kompetensbrist. Det handlar
            om specialistsjuksköterskor och om specialistläkare – därom är
            vi helt överens. Men det är inte hela förklaringen till att köerna
            i dag är dubbelt så långa som de var 2014, utan det finns ett
            antal andra saker som också spelar in. När det gäller kömiljarden
            ska man aldrig glömma bort att orsaken till att den infördes var
            att landstingsledningarna, landstingsdirektörerna, hälso- och
            sjukvårdsdirektörerna och verksamhetscheferna skulle sätta tillgänglighet
            hö gst upp på listan. Det var det som gjorde att det hade en sådan
            fantastisk effekt.
          </note>
          <note>
            Jag besökte Örebro och Lindesbergs sjukhus för inte så länge
            sedan och träffade ortopedchefen där. Man har där fått bort köerna
            i princip helt och hållet utan att anställa en enda ny sjuksköterska
            eller läkare. Man har bara börjat jobba på ett nytt sätt. Man
            sa: Köer är inte acceptabelt, och vi tänker göra något åt det.
            Det är där kömiljarden har sin effekt, och det är efter att ni
            tog bort den som vi kan se att köerna har dragit iväg.
          </note>
          <note>
            Det finns andra åtgärder också. Vad gäller att öka kompetensen
            och se till att vi har bättre bemanning håller jag helt och hållet
            med Anna-Lena Sörenson, men vi måste också se till att patienterna
            får information. Den dag min höft behöver opereras vill jag tillsammans
            med den läkare som fattar beslutet kunna titta på skärmen och
            se att om jag väljer att åka till Hudiksvall är det tre månaders
            väntetid, men åker jag till Lindesberg eller Bollnäs får jag det
            gjort på två veckor. Sedan vill vi att man vid sidan av den informationen
            också ska kunna se kvaliteten.
          </note>
          <note>
            Det kanske viktigaste är att ni håller på att skapa ett ännu
            större problem genom det här korståget mot privata sjukhus. Bollnäs
            sjukhus hemma i Gävleborg är ett helt fantastiskt sjukhus som
            i dag drivs av Aleris, det vill säga Wallenbergsfären. Där har
            man inga väntetider, och där har man inte samma problem med att
            rekrytera personal. Men enligt den agenda ni har satt upp inför
            valet ska vi ju se till att få bort de vinstdrivande företagen
            från vården. Det kommer att skapa ännu större köproblem.
          </note>
          <note type="speaker">
            Anf. 17 ANNA-LENA SÖRENSON (S) replik:
          </note>
          <note>
            Herr talman! Vi ska komma ihåg att under den här perioden gör
            man också mer i vården. Fler patienter behandlas och fler patienter
            opereras. Det är ingen ursäkt för att många får vänta och att
            många får vänta längre än vårdgarantin. Det ska man naturligtvis
            göra någonting åt.
          </note>
          <note>
            Man säger att man ska satsa på personalen – för det handlar ju
            om att skapa bra arbetsförhållanden för dem, att de ska bli fler
            och att de också ska få mer kompensation för vad de faktiskt åstadkommer
            i vården – men hur går det ihop med skattesänkningar i 30-miljardersklassen?
          </note>
          <note>
            Anders W Jonsson talar också om vinsterna i välfärden och kallar
            våra förslag för ett korståg, vilket är att ta i, men att ta i
            är Anders W Jonsson bra på. Vi är inte emot privata alternativ.
            Vi vet att mycket bra görs i vården. Men tycker Anders W Jonsson
            att det är rimligt att det plockas ut 4,7 miljarder i vinst i
            vårdsektorn? Det skedde under 2015, och den vinsten kan bara göras
            genom att man reducerar personal. Det är precis det som det handlar
            om. Går det ihop med att vi ska satsa på personalen för att få
            personalen att trivas, kunna utveckla sitt arbete och skapa tillit
            till varandra och sin profession?
          </note>
          <note>
            Jag skulle också vilja passa på att fråga Anders W Jonsson om
            fast läkarkontakt, för vi vill alla se en sådan. Vi socialdemokrater
            vill gärna se det, men det handlar också om hur vi kan tillföra
            resurser till det. Håller Anders W Jonsson med om att det är bra
            att vi i den här reformen som vi måste göra långsiktigt börjar
            med dem med de största behoven, nämligen de gamla och kronikerna,
            så att de kan få fasta läkarkontakter?
          </note>
          <note type="speaker">
            Anf. 18 ANDERS W JONSSON (C) replik:
          </note>
          <note>
            Herr talman! Jag fick tre frågor av Anna-Lena Sörenson. Den första
            var: Är det inte fel att sänka skatten, och borde man inte i stället
            satsa pengarna på sjukvård? Det är där den stora skillnaden ligger
            mellan oss. Vi såg under våra år vid regeringsmakten att vi kunde
            göra stora skattesänkningar framför allt för låg- och medelinkomsttagare
            på totalt 140 miljarder, och samtidigt var det under 2014 all-time-high
            vad gäller intäkter till landsting och kommuner. Det var uppåt
            200 miljarder mer, lite beroende på hur man räknar, för att både
            skatteintäkterna och statsbidragen blev betydligt större. Det
            sambandet finns alltså inte.
          </note>
          <note>
            När det gäller resonemanget om vinster i välfärden driver Anna-Lena
            Sörenson och V änstern tesen att de privata vårdgivarna bara kan
            ge vinst i ett läge då de drar ned på personalen och försämrar
            arbetsmiljön. Men det är precis tvärtom. När man besöker de privata
            vårdgivarna och ställer frågan om de har problem att rekrytera
            personal säger de: Nej, när vi utannonserar en tjänst är det många
            som söker. När man talar med personalen på privatdrivna enheter
            säger de att skillnaden är som natt och dag jämfört med hur det
            är i landstinget. Här kan vi vara med och bestämma, och här ställs
            det höga krav på kvalitet, säger de. Det beror på att den privata
            vårdgivaren vet att ska verksamheten kunna drivas framgångsrikt
            handlar det om att kunna se till att personalen trivs, att personalen
            älskar att gå till jobbet och att personalen vill vara med och
            ha inflytande. Det är det vi kan se i arbetsmiljöenkäterna: De
            privata vårdgivarna är betydligt bättre på att se till att personalen
            verkligen trivs och har ett stort inflytande.
          </note>
          <note>
            Vad gäller den tredje frågan har jag faktiskt inte skrivit upp
            den och har dessutom glömt bort den, så den får jag besvara vid
            ett annat tillfälle.
          </note>
          <note type="speaker">
            Anf. 19 KARIN RÅGSJÖ (V):
          </note>
          <note>
            Herr talman! Jag hoppas att hälso- och sjukvården blir en valfråga,
            för den handlar om jämlikhet och klass – både geografiskt och
            personellt. Det här är frågor som Vänstern laddat på i förhandlingar
            med regeringen, och jag är väldigt stolt över att regeringen tillsammans
            med Vänstern laddat in 4,7 miljarder till hälso- och sjukvården
            från och med budgeten i höstas.
          </note>
          <note>
            Men mer behöver göras för en jämlik vård. Det är ingen som har
            nämnt det här i salen ännu. Vi vill tillsätta en parlamentarisk
            utredning om sjukvården som analyserar både de regionala och de
            sociala skillnaderna och konsekvenser av dessa, och vi vill att
            utredningen ska återkomma med en långsiktig och handfast lösning.
            År efter år ser vi att för lite händer geografiskt och klassmässigt.
            Hälsoklyftorna fördjupas. Regeringar kommer och går, och ojämlikheten
            består.
          </note>
          <note>
            I dag kan den med god ekonomi köpa sig en hälsoundersökning.
            Vänsterns inriktning är i stället att i områden med sämre hälsa
            skulle man kunna rikta in hälsoundersökningar till de boende som
            ett erbjudande i förebyggande syfte. Med Vänstern blir det jämlikhetsmärkta
            reformer och med högern bad business som i Stockholm eller kömiljarder
            som får personalen att springa fortare.
          </note>
          <note>
            Det är ingen vårdkris i Sverige, utan det här är en personalkris.
            Nyckeln till bra och tillgänglig vård är bättre villkor för personalen.
            Personalen är guldet. Att jobba i vården måste vara attraktivt
            med bra löner, bra arbetsförhållanden, delaktighet, möjligheter
            till att forska och inte minst anpassade och förkortade arbetstider.
            Det handlar om att skapa förutsättningar för att få den erfarna
            personalen att stan na kvar. Vi har förhandlat in 2 miljarder
            för att stärka vårdarbetarnas villkor, men mer behövs. Det krävs
            ett helhetsgrepp för att trygga sjukvårdens personalförsörjning
            i hela landet både nu och i framtiden i form av en långsiktig
            kompetensförsörjningsplan som analyserar situationen och kommer
            med konkreta förslag på kort och lång sikt.
          </note>
          <note>
            Vänsterpartiet har också förhandlat fram att 300 miljoner kronor
            årligen ska sättas undan för att ge fler sjuksköterskor möjlighet
            till specialistutbildning. Men vi vill mer inom Vänstern. Vi tycker
            att samtliga sjuksköterskor ska kunna gå sin specialistutbildning
            med bibehållen lön. Detta är en överlevnadsfråga för sjukvården.
          </note>
          <note>
            De två största regionerna i Sverige styrs av Alliansen. I Västra
            Göta ­ land är 400 platser stängda för att det saknas sjuksköterskor
            på vårdavdel ­ ningarna. Här har man lustigt nog i sin budget
            2018 valt att avbryta sats ­ ningen på jämställda löner. Så kan
            det gå! Sahlgrenska Universitetssjuk ­ huset rankades av Dagens
            Medicin som Sveriges sämsta universitetssjuk ­ hus. Huvudförklaringen
            är vårdköer och överbeläggningar.
          </note>
          <note>
            Det är helt tydligt att stängda vårdplatser leder till en sviktande
            patientsäkerhet. Sverige intog 2016 bottenplatsen bland 27 EU-länder
            med 2,32 disponibla vårdplatser per 1 000 invånare. Detta har
            varit en lång process. Det har inte hänt de senaste tre fyra åren
            utan började år 2000. Tyvärr är båda lagen, höger och vänster,
            skyldiga till detta. Det får vi titta över. Patientsäkerheten
            bör utredas i förhållande till minskningen av antalet vårdplatser.
          </note>
          <note>
            Nya Karolinska sjukhuset är egentligen som serien Pang i bygget
            . Det är bara synd att skattebetalarna ska betala för ett felbyggt
            sjukhus och extremkostnader för konsulter. På Nya Karolinska är
            674 vårdplatser stängda. Det är som om två medelstora sjukhus
            skulle stänga. Flera hundra patienter har skickats till Uppsala,
            Örebro och Linköping för operationer.
          </note>
          <note>
            Jag tar upp Stockholm och Västra Götaland för att det här finns
            förutsättningar för att bygga en jämlik och stabil vård där personalen
            stannar. Det är rika regioner. Men detta görs icke.
          </note>
          <note>
            Primärvården behöver stärkas och utvecklas. I nuläget har till
            exempel en majoritet av alla vårdcentraler inte tillgång till
            psykolog eller terapeut. Det är ganska anmärkningsvärt när den
            psykiska ohälsan ökar.
          </note>
          <note>
            Primärvården bör också kunna satsa mer på digitalisering och
            tekniska lösningar för att förbättra tillgängligheten. Det är
            kanske bättre att satsa på landstingens möjligheter att härbärgera
            de digitala lösningarna än att lämna över detta till doktor Cash,
            det vill säga de olika nätdoktorerna, som tar hem vinsterna.
          </note>
          <note>
            Cancer är ett laddat begrepp. Sverige har kommit långt när det
            gäller möjligheten till överlevnad och att leva med cancer. Men
            det finns en ojämlikhet som är helt slående. Jag vet många i olika
            landsting runt om i Sverige, oavsett färg på landstinget, som
            inte får vad de ska ha i form av vård och behandling. Jag har
            sett detta på mycket nära håll.
          </note>
          <note>
            I ett landsting erbjuds 41 procent av lungcancerpatienterna en
            viss undersökning. I ett annat landsting är det 98 procent som
            erbjuds samma undersökning. Detta är icke acceptabla skillnader.
            Det här måste vi göra något åt. Väntetiderna skiljer sig också
            åt mellan landstingen. Detta är en oacceptabel ojämlikhet och
            något som har tickat på år efter år, oavsett majoritetsförhållandena
            i riksdagen.
          </note>
          <note>
            Det finns tydliga samband mellan klass och patienters deltagande
            i screeningprogram, behandlingsval, eftervård och överlevnad.
            De med kort utbildning och låg inkomst drar nitlotten. Om överlevnaden
            hade varit lika hög för alla som i grupperna med flest överlevande
            hade ungefär 3 000 liv kunnat räddas. Högutbildade får mer tid
            för sina frågor och önskemål , trots att personer med lägre utbildning
            är i mycket större behov av sådant stöd. Detta, mina vänner, är
            en klassfråga. Vänstern vill tillsätta en utredning som ser över
            de omotiverade klassmässiga och geografiska skillnaderna i cancervården
            – reservation 42.
          </note>
          <note>
            Den psykiska ohälsan är värd en egen debatt. Att få hjälp inom
            psykia ­ trin är ibland som att spela på lotto. Här är patienten
            ofta i underläge. Det finns gott om forskning om hur man ska behandla
            olika diagnoser. Trots detta får inte alla den vård som fungerar
            bäst. Det är viktigt att patienten själv får inflytande över den
            vård som ges och att olika alternativ presente ­ ras. Det bör
            utredas hur psykiatrin på samma sätt som övrig sjukvård kan arbeta
            med standardiserad vård inom de områden där det finns nationella
            riktlinjer.
          </note>
          <note>
            Trots att kvinnlig könsstympning är förbjuden i många länder
            i världen har traditionen visat sig vara svår att stoppa. Socialstyrelsen
            uppskattar att ungefär 38 000 flickor och kvinnor som lever i
            Sverige har utsatts för könsstympning i sina olika hemländer.
            Många av dessa lever i smärta och sjukdom kopplat till stympningen.
            Det är viktigt att de kvinnor som är drabbade får stöd och hjälp
            när de uppsöker vården. Det finns behov av nationella insatser
            för att nå könsstympade inom vården. Detta är en väldigt urgent
            fråga, tycker vi.
          </note>
          <note>
            En annan vård måste vara möjlig, men då krävs en politik som
            prioriterar välfärd framför skattesänkningar och tittar på ojämlikheten.
            Sjuksköterskor, undersköterskor och läkare kämpar för bättre arbetsmiljö
            och arbetsvillkor och löner som är relevanta. Det får de inte
            genom skattesänkningar och befrielse från skatt för de rikaste
            i det här landet. Det får de inte genom extrema vinstuttag eller
            ett större inflytande över vården från näringsliv, vårdföretag
            och försäkringsbolag.
          </note>
          <note>
            Jag ställer mig självklart bakom våra reserv ationer, men för
            tids vinnande yrkar j ag bifall till reservationerna 18 och 42
            och avslag på de andra.
          </note>
          <note type="speaker">
            Anf. 20 BENGT ELIASSON (L):
          </note>
          <note>
            Herr talman! Inledningsvis vill jag från Liberalernas sida säga
            att vi naturligtvis står bakom samtliga våra reservationer i detta
            omfattande betänkande och de samlade reservationerna från Alliansen,
            men för tids vinnande yrkar jag bifall endast till reservation
            35 under punkt 23 och reservation 54 under punkt 41.
          </note>
          <note>
            Detta betänkande är stort och brett, och mina allianskamrater
            har redan lyft fram många viktiga delar, som jag naturligtvis
            står bakom. Vi kan debattera allt från primärvård till specialistvård,
            tandvård, psykiatri, ambulanssjukvård, etiska behandlingar, etikfrågor
            och läkemedel med mera under dessa punkter.
          </note>
          <note>
            Jag vill också instämma i Socialdemokraternas Anna-Lena Sörensons
            konstaterande att svensk hälso- och sjukvård vid en internationell
            jämförelse håller mycket hög standard och kanske tillhör världens
            absolut främ ­ sta, för dem som kommer till.
          </note>
          <note>
            Men låt mig höja blicken lite, herr talman. Vi står inför en
            hälso- och sjukvårdsrevolution. Tid med läkare och hjälp av medicinsk
            expertis har alltid varit en bristvara, från Hippokrates tid via
            doktor Finlay fram till i dag. Men med det vi har framför oss
            i relativ närtid skulle det kunna vara något som finns i överflöd.
            Det är flera faktorer som samverkar för att göra detta möjligt,
            men till grund ligger den accelererande tekniska utveck ­ lingen,
            inte minst inom det digitala området.
          </note>
          <note>
            Härtill ska läggas att detta rätt utnyttjat ger all hälso- och
            sjukvårdspersonal möjlighet att göra det som de vill – och ska
            – göra, nämligen ge patienter vård, stöd och hälsofrämjande insatser
            på någon av vårdens arbetsplatser, som i sig blir alltmer hälsofrämjande
            i stället för, som i dag, skadliga för dem som går dit. Det sker
            en stor produktion av utbrända personer inom svensk hälso- och
            sjukvård.
          </note>
          <note>
            Herr talman! I den pågående diskussionen om vårdens alla tillkortakommanden
            och den accelererande vårdkrisen kan man förledas att tro att
            roten till problemen finns inom den högspecialiserade vården,
            något som inte minst medierna kraftfullt lyfter fram – i det svåraste.
            Eller man kan tro att det finns i det allra enklaste, i vardagssjukvården
            och den nära sjukvården. Men så är inte fallet.
          </note>
          <note>
            Det är inte heller sant att riksdagens nyligen fattade beslut
            om den na ­ tionella högspecialiserade vården skulle gälla kirurgi
            i största allmänhet eller någon allmän nivåstrukturering. Så är
            det definitivt inte. Jag kan, herr talman, konstatera att vi liberaler
            är både trygga med och stolta över det beslut som riksdagen har
            fattat om centralisering av den nationella högspecialiserade vården,
            och vi står helt bakom det. De verkliga problemen ligger precis
            mitt emellan det allra svåraste och det allra enklaste inom vården.
          </note>
          <note>
            Vad handlar det då om? Jo, det handlar om tant Amandas ambulansresor
            till akuten på grund av att personalen på äldreboendet inte får
            kontakt med ansvarig läkare och inte vågar ta ansvaret när tant
            Amanda sviktar på natten. Det handlar om farbror Amandus, som
            tillbringar många dygn på medicinkliniken med alla sina olika
            diagnoser och mängder av mediciner eftersom ingen har helhetsansvaret
            och personkännedomen – ingen vågar ta ansvar. Den tekniska, mer
            omänskliga, termen för detta är att det är de multisjuka äldre
            som inte får den vård och omsorg som de har rätt till och verkligen
            förtjänar.
          </note>
          <note>
            Det handlar också om Selma och Oskar, som inte får sina neuropsykia
            ­ triska svårigheter bedömda och därför inte får det stöd och
            den start i livet som de har rätt till. Det handlar alltså om
            de barn som fastnar i ändlösa köer till barn- och ungdomspsykiatrin
            och som mår sämre och sämre där ­ för att systemet helt enkelt
            sviker dem och så vidare. Denna uppräkning kan jag hålla på med
            länge.
          </note>
          <note>
            Herr talman! Dessa människors rätt, inflytande och valfrihet
            hotas nu på punkt efter punkt av dagens styre. Sammantaget skulle
            de olika förslag som regeringen lagt fram och aviserat om vinstbesparingar,
            stopplagar och allt krångligare regelverk i praktiken omöjliggöra
            företagande och valfrihet i välfärden. Redan innan förslagen blir
            verklighet innebär de att nyföretagande stoppas. Investeringar
            som är viktiga för välfärden och för hälso- och sjukvården går
            om intet. Drivkraften att förbättra verksamheten försvinner.
          </note>
          <note>
            Herr talman! Vi liberaler menar att den närmaste framtidens tekniska
            framsteg inom hälsa och medicin sannolikt kommer att vara mer
            betydelsefulla än all annan utveckling. Tack vare att allt fler
            blir uppkopplade kommer dessa framsteg att vara människor till
            nytta i hela vårt avlånga land och faktiskt över hela världen.
          </note>
          <note>
            Att då påstå, som görs i vissa artiklar, att tekniken, tillgängligheten
            och valfriheten skulle vara ojämlik och odemokratisk är lika dumt
            som att påstå att planekonomi är det som kommer att rädda världen.
            Det är med andra ord inte sant. Förbättrade behandlingar, möjligheten
            att upptäcka sjukdomar tidigare, hanteringen av journaler och
            övervakningen av den personliga hälsan lovar en mer rättvis tillgång
            till hälso- och sjukvård för alla.
          </note>
          <note>
            Herr talman! Vi står inför en vårdrevolution. Nu måste vi tillsammans
            undanröja alla hinder så att de tekniska framstegen och alla de
            professioner som finns inom hela hälso- och sjukvården kan ge
            längre och hälsosammare liv och ökad livskvalitet till så många
            som möjligt så snart som möjligt.
          </note>
          <note type="speaker">
            Anf. 21 KARIN RÅGSJÖ (V) replik :
          </note>
          <note>
            Herr talman! Jo, Bengt, digitaliseringen är underbar, tycker
            jag. Man kan knappa in sig till vårdgivaren och kolla, få ett
            nytt recept och så vidare. Men frågan är: Vem ska äga digitaliseringen?
            Vore det inte bra om digitaliseringen var som i Storuman i Västerbotten?
            Det är delvis landstinget som härbärgerar digitaliseringen där,
            och man kan koppla upp sig till verksamheten? I dag är det inte
            riktigt så i Sverige, utan digitaliseringen har lite kidnappats
            av doktor Cash, som vi kallar dem, alltså nätdoktorerna. De har
            tagit över lite. De har ingen koppling in i olika verksamheter.
            Det kan vara problematiskt.
          </note>
          <note>
            Jag skulle vilja se en digitalisering inom varje landsting, där
            man har möjligheter att koppla upp sig till sin vårdgivare. Det
            kommer inte att ersätta, så att säga, den befintliga läkaren.
            Men i vissa fall kan man göra detta. Det gäller speciellt glesbygden.
            Det har funkat alldeles utomordentligt, vad jag vet, just i Storuman
            i Västerbotten. Det är ett exempel på hur man i landstingen kan
            härbärgera digitaliseringen och använda sig av den så att patienter
            får del av detta på ett annat sätt.
          </note>
          <note>
            Ja, det är väldigt fiffigt att kunna ringa doktor Cash och få
            antibiotika innan man drar till Thailand, men frågan är om det
            ger alla så mycket. Vad visar en undersökning av vilka som ringer
            doktor Cash? Är det de som bor i glesbygden och skärgården? Nej,
            det var många stockholmare som ringde. Då kan man fråga sig hur
            det är med tillgängligheten. Vem är vården tillgänglig för, och
            vad ska vi ha digitaliseringen till? Jag tror absolut på en digitalisering
            av vården, men då måste den härbärgeras av landstingen in-house,
            så att säga, och fungera och inte nästan bara vara out-house.
          </note>
          <note type="speaker">
            Anf. 22 BENGT ELIASSON (L) replik:
          </note>
          <note>
            Herr talman! Tack, Karin Rågsjö, för frågorna! Jag kan bara konstatera
            att om vi hade lämnat över allt i offentlig regi hade den tekniska
            utveck ­ lingen och, vad ska vi säga, tillgänglighetsutvecklingen
            i svensk hälso- och sjukvård nästan i princip uteblivit eftersom
            incitamenten inte finns där. Det är entreprenörerna som driver
            utvecklingen framåt. Det är entreprenörerna som står för de tekniska
            frågorna men också för de arbetsmiljömässiga frågorna och tillgänglighetsfrågorna
            inom hälso- och sjukvården och som på det sättet driver utvecklingen
            framåt.
          </note>
          <note>
            Jag kan konstatera att mitt eget landsting, Region Halland, nu
            håller på att starta egna nätdoktorsmottagningar. Det är jättebra.
            Det hade aldrig skett utan doktor Kry. Det hade aldrig skett om
            det inte funnits entreprenörer som varit villiga att ta risken
            och se möjligheten att erbjuda människor vård. Jag ser det som
            en symbios. Det är en samverkan i fråga om att utveckla tillgänglighet
            och svensk hälso- och sjukvård.
          </note>
          <note>
            Jag är jättelycklig över att landstingen utvecklar sina mottagningar
            i Norrlands inland, Hallands kustland och Stockholms innerstad.
            Men utan piskan och moroten från kraftfulla entreprenörer hade
            det inte skett. Därför hyllar jag båda.
          </note>
          <note type="speaker">
            Anf. 23 KARIN RÅGSJÖ (V) replik:
          </note>
          <note>
            Herr talman! Visst behövs det entreprenörer, men det vore bra
            om landstingen låg på lite mer än vad de har gjort. Dessa entreprenörer,
            doktor Cash, har också inneburit att landstingen har fått betala
            ganska mycket pengar för varje liten uppkoppling. Det har förekommit
            överförskrivning av antibiotika och så vidare.
          </note>
          <note>
            Entreprenörerna hade kanske kunnat användas på ett listigare
            sätt inom landstingen. Man hade kunnat ta in entreprenörer som
            bygger koncept, så att säga. Det hade jag inte haft något problem
            med. Men det blir ju lite galet. Jag tycker att man har haft ganska
            lång tid på sig inom landstingen – det handlar också om resurser
            – för att bygga upp sina system. Jag tycker att det har gått lite
            för långsamt, måste jag säga, att bygga upp just landstingsvarianterna
            av nätdoktorerna.
          </note>
          <note>
            Då lämnar man över marknaden. Det är självklart att entreprenörer
            hoppar på det tåget. Det kan innebära ett ökat vinstuttag. Det
            kan innebära en viss osäkerhet för patienten. Det är inte så att
            nätdoktorn har en koppling till din vårdcentral, utan det kan
            bli lite hoppsan hejsan.
          </note>
          <note>
            Nu ska regeringen se över detta. Det tycker jag är jättebra.
            Hur ska vi använda oss av doktor Cash på ett smart sätt? Det kanske
            ska kosta lite mer att ringa doktor Cash än vad det har gjort.
            Det kanske ska kosta ungefär som ett vanligt läkarbesök. 1177
            är inte helt fel. Man använder nämligen detta mycket för rådgivning.
            Jag tror på en digital utveckling. Det ska bli spännande att se
            om landstingen kommer att köra hårt med detta och om de också
            får mer pengar till det.
          </note>
          <note type="speaker">
            Anf. 24 BENGT ELIASSON (L) replik:
          </note>
          <note>
            Herr talman! Jag kan bara konstatera att allt det du, Karin Rågsjö,
            står här och hyllar och vill se att landstingen gör inte skulle
            ha blivit gjort – och det blir definitivt inte gjort i framtiden
            heller – om det inte funnits kraftfulla entreprenörer som faktiskt
            driver på. Jag kan bara konstatera det.
          </note>
          <note>
            Jag är den första att hålla med om att det har funnits avarter
            i startblocken. Visst är det så! Det sker misstag i alla branscher
            när saker och ting startar upp. Men jag var och hälsade på Kry
            häromdagen. Det är ett av nätdoktorsbolagen, som du kallar dem.
            Jag träffade samma dag några av de ledande personerna inom Strama,
            de som arbetar med att få ned antibiotikaanvändandet till rimliga
            och rättvisa nivåer i landet. Båda konstaterade att det inte finns
            någon i Sverige som har så mycket kontakt med Strama som nätdoktorerna
            i dag. Det finns ingen inom svensk hälso- och sjukvård som har
            en sådan följsamhet som nätdoktorerna i dag har när det gäller
            antibiotikaförskrivning. Man rättar alltså in sig, och man gör
            sitt yttersta för att ge patienter det absolut bästa. Detta skapar
            luft i systemet och plats på vårdcentralen och inom den specialiserade
            vårdens akutmottagningar för de patienter som verkligen behöver
            vara där.
          </note>
          <note>
            Det här är någonting vi ska hylla och lyfta fram. Nu visar det
            sig att ersättningssystemen, som Karin Rågsjö tog upp, utvecklas
            så att de passar det här nya. Det hade inte skett om inte någon
            varit där och puttat på. Visst behöver vi journalsystem i landet
            där alla passar in så att alla kan se, och den här utvecklingen
            kommer därför att det finns entreprenörer som driver utvecklingen
            åt det hållet.
          </note>
          <note type="speaker">
            Anf. 25 FINN BENGTSSON (M):
          </note>
          <note>
            Herr talman! Det aktuella betänkandet från socialutskottet om
            hälso- och sjukvårdsfrågor behandlar ca 600 motionsyrkanden från
            den allmänna motionstiden för de två senaste och det nu pågående
            riksmötet.
          </note>
          <note>
            Den absoluta majoriteten av dessa yrkanden föreslås avslås, oftast
            med motiveringen att frågan för närvarande bereds på något sätt
            under reger ­ ingens översyn och att riksdagen därför inte ska
            lägga sig i denna process. Eller som det heter på politikerspråk:
            Riksdagen bör därför inte ta något initiativ med anledning av
            motionens yrkande om att riksdagen ska agera i frågan. Ibland
            kan detta vara rätt beslut, särskilt om en seriös beredningsprocess
            pågår inom Regeringskansliet.
          </note>
          <note>
            Herr talman! Jag har gått upp i denna debatt för att förklara
            att så inte är fallet med min motion 2017/18:1257, som handlar
            om att medicinska åldersbedömningar sedan förra våren sker i massiv
            skala i vårt land med en teknik som vilar på felaktig vetenskaplig
            grund och därför måste utredas av en oberoende granskare. Trots
            att detta är ett ovedersägligt faktum för oss som har medicinsk
            vetenskaplig skolning avslogs motionen av utskottet med motiveringen
            att en sådan intern granskning sker och att riksdagen följaktligen
            inte ska lägga sig i denna process.
          </note>
          <note>
            Herr talman! Inget kan vara mer missvisande än denna avslagsmotivering.
            Jag vill därför använda mitt anförande till att försöka förklara
            för kammaren hur fel de inblandade myndigheterna Rättsmedicinalverket
            och Socialstyrelsen agerar i denna viktiga fråga för framför allt
            ensamkommande asylsökande barn. Myndigheternas vetenskapliga inkompetens
            och regeringens försummelse att notera denna riskerar att beröva
            dem den rätt till en rättssäker prövning av den asylrätt som barn
            har. Att felaktigt utpekas som vuxna individer medför ett mycket
            mer begränsat rättsskydd än vad de är berättigade till enligt
            inte minst barnkonventionen, som nu dessutom ska bli svensk lag.
          </note>
          <note>
            Detta är kort sagt en rättsskandal av gigantiska proportioner
            med internationella konsekvenser för Sverige. Riksdagen måste,
            i avsaknad av insikt på såväl ansvarig myndighets- som regeringsnivå,
            reagera på detta. Det är vad min motion har försökt beskriva för
            riksdagen, men genom sin njugga behandling av motionen förlitar
            man sig tyvärr mer på den rådande inkompetens som hanterar problemet
            på myndighetsnivå, där valet av en icke-validerad teknisk/radiologisk
            metod för medicinsk åldersbedömning av tiotusentals individer
            i praktiken ofta utgör det huvudsakliga juridiskt avgörande beslutsunderlaget
            om den ensamkommande är ett barn med dess rättigheter eller inte.
          </note>
          <note>
            Jag vill först poängtera att jag är en varm tillskyndare av medicinska
            åldersbedömningar. Det är nödvändigt att vi använder de adekvata
            teknikerna för detta när vi har en strid flyktingström och en
            hel del inte kan styrka sin ålder på annat, trovärdigt sätt.
          </note>
          <note>
            Socialstyrelsen och framför allt Rättsmedicinalverket har hanterat
            frågan med en i dag pågående fullskalig genomgång av alla som
            uppger sig vara barn och som söker asyl. Myndigheterna har dock
            med envishet och prestige, mot bättre vetenskapligt vetande, tjurskalligt
            valt att tillämpa en totalt rättsosäker medicinsk metodik inför
            ett juridiskt beslut om deras rättstatus som barn. Detta är ett
            av de värsta övergreppen som regeringen genom sin passivitet tillåter
            den internationella scenen för mänskliga rättigheter, och inte
            minst barnkonventionen som nu ska bli svensk lag, att beskåda.
          </note>
          <note>
            I detta läge är det klart att riksdagen måste agera och besluta
            i enlighet med min motion som handlar om att frågan om val av
            bästa möjliga, mest validerade medicinska teknik för att kunna
            bedöma sannolikheten för en asylsökande persons ålder omgående
            måste utredas av en oberoende granskare med tillräcklig vetenskaplig
            kompetens för detta. Det ska inte ske genom en intern granskning
            av en påvisad helt undermålig kompetens för detta viktiga uppdrag.
          </note>
          <note>
            En anledning till att denna medicinska skandal inte fått rättmätig
            offentlig uppmärksamhet är att den i mångt och mycket är väldigt
            teknisk till sin natur. Jag har den stora fördelen att förutom
            riksdagsledamot också vara professor och överläkare. Mot denna
            bakgrund har jag haft en alldeles speciell, god möjlighet att
            kunna granska och bedöma det vetenskapliga underlag som de ansvariga
            myndigheterna och deras kritiker tvistar om.
          </note>
          <note>
            Herr talman! Jag tänker inte ägna min kammartid åt att gå igenom
            och i detalj analysera det vetenskapliga och tekniska underlaget
            för den problematiska metodik som nu används en masse för att
            bedöma de asylsök ­ ande som säger att de är under 18 år och därmed
            är att betrakta som barn.
          </note>
          <note>
            Mina riksdagskollegor får lita till min professionella förmåga
            att göra en sådan vetenskaplig faktagranskning, och jag finns
            naturligtvis alltid tillgänglig för denna diskussion med vem som
            helst av er som vill ta del av detta utanför denna kammardebatt.
            Det enda jag önskar i dag är att ni ställer upp och bifaller min
            motion 2017/18:1257 om att utreda om vi Sverige i dag gör medicinska
            åldersbedömningar baserat på ett trovärdigt eller felaktigt vetenskapligt
            underlag.
          </note>
          <note>
            Hur farligt kan detta vara i jämförelse med att en sådan oberoende
            utredning troligen kommer fram till att vi har en rättsosäker
            process baserad på vetenskaplig inkonsekvens, något som i sin
            tur orsakas av alltför låg vetenskaplig kompetens hos de ansvariga
            på de berörda myndigheterna och då främst inom Rättsmedicinalverket,
            dess ledning och dess så kallade expertgrupp?
          </note>
          <note>
            Min övertygade uppfattning efter den grannlaga genomgången av
            fakta i målet är att kritikernas invändningar och myndigheternas
            påstående om vetenskaplighet inte befinner sig på samma planet.
          </note>
          <note>
            Detta lyfter frågan till en högre demokratisk dimension. Är det
            så att myndigheterna i detta fall inte har den nödvändiga medicinska
            kompetens man kan kräva av centrala rådgivare till regering och
            riksdag? Vad är i så fall strukturen bakom detta? Vilka blir konsekvenserna?
          </note>
          <note>
            Herr talman! På mitt kontor har jag en kopia på en skrivelse
            från februari månad i år till justitieminister Morgan Johansson.
            Den är från landets absolut mest kompetenta medicinska experter
            på det rättsmedicinska området, anställda inom Rättsmedicinalverket.
            Skrivelsen är undertecknad av Sveriges samtliga tre rättsmedicinska
            professorer i Stockholm, Umeå och Uppsala.
          </note>
          <note>
            Denna skrivelse på fyra kondenserade sidor är en svavelosande
            inlaga om hur myndigheten Rättsmedicinalverket totalt förfallit
            i sitt uppdrag att leda även den rättsmedicinska forskningen så
            att man kan få rätt underlag för svåra beslut, till exempel tekniker
            för en rättssäker åldersbedömning, innan tekniken över huvud taget
            kan implementeras för storskalig användning i praktiken. Skrivelsen
            är en offentlig handling, och jag rekommenderar mina riksdagskollegor
            att rekvirera den från Regeringskansliet.
          </note>
          <note>
            Jag vill avsluta denna debatt med att referera till några av
            de skrivningar som finns där: ”Frånvaron av vetenskapligt högkvalificerade
            medarbetare i verksledningen är alltså den viktigaste förklaringen
            till att forskning inom rättsmedicin inte kan bedrivas optimalt.
            Detta har inneburit att kvaliteten på den operativa verksamheten
            inte har höjts nämnvärt på åtskilliga år. De forskningsrön och
            det utvecklingsarbete som lett fram till nya metoder har inte
            lett till att de fått utnyttjas i praktiken. Den direkta orsaken
            till detta missförhållande är att vare sig GD, underställda chefer
            eller ansvariga för dokumentstyrningssystemet har kompetens att
            bedöma vad som är viktigt inom rättsmedicinsk diagnostik. I årsredovisningarna
            förmedlas varje år en missledande, förskönad bild av pågående
            forsknings- och utvecklingsarbete, även om avsnittet gradvis blivit
            allt kortare genom åren.”
          </note>
          <note>
            Vidare framgår följande: ”Under RMVs förste GD Kurt Roos var
            samtliga enhetshefer/motsvarande vid landets sex rättsmedicinska
            enheter såväl överläkare som professor. De senaste 18 åren har
            däremot under tre generaldirektörer, samtliga utan utbildning
            i eller erfarenhet av medicinsk verksamhet och forskning, utvecklingen
            varit mycket otillfredsställande, med systematisk segregering
            av forskning från den löpande rutinverksamheten. Det mest aktuella
            exemplet är RMVs hantering av det nya uppdraget medicinska åldersbedömningar.
            Här har GD Monica Rodrigo, sannolikt till följd av bristande insikter
            i forskning, utsett tre rättsläkare – med svag respektive utan
            vetenskaplig erfarenhet – till RMVs ’experter’. Detta har som
            bekant bland annat lett till att man valt en icke validerad metod
            för medicinsk åldersbedömning av tiotusentals individer. En verksledning
            med vetenskaplig kompetens och kritiskt förhållningssätt hade
            kunnat genomföra åldersbedömningar i samma skala som nu, men med
            beprövade metoder som har känd och dokumenterad grad av säkerhet.
            GD Monica Rodrigo såg tvärtemot till att lägga ned RMVs Vetenskapliga
            råd kort tid innan Regeringen lämnade uppdraget om medicinska
            åldersbedömningar – utan att ersätta rådet med något annat.”
          </note>
          <note>
            Mot denna bakgrund kan man undra om Rättsmedicinalverket har
            blivit ett rättsverk i stället för ett medicinalverk. Det är något
            som är centralt om trovärdigheten för den medicinska kompetensen
            i rättsutövning ska bibehållas och bekräftas.
          </note>
          <note>
            Herr talman! Jag yrkar bifal l till min motion 2017/18:1257,
            Medicinska åldersbedömningar på felaktig grund , som behandlar
            frågan om en oberoende utredning av rådande sakförhållanden och
            tillkännager detta för regeringen.
          </note>
          <note type="speaker">
            Anf. 26 EMMA HENRIKSSON (KD) replik:
          </note>
          <note>
            Herr talman! Jag vill börja med att tacka ledamoten för att han
            i debatten tar upp dessa frågor, som har varit angelägna för utskottet
            under verksamhetsåret. Jag vill ta tillfället i akt och berätta
            att vi i utskottet just på grund av de osäkerheter som ledamoten
            lyfter upp vid flera tillfällen har bett både Rättsmedicinalverket
            och Migrationsverket att komma till utskottet. Vi känner en oro
            över att den vetenskapliga grund som behövs inte finns och att
            det man kommer fram till i undersökningarna i vissa fall används
            på ett annat sätt än underlaget ger möjlighet till.
          </note>
          <note>
            För den enskilde som gör en undersökning kan resultatet av undersökningen,
            om den visar att man med stor sannolikhet har uppnått myndighetsålder,
            bli avgörande för möjligheten att överleva. Om ett osäkert underlag
            används som om det vore en sanning, och därmed inte undersöker
            andra saker för att avgöra om personen har uppnått myndighetsålder
            eller inte, kan felaktiga beslut fattas.
          </note>
          <note>
            Det handlar inte bara om det går att lita på resultatet, utan
            det handlar också om hur vi använder resultatet. Var och en av
            oss som har besökt en skolklass med 15- eller 19-åringar vet att
            bara genom att titta på dem i klassrummet kan man inte se om de
            är i samma ålder eftersom de inte ser ut att vara i samma ålder.
            Med den osäkerheten måste vi faktiskt behandla undersökningarna.
            Det finns ingen möjlighet att med exakthet fastställa någons kronologiska
            ålder.
          </note>
          <note>
            Jag är glad att ledamoten har lyft upp frågan. Det finns redan
            uppdrag att följa upp frågan, men vi får inte ensidigt fokusera
            på bara metoden, utan vi måste också titta på hur metoden används.
          </note>
          <note type="speaker">
            Anf. 27 FINN BENGTSSON (M) replik:
          </note>
          <note>
            Herr talman! Ledamoten heter Finn Bengtsson, och han har granskat
            frågan noga.
          </note>
          <note>
            Det att socialutskottet har tagit initiativ till att ta upp frågan
            om Rättsmedicinalverket är naturligtvis förtjänstfullt. Men är
            ni säkra på att ni verkligen har fått rätt information?
          </note>
          <note>
            De tre högsta medicinska kompetenserna inom Rättsmedicinalverket,
            de tre professorerna i rättsmedicin, borde rimligen också ha blivit
            hörda av socialutskottet med tanke på att de sitter inne med en
            kunskap som saknas i hela verksledningen och dess expertgrupp.
            Det är det som gör frågan så allvarlig. Det finns tekniker och
            metoder som är betydligt säkrare än den som man har valt att använda
            i Sverige i dag. Det är det som är hela kärnfrågan. Om det finns
            en bättre preciserad metod som används i andra länder, vad är
            det som gör att Sverige ska vara så unikt och använda en helt
            annan metod när den dessutom är framtagen på låg kompetensnivå?
            Det är för mig fullständigt obegripligt och dessutom farligt.
          </note>
          <note>
            Jag kan ta ett exempel på hur inkompetent man är i verksledningen.
            Det har sagts att dessa unga ensamkommande barn som har kommit
            till vårt land har levt under så stressfulla förhållanden att
            det är sannolikt att deras skelett mognar långsammare. Alltså
            skulle de vara något äldre än vad undersökningarna felaktigt visar.
          </note>
          <note>
            När vi går igenom litteraturen framkommer det att den stora majoriteten
            undersökningar som har granskat stresspåverkan på skelettet visar
            att det mognar fortare. Man har alltså totalt missat en så viktig
            poäng. Med det beslutsunderlaget säger verket att man har den
            bästa och mest rättssäkra metoden. Man får bevis på bevis i ansiktet,
            ändå står man som Bagdad Bob och säger att ingenting har hänt
            och att man ska fortsätta att använda metoden.
          </note>
          <note>
            Här menar jag att kammaren måste få ta ställning till frågan
            en gång för alla. Socialutskottet kan inte bara lägga frågan ad
            acta. Det är därför jag har väckt motionen och yrkat bifall till
            den.
          </note>
          <note type="speaker">
            Anf. 28 EMMA HENRIKSSON (KD) replik:
          </note>
          <note>
            Herr talman! Jag är glad att motionen har väckts, och jag är
            glad om riksdagen och regeringen kommer att fortsätta att hålla
            ett starkt fokus på att titta på hur metoden används, hur den
            är utformad och att man fortsätter att söka efter bättre metoder.
          </note>
          <note>
            Men vi måste hela tiden påminna oss om att det hittills inte
            i något land finns en metod som kan fastställa ålder. Det finns
            olika metoder där man med viss sannolikhet kan komma fram till
            om man har uppnått en viss gräns i ålder, men vi får inte förledas
            till att tro att det går att hitta en metod som likt kol-14-metoden
            kan säga med exakthet när något har skett. Det går inte! Jag delar
            Finn Bengtssons bedömning att vi därför måste när vi använder
            en metod – oavsett vilken den är – fortsätta att titta på om det
            finns andra metoder. Vi ska inte låsa fast oss i den här metoden
            eftersom det finns stora osäkerheter.
          </note>
          <note>
            Det finns också en del metoder som det i debatten har hänvisats
            till och som skulle vara mycket bättre. Jag tror inte att det
            är de metoderna Finn Bengtsson hänvisar till. Det gäller bland
            annat metoder som till exempel Fifa använder. De metoderna har
            låg precisionsgrad. Men huruvida en ung person ska få vara med
            och spela en fotbollsturnering eller inte är inte så livsavgörande.
            Där gör det inget att man använder en låg sannolikhetsgrad. Här
            handlar det om barns och ungdomars liv. Därför måste vi vara mycket
            mer noggranna med hur vi använder metoderna.
          </note>
          <note>
            Precis som Finn Bengtsson lyfter upp är jag vän av att vi försöker
            hitta metoder som kan hjälpa oss i bedömningarna av ålder. Alternativet
            är att enskilda handläggare på Migrationsverket bara genom att
            titta och prata med ett barn eller en ungdom ska försöka gissa
            hur gammal personen är. Många av dessa barn och ungdomar har ingen
            id-handling eftersom det inte utfärdades något födelsebevis när
            de föddes.
          </note>
          <note type="speaker">
            Anf. 29 FINN BENGTSSON (M) replik:
          </note>
          <note>
            Herr talman! Det är uppenbart, Emma Henriksson, att det inte
            finns medicinska metoder som till hundra procent kan fastställa
            en medicinsk ålder. Det finns ingen medicinsk metod som är hundraprocentig
            sett på det sättet, men alla metoder ska bli så bra som möjligt.
            Hela min poäng är att här använder man inte den bästa metoden.
            Där finns inte den evidensbas som krävs för att använda metoden
            och ge dessa barn en rättssäker prövning.
          </note>
          <note>
            I och med att det krävs ett omfattande forskningsarbete för att
            belysa frågan kan man undra följande. Om metoden har en så central
            juridisk betydelse för barns rättigheter för att göra en rättssäker
            asylprövning, som vida överstiger dem en vuxen har, varför har
            man inte i en forskningsproposition anslagit resurser i frågan?
            Cancerforskning och alla möjliga folksjukdomar pekas ut för att
            få stöd, men för att ta fram en sådan metod har man inte avsatt
            pengar. Det hade man kunnat göra under många år och därmed kommit
            mycket längre i forskningen. Sverige hade kunnat vara världsledande
            på området.
          </note>
          <note>
            Det blir för mig lite hyckleri när vänsterregeringen å ena sidan
            vill införa barnkonventionen som svensk lag, där man i princip
            ska lita på vad barn säger, å andra sidan inte vill ta fram en
            teknik som fyller måttet att rättssäkert bedöma barns ålder. Det
            blir hyckleri, Emma Henriksson. I det här läget är det viktigt
            att inta bara socialutskottet utan hela riksdagen får ta ställning
            till min motion. Det ska bli spännande att se hur kammaren har
            uppfattat min presentation. Jag står till tjänst för att diskutera
            detaljerna i min granskning vetenskapligt och all den dokumentation
            som finns. Det är helt uppenbart att en vetenskapsman kommer fram
            till att kritikerna har rätt och myndigheterna har fel.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 10.)
          </note>
          <note>
            § 7 Styrande principer inom hälso- och sjukvården och en förstärkt
            vårdgaranti
          </note>
          <note>
            Socialutskottets betänkande 2017/18:SoU22
          </note>
          <note>
            Styrande principer inom hälso- och sjukvården och en förstärkt
            vårdgaranti (prop. 2017/18:83)
          </note>
          <note>
            föredrogs.
          </note>
          <note type="speaker">
            Anf. 30 EMMA HENRIKSSON (KD):
          </note>
          <note>
            Herr talman! Nu övergår vi till att debattera SoU22 Styrande
            principer inom hälso- och sjukvården och en förstärkt vårdgaranti
            , som bygger på en proposition från regeringen.
          </note>
          <note>
            Det handlar om förslag som det numera i stora delar råder stor
            enighet om i svensk politik. Vi ser att vi till skillnad från
            många andra länder har en väldigt sjukhustung vård och behöver
            gå mot att mer av vården utförs nära patienten.
          </note>
          <note>
            Det skifte som påbörjats mot att styra vården från sjukhusen
            dit där patienterna oftast behöver sin vård, det vill säga primärvården,
            är någonting som vi ställer oss bakom eftersom det många gånger
            framför allt är de mest sjuka – de äldsta patienterna, de med
            många kroniska sjukdomar – som också besöker primärvården mest.
            Efter en kanske avancerad insats är det där de får det mesta av
            sin vård. Det är där de behöver kontinuitet hos läkaren, diabetessjuksköterskan,
            kuratorn eller någon annan av de vårdprofessioner man behöver
            möta när man länge lever med ohälsa, oavsett om den är psykisk
            eller kroppslig.
          </note>
          <note>
            Vi i Kristdemokraterna ställer oss bakom detta. Samtidigt ser
            vi att vi behöver göra mer. Vi vet att för den som snabbt och
            akut behöver vård är det i dag svårt att få den vården där man
            helst skulle vilja ha den: på sin vårdcentral hos primärvårdsläkaren
            som man har träffat förut och som vet vilka krämpor man brukar
            ha att tampas med.
          </note>
          <note>
            Man försöker ringa. Ibland kommer man inte ens fram. När man
            kommer fram får man många gånger inte den tid man skulle behöva
            tillräckligt snabbt, så man vänder sig till akuten. Väl på akuten
            blir man inte prioriterad eftersom man inte är akut döende, utan
            man får sitta och vänta. De som får vänta längst är patienter
            över 80 år. På Mälarsjukhuset fick patienterna över 80 år vänta
            minst fem timmar i mediantid, en del upp till tio och en halv
            timme. Det är klart att är väntetiden så lång på akuten har inte
            vården den tillgänglighet man skulle behöva.
          </note>
          <note>
            För att ge vård med tillräckligt bra tillgänglighet i primärvården
            måste vi höja ambitionen. Regeringen har i sitt förslag valt att
            stärka vårdgarantin på det sättet att den föreslår att man ska
            få möjlighet att komma till vård inom tre dagar. Det kan tyckas
            vara en förbättring i förhållande till dagens nivå på sju dagar.
            Men vi är övertygade om att ska vi vända trenden, ska vi faktiskt
            ge patienterna det de behöver och det de som medborgare i vårt
            land faktiskt borde ha rätt att förvänta sig, ska de kunna få
            vård inom ett dygn.
          </note>
          <note>
            Du söker inte vård akut om det inte är akut, och det som händer
            när alla inte får komma till vård är att de svagaste patienterna
            – de sköraste, de som redan i dag inte får tillräckligt god tillgång
            till vården – är de som även i fortsättningen kommer att få sämst
            vård. Den som har en fet plånbok och kontakter och är välutbildad
            kommer alltid att kunna komma till vård, för den hittar andra
            vägar. Men de som inte har resurser på olika sätt för att komma
            till vård är de som kommer att få vänta längst. Att stärka vårdgarantin
            så att du får rätt att komma i kontakt med och få hjälp av vården
            inom ett dygn i primärvården är den väg vi behöver gå om vi ska
            leverera på det välfärdslöfte som medborgarna förväntar sig att
            vi levererar på.
          </note>
          <note>
            Vi vet att vi i dag har brist inom vissa professioner. Därför
            är det så viktigt att vi tar vara på all den utbildade vårdpersonal
            som finns. Läkarna i form av allmänspecialister är en viktig resurs
            i vården, självklart, och när du har behov av att träffa en läkare
            ska du också få träffa en läkare. Det ska inte vara någon gatekeeper
            som säger: Du har inte rätt att träffa en läkare. Du får träffa
            en annan, för vi har inte organiserat vår vård så att vi klarar
            av att leverera det du förväntar dig.
          </note>
          <note>
            Men vi måste också ta vara på resurserna inom de andra professionerna.
            Specialistsjuksköterskor, läkare med andra specialiteter, kuratorer,
            psykologer, fysioterapeuter – vid många tillfällen när vi behöver
            uppsöka vården, också när det är akut, är det andra professioner
            vi har behov av. Om vi inte styr mot att vårdgarantin ska gälla
            också de andra professionerna kommer vi att begränsa de resurser
            som patienterna får tillgång till. Då är det inte vårdbehovet
            som styr, utan det beror på hur man har organiserat sig och hur
            man har valt att styra sin vård lokalt.
          </note>
          <note>
            Därför yrkar jag bifall till Kristdemokraternas reservation 4,
            som tar upp dessa frågor.
          </note>
          <note>
            Vi är glada att det finns ett tillkännagivande om att vi ska
            definiera primärvårdens uppdrag i hela landet. Jag vet att regeringspartierna
            kommer att säga att det är onödigt eftersom ett sådant förslag
            redan är på gång. Vi är glada om det kommer, men skälet till att
            tillkännagivandet finns med är att det inte har varit riktigt
            säkert hela vägen om förslaget kommer att komma, och vi tycker
            att det är viktigt att riksdagen gör ett tydligt ställningstagande:
            att det är dags att ge alla medborgare i vårt land ett och samma
            besked om vad de kan förvänta sig inom uppdraget primärvård.
          </note>
          <note>
            Med det sagt, herr talman, yrkar jag bifall bara till den reservation
            jag tidigare nämnt. För tids vinnande yrkar jag inte på resten,
            men jag står såklart bakom alla Kristdemokraternas reservationer.
          </note>
          <note>
            (forts. § 9)
          </note>
          <note>
            Ajournering
          </note>
          <note>
            Kammaren beslutade kl. 13.56 på förslag av andre vice talmannen
            att ajournera sammanträdet till kl. 14.00, då frågestunden skulle
            börja.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 14.00.
          </note>
          <note>
            § 8 Frågestund
          </note>
          <note type="speaker">
            Anf. 31 TALMANNEN:
          </note>
          <note>
            Jag hälsar statsråden välkomna. Frågor besvaras i dag av arbetsmark
            ­ nads- och etableringsminister Ylva Johansson, försvarsminister
            Peter Hultqvist, statsrådet Helene Hellmark Knutsson och statsrådet
            Ann Linde.
          </note>
          <note>
            En fråga ska vara av övergripande och allmänpolitiskt slag eller
            avse ett ämne som faller inom statsrådets ansvarsområde och rör
            dennes tjänste ­ utövning. Arbetsmarknads- och etableringsminister
            Ylva Johansson be ­ svarar såväl allmänpolitiska frågor som frågor
            inom sitt eget ansvarsom ­ råde.
          </note>
          <note>
            Ökade resurser till försvaret
          </note>
          <note type="speaker">
            Anf. 32 HANS WALLMARK (M):
          </note>
          <note>
            Herr talman! Jag vänder mig till försvarsminister Peter Hultqvist.
          </note>
          <note>
            När jag träffar företrädare för Försvarsmakten är de helt absorberade
            av det man skriver från Försvarsmakten i budgetunderlaget för
            2019. Enkelt uttryckt kan man se att om det inte blir några väsentliga
            kapitaltillskott och nivåhöjningar under de kommande åren kommer
            materielsystem att senareläggas, ambitionssänkningar ske, materiel
            tas bort, grundutbildning reduceras, övningar reduceras, ammunition
            försvinna, reservdelar försvinna, olika typer av fordon försvinna
            och vissa livstidsförlängningar inte bli av.
          </note>
          <note>
            Herr talman! Därför behöver vi under de kommande åren se en trappa
            uppåt av kontinuerliga tillskott till vår försvarsekonomi.
          </note>
          <note>
            Är Sveriges regering beredd att skjuta till betydande resurser
            till försvaret under de kommande åren? Är regeringen beredd att
            i närtid ge besked? I annat fall kommer allt detta att inträffa.
          </note>
          <note type="speaker">
            Anf. 33 Försvarsminister PETER HULTQVIST (S):
          </note>
          <note>
            Herr talman! Jag tackar Hans Wallmark för frågan.
          </note>
          <note>
            När man gör en budget krävs viss noggrannhet, och det krävs att
            man har kontroll på substansen i det man föreslår. Det ska levereras
            26 miljarder till Försvarsmakten fram till 2020. Nu finns en kravbild
            på ytterligare 18 miljarder.
          </note>
          <note>
            Vi kommer att gå in med planeringsanvisningar inom kort, och
            vi förväntar oss svar på det i slutet av juni. Då har vi gått
            till botten i denna process och vänt på de olika stenarna och
            vet sanningen mer exakt.
          </note>
          <note>
            Samtidigt har vi tillsatt en utredning där Ekonomistyrningsverket
            ser över styrfunktioner och annat inom ramen för Försvarsmaktens
            ekonomihantering.
          </note>
          <note>
            Vi har detta under kontroll och arbetar med frågan, men jag är
            inte beredd att sätta ned foten innan vi har gått till botten
            med alla parametrar.
          </note>
          <note>
            Det jag sysslar med, till skillnad från Wallmark, är riktiga
            budgetmedel som har effekt, medan Wallmark kan lägga fram en oppositionsbudget.
            Jag vill vänta tills vi har alla kort på bordet.
          </note>
          <note type="speaker">
            Anf. 34 HANS WALLMARK (M):
          </note>
          <note>
            Herr talman! Politik är att vilja, och då måste man vilja något.
            Jag tror att det är viktigt att man anger tydliga ambitioner för
            de kommande åren, inte för att försvarsministern ska tillgodose
            Moderaterna eller oppositio ­ nen utan för att Sverige och Försvarsmakten
            kräver dessa besked. Då går det inte att töva i steget.
          </note>
          <note>
            Moderaterna har lagt fram ett förslag som innebär 18 miljarder
            i tillskott under de kommande tre åren. Det blir regeringspolitik
            vid det regeringsskifte som Sverige behöver.
          </note>
          <note type="speaker">
            Anf. 35 Försvarsminister PETER HULTQVIST (S):
          </note>
          <note>
            Herr talman! Detta ska ställas mot Wallmarks alla löften om skattesänkningar,
            så om olyckan skulle vara framme får vi väl se vad det blir av
            det i praktiken.
          </note>
          <note>
            Vårt mål är ökad militär förmåga steg för steg. Det har jag hela
            tiden varit tydlig med. Vi har i dag bättre försvarsförmåga än
            vi hade för tre år sedan, efter era åtta år av reducerad förmåga
            att driva en konsekvent försvarspolitik.
          </note>
          <note>
            Jag är väl medveten om situationen. Men man måste ha ordning
            på pinalerna innan man sätter ned foten, och därför vill vi driva
            denna process ända fram till juni.
          </note>
          <note>
            Veto mot höjd svensk EU-avgift
          </note>
          <note type="speaker">
            Anf. 36 MARTIN KINNUNEN (SD):
          </note>
          <note>
            Herr talman! Frågan om EU:s budget engagerar. Det handlar om
            mer än 15 miljarder kronor i höjd avgift om kommissionens förslag
            blir verklighet.
          </note>
          <note>
            I går publicerades en opinionsundersökning i Svenska Dagbladet,
            och en stor majoritet av de svarande önskar en tydlighet från
            regeringen om att man kommer att lägga in veto mot förslaget om
            det skulle vinna gehör och bli kommissionens slutgiltiga förslag.
          </note>
          <note>
            Min fråga till statsrådet Ann Linde är: Är regeringen beredd
            att använda det svenska vetot om detta förslag blir det slutgiltiga?
          </note>
          <note type="speaker">
            Anf. 37 Statsrådet ANN LINDE (S):
          </note>
          <note>
            Herr talman! Jag tackar Martin Kinnunen för frågan. Det är en
            viktig fråga, för det handlar om stora pengar.
          </note>
          <note>
            Det vi har sagt är att vi absolut inte är beredda att betala
            medlemsavgift i enlighet med det förslag som kommissionen har
            lagt fram. Vi har sagt att vi tycker att den ram som finns på
            1 procent ska gälla. Vi accepterar inte heller att de rabatter
            som flera länder har kommer att fasas ut. Det finns dock delar
            i budgeten som vi tycker är bra, till exempel att man höjer andelen
            klimatsatsningar och att man har konditionalitet i budgeten, det
            vill säga att man inte kan räkna med att få pengar om man inte
            följer rättsstatens principer.
          </note>
          <note>
            Vi hade det första mötet i måndags då kommissionen presenterade
            förslaget för ministrarna, och nu börjar förhandlingarna.
          </note>
          <note type="speaker">
            Anf. 38 MARTIN KINNUNEN (SD):
          </note>
          <note>
            Herr talman! Sverigedemokraterna uppskattar givetvis att regeringen
            och de flesta partierna i riksdagen har en budgetrestriktiv linje.
            Det är egentligen bara ett av allianspartierna som tycker att
            det är rimligt att EU:s budget och den svenska avgiften ska öka.
          </note>
          <note>
            Ändock känns det som att statsrådet hoppar över frågan. Är regeringen
            beredd att använda det svenska vetot om det slutgiltiga förslaget
            ser ut som dagens förslag?
          </note>
          <note type="speaker">
            Anf. 39 Statsrådet ANN LINDE (S):
          </note>
          <note>
            Herr talman! Vi är inte beredda att säga exakt hur vi ska hantera
            en slutsituation i en förhandling som kanske kommer att pågå i
            ett och ett halvt eller två år, för vi vet inte var vi hamnar.
          </note>
          <note>
            Nu pågår en förhandling, och jag gjorde våra utgångspunkter mycket
            klara i måndags. Vi accepterar inte det förslag som finns, för
            denna höjning av medlemsavgiften är helt oacceptabel för Sverige.
          </note>
          <note>
            Fördjupat militärt samarbete med USA och Finland
          </note>
          <note type="speaker">
            Anf. 40 LOTTA JOHNSSON FORNARVE (V):
          </note>
          <note>
            Herr talman! Min fråga går till försvarsminister Peter Hultqvist
            och gäller avsiktsförklaringen om ett fördjupat militärt samarbete
            mellan Sverige, Finland och USA.
          </note>
          <note>
            Vänsterpartiet värnar den militära alliansfriheten, som vi anser
            har tjänat oss väl under lång tid. Utgångspunkten för Sveriges
            försvars- och säkerhetspolitik ska vara att värna vårt lands säkerhet.
            Det förutsätter en modern försvarsmakt som har förmåga att möta
            de olika hot som vårt land kan ställas inför och som även kan
            vara en fredsbevarande kraft i världen. Det förutsätter att Sverige
            har en trovärdig militär alliansfrihet.
          </note>
          <note>
            I en tid som präglas av osäkerhet och militär upprustning borde
            Sverige stå upp för stabilitet och avspänning.
          </note>
          <note>
            Anser inte försvarsministern att avsiktsförklaringen med USA
            innebär ett ytterligare närmande till Nato och därmed ett avsteg
            från vår militära alliansfrihet och urholkar vår självständighet
            och vårt militära handlingsutrymme?
          </note>
          <note type="speaker">
            Anf. 41 Försvarsminister PETER HULTQVIST (S):
          </note>
          <note>
            Herr talman! Jag anser att frågeställaren har fel analys.
          </note>
          <note>
            Riksdagen har sagt att vi ska bygga på två pelare, dels uppgradering
            av nationell militär förmåga, dels samarbete med länder i vårt
            närområde, med Storbritannien och med USA för att upprätthålla
            den transatlantiska länken och en aktivitet inom ramen för Natos
            partnerskap.
          </note>
          <note>
            Det är denna linje regeringen följer och som jag tror att 70
            procent av riksdagen ställer sig bakom. Grunden för detta är samarbete
            utifrån en militärt alliansfri position.
          </note>
          <note>
            Att öva tillsammans med andra kan knappast uppfattas som en aggressiv
            handling. Däremot är det fråga om att utveckla kapaciteten och
            den nationella förmågan och kompetensen. I den tid vi lever i
            måste vi samverka med andra för att kunna hantera eventuella krissituationer,
            hur dessa än ser ut.
          </note>
          <note>
            Detta är själva grunden, och häri ligger inget av Natomedlemskap
            eller närmande till Nato, däremot samarbete med andra.
          </note>
          <note type="speaker">
            Anf. 42 LOTTA JOHNSSON FORNARVE (V):
          </note>
          <note>
            Herr talman! Tack för svaret, försvarsministern!
          </note>
          <note>
            Jag har inget emot samarbete, inte på något sätt, men jag ser
            inte att samarbete är synonymt med att samarbeta med USA och Nato.
            Däremot samarbetar vi gärna med Finland och våra nordiska grannländer.
          </note>
          <note>
            Jag har svårt att se hur ett nära samarbete med USA och indirekt
            kärnvapenalliansen Nato främjar stabilitet och säkerhet. Att det
            kan kännas säkert att samarbeta med en nation som leds av en mycket
            oberäknelig president, som nyligen har bidragit till att avsevärt
            försvåra för säkerheten i Mellanöstern, tycker jag är anmärkningsvärt.
          </note>
          <note type="speaker">
            Anf. 43 Försvarsminister PETER HULTQVIST (S):
          </note>
          <note>
            Herr talman! Läget är som så att vi under lång tid har övat och
            samverkat med Finland, de baltiska länderna, Polen, Tyskland,
            de nordiska länderna, Frankrike, USA och Storbritannien. Vi har
            avtalsförhållanden som reglerar detta, och det finns inget i dessa
            avtal som gör att vår militära alliansfrihet upphör.
          </note>
          <note>
            När vi samverkar med andra i den typ av övningar som vi genomför
            är det däremot en signal som leder till stabilitet på både kort
            och lång sikt och som därför har en effekt på freden i vår del
            av Europa.
          </note>
          <note>
            Reformer för att underlätta studier senare i livet
          </note>
          <note type="speaker">
            Anf. 44 FREDRIK CHRISTENSSON (C):
          </note>
          <note>
            Herr talman! Jag vill ställa min fråga till statsrådet Helene
            Hellmark Knutsson.
          </note>
          <note>
            Omställning och vidareutbildning är en oerhört viktig förutsättning
            utifrån den arbetsmarknad vi har och den omställning som nu sker
            där med bland annat automatisering och digitalisering.
          </note>
          <note>
            Regeringen och i synnerhet statsrådet pratar gärna om att man
            ska kunna studera genom hela livet, men förslag och reformer lyser
            med sin frånvaro. Vi har inte sett några förslag när det gäller
            vare sig studier högre upp i åldrarna, högre fribelopp eller utökad
            möjlighet till extra studiemedel.
          </note>
          <note>
            Möjligheten att kombinera arbete och studier är en viktig förutsättning
            för att kunna studera högre upp i åldrarna. Min fråga till statsrådet
            är därför: Varför har regeringen under sina fyra år vid makten
            inte presenterat några reformer för att öka denna möjlighet?
          </note>
          <note type="speaker">
            Anf. 45 Statsrådet HELENE HELLMARK KNUTSSON (S):
          </note>
          <note>
            Herr talman! Tack så mycket för denna viktiga fråga, Fredrik
            Christensson!
          </note>
          <note>
            Frågan handlar om regeringens högskolepolitik nu och hur vi ska
            kunna ha en högskolepolitik som möter 2020-talets stora behov.
            Vi har valt att sammanfatta det i tre områden. Det handlar om
            att högre utbildning ska finnas i hela landet, under hela livet
            och i hela världen, vilket handlar om internationaliseringen av
            den högre utbildningen.
          </note>
          <note>
            Vi har gjort flera saker för att se till att vi kan klara ett
            livslångt lärande. Bland annat ligger nu på riksdagens bord en
            tillträdesproposition som handlar om att kunna öppna upp fler
            vägar till den högre utbildningen även senare i livet.
          </note>
          <note>
            Vi föreslår ett behörighetsgivande nationellt prov som ska öppna
            vägen för dem som har varit ute i arbetslivet och kanske inte
            har full behörighet från gymnasiet. Detta säger Centerpartiet
            nej till och röstar emot. Jag undrar vad detta kommer att leda
            till.
          </note>
          <note type="speaker">
            Anf. 46 FREDRIK CHRISTENSSON (C):
          </note>
          <note>
            Herr talman! Statsrådet svarar uppenbarligen inte på min fråga.
          </note>
          <note>
            Jag frågade varför regeringen inte har genomfört eller lagt fram
            förslag på reformer när det gäller de ekonomiska förutsättningarna
            för att studera senare i livet, höja åldern för studiemedel, ge
            möjlighet till ett extra studieår eller förändra fribeloppet så
            att arbete och studier inom den högre utbildningen kan kombineras.
          </note>
          <note>
            På dessa områden lyser regeringens förslag med sin frånvaro,
            trots fyra år i regeringsställning.
          </note>
          <note type="speaker">
            Anf. 47 Statsrådet HELENE HELLMARK KNUTSSON (S):
          </note>
          <note>
            Herr talman! Tack, Fredrik Christensson!
          </note>
          <note>
            Jag svarade just på frågorna om de konkreta förslag vi har lagt
            fram för att främja ett livslångt lärande.
          </note>
          <note>
            Vi bygger ut högskolan med 25 000 nya platser över hela landet,
            vi har sett till att det ska finnas fler kortare kurser och sommarkurser
            och vi har tillsatt en jätteviktig utredning – Styr- och resursutredningen
            – som har i uppdrag att titta på hur styrningen och resursfördelningen
            kan förändras så att ett livslångt lärande främjas.
          </note>
          <note>
            Sjukvården i Skåne
          </note>
          <note type="speaker">
            Anf. 48 TUVE SKÅNBERG (KD):
          </note>
          <note>
            Herr talman! Min fråga går till statsrådet Ylva Johansson och
            handlar om sjukvården i Skåne.
          </note>
          <note>
            I Skåne är det en oerhört ansträngd situation. 17 000 skåningar
            väntar på operation i detta ögonblick.
          </note>
          <note>
            S ärskilt svårt är det för barn och ungdomar. Köerna till BUP,
            barn- och ungdomspsykiatrin, är oerhört långa. År 2014 var andelen
            unga i Skåne som fick hjälp av BUP inom 30 dagar nio av tio, men
            nu har det minskat till fyra av tio. I februari 2018 var det 27
            procent av barnen som fick en bedömning inom 30 dagar.
          </note>
          <note>
            Jag vet att regeringen i dag har presenterat förslag för att
            åtgärda problemen i sjukvården, men dessa är oerhört otillräckliga.
            Skulle statsrådet vilja ge en fingervisning om vad regeringen
            vill göra i grunden för att hjälpa upp sjukvårdssituationen?
          </note>
          <note type="speaker">
            Anf. 49 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Det är en mycket angelägen fråga som Tuve Skånberg
            tar upp.
          </note>
          <note>
            Vi ser hur sjukvården står inför enormt stora utmaningar runt
            om i landet. Skåne nämndes, men det finns flera områden. I grunden
            handlar detta om att vi har en demografisk utveckling där allt
            fler är vårdbehövande, men det är glädjande att allt fler kan
            få vård tack vare utvecklingen.
          </note>
          <note>
            Det behövs därför nya friska resurser til l sjukvården, riktade
            till barn ‑ och ungdomspsykiatrin, som togs upp här, men också
            till sjukvården generellt. Detta är vad regeringen tillför och
            också vad regeringen lovar att tillföra de kommande åren. Att
            säkerställa resurser till välfärden kommer att vara nästa mandatperiods
            stora fråga.
          </note>
          <note>
            Utöver nya resurser behövs en professionalisering – ett utrymme
            för dem som arbetar i vården att få ägna sig åt sitt kärnuppdrag
            och inte tyngas av alltför mycket byråkrati, hopplösa it-system
            och annat.
          </note>
          <note>
            Resurser till sjukvården kommer i valrörelsen att ställas mot
            skattesänkningar.
          </note>
          <note type="speaker">
            Anf. 50 TUVE SKÅNBERG (KD):
          </note>
          <note>
            Herr talman! Kristdemokraterna vill tillföra 27 ½ miljard mer
            än regeringen under de närmaste tre åren, så när det handlar om
            resurser ligger inte Kristdemokraterna efter.
          </note>
          <note>
            I dag fick vi veta att regeringen vill ge 275 miljoner i stöd
            för unga. Det är helt otillräckligt, då vi vet att det i Skåne
            finns köer på ett och ett halvt år till neuropsykiatrisk utredning.
          </note>
          <note>
            Regeringen går alldeles tomhänt, eller näst intill, in i valrörelsen.
          </note>
          <note type="speaker">
            Anf. 51 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Det är faktiskt tvärtom, Tuve Skånberg. Vi har satsat
            stora resurser, både öronmärkta resurser till flera olika delar
            av sjukvården – även barn- och ungdomspsykiatrin som redan fått
            riktade resurser – och icke öronmärkta resurser till landstingen,
            som de väl behöver.
          </note>
          <note>
            Vi lovar att under nästa mandatperiod tillföra nya, mycket stora
            resurser. Detta krävs för att alla äldre och sjuka i vårt land
            ska kunna säkerställas en tillräckligt god vård.
          </note>
          <note>
            Varje krona kan bara användas en gång. Om den används till skattesänkningar
            kan den inte användas till sjukvård.
          </note>
          <note>
            (Applåder)
          </note>
          <note>
            Drivkrafterna att gå från bidrag till arbete
          </note>
          <note type="speaker">
            Anf. 52 JESSICA POLFJÄRD (M):
          </note>
          <note>
            Herr talman! I en nyligen publicerad rapport från Expertgruppen
            för studier i offentlig ekonomi visas det tydligt att d rivkrafterna
            att gå från bidrag till arbete är svaga. Man kan till och med
            förlora på att ta ett jobb, särskilt de som är nya i Sverige eller
            har försörjningsstöd.
          </note>
          <note>
            Rapporten lyfter särskilt upp problematiken för utrikes födda
            kvinnor. För sammanboende par som har barn och etableringsersättning
            lönar det sig dåligt för den andra personen i ett hushåll, oftast
            kvinnan, att börja arbeta. Detta är ett stort problem eftersom
            utrikes födda kvinnor har en särskilt svag förankring på den svenska
            arbetsmarknaden.
          </note>
          <note>
            Om vi ska minska utanförskapet behövs många olika åtgärder, men
            det är centralt att det alltid lönar sig att gå från bidrag till
            arbete. Därför blir min fråga till arbetsmarknadsminister Ylva
            Johansson: Kan du lova att det alltid ska löna sig mer att arbeta
            än att få bidrag?
          </note>
          <note type="speaker">
            Anf. 53 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Det ska alltid löna sig att arbeta, och alla som
            arbetar ska kunna leva på sin lön.
          </note>
          <note>
            Tvärtemot vad Jessica Polfjärd säger lönar det sig väl att gå
            till arbete från olika typer av ersättningar i Sverige. Detta
            har visats i SNS Konjunkturråds rapport, och nyligen uttalade
            sig professor Lars Calmfors om just detta. De generella skillnaderna
            är stora för den som går från någon typ av annan försörjning över
            till arbete.
          </note>
          <note>
            ESO har dock pekat på ett problem – även om man inte har visat
            det tydligt – nämligen att det för vissa grupper inom etableringen
            till och med kan vara kontraproduktivt som ekonomiskt incitament.
            Den frågan bör tas på största allvar, även om den inte speglar
            den generella situationen när det gäller att det lönar sig att
            gå till arbete. Det man pekar på i ESO-rapporten är att det för
            större familjer med etableringsersättning inte alltid lönar sig
            för person nummer två, som ofta är kvinnan, att ta ett avlönat
            arbete. Nu är min talartid slut, så jag får återkomma i nästa
            inlägg.
          </note>
          <note type="speaker">
            Anf. 54 JESSICA POLFJÄRD (M):
          </note>
          <note>
            Herr talman! Jag tackar arbetsmarknadsministern för svaret.
          </note>
          <note>
            Det här får som sagt inlåsningseffekter för kvinnor. Vi i den
            här kammaren kan inte underlåta att ta det på största allvar.
            Kvinnor har en svagare ställning och har svårare att komma ut
            i arbete, och det är olyckligt att man dessutom förlorar ekonomiskt
            på att ta ett arbete.
          </note>
          <note>
            Hur ser arbetsmarknadsministern på Moderaternas förslag om ett
            bidragstak?
          </note>
          <note type="speaker">
            Anf. 55 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Det här bör tas på största allvar. Det är därför
            regeringen redan i budgetpropositionen i höstas aviserade en översyn
            av hur politiken är upplagd vad gäller incitamenten, inte minst
            för utrikes födda kvinnor, att gå till studier och arbete.
          </note>
          <note>
            Låt mig påminna om att det som gällde tidigare, under den gamla
            regeringen, var att den som hade etableringsersättning också kunde
            arbeta utan att det avräknades alls från etableringsersättningen.
            Man kunde alltså ha dubbel ersättning: både lön och bidrag. Det
            tycker jag är orimligt, och det har vi ändrat på. Jag är inte
            beredd att återinföra det.
          </note>
          <note>
            Däremot bör vi titta på andra delar för att det här ska bli möjligt.
            Jag tycker bara att man ska se upp, så att man inte inför system
            som särskilt drabbar barnfamiljer, vilket jag tror blir fallet
            med ett bidragstak. Det som systemen ska säkerställa är drivkraft
            till arbete för alla.
          </note>
          <note>
            Medel för utbyggnad av Esrange
          </note>
          <note type="speaker">
            Anf. 56 MATHIAS SUNDIN (L):
          </note>
          <note>
            Herr talman! Nu har Sverige en rymdstrategi. Äntligen! Den är
            dock tyvärr lite tunn till sitt innehåll. Det bästa med den är
            att den nu faktiskt finns.
          </note>
          <note>
            En del i rymdstrategin handlar om Esrange, vår rymdbas uppe i
            norr. En föreslagen utveckling är att man ska kunna skjuta upp
            små satelliter därifrån. Det är ett alldeles utmärkt förslag som
            har utretts tidigare.
          </note>
          <note>
            När den här strategin presenterades lät det, framför allt i kommentarerna
            från rymdministern, som att det kommer att börja fara upp raketer
            med små satelliter därifrån när som helst. Men det finns ett litet
            krux: Det saknas pengar till detta. Utan pengar till ombyggnad
            och utbyggnad av Esrange kommer det inte att skjutas upp några
            satelliter därifrån. Det räcker inte att prata om detta.
          </note>
          <note>
            Varför har regeringen inte skjutit till de här pengarna vare
            sig i höstbudgeten eller i vårbudgeten?
          </note>
          <note type="speaker">
            Anf. 57 Statsrådet HELENE HELLMARK KNUTSSON (S):
          </note>
          <note>
            Herr talman! Jag tackar Mathias Sundin för frågan. Jag vill börja
            med att instämma. Det är faktiskt någonting historiskt att Sverige
            nu för första gången har en nationell rymdstrategi. Regeringen
            har fattat beslut om den, och nu ligger den på riksdagens bord
            för behandling. Ändå har Sverige varit en väldigt framstående
            rymdnation under många år. Det är till exempel ett halvt sekel
            sedan Esrange skapades.
          </note>
          <note>
            Den här skrivelsen handlar om strategiska inriktningar som ska
            ge en långsiktig plan för utvecklingen av både rymdforskningen
            och den verksamhet som är kopplad till rymden, inte minst industrin.
            Men den är inte en del av budgetpropositionen. Vi kommer att jobba
            vidare med själva finansieringsfrågan i budgetpropositionen för
            2019.
          </note>
          <note type="speaker">
            Anf. 58 MATHIAS SUNDIN (L):
          </note>
          <note>
            Herr talman! Det är mycket riktigt så att pengarna inte ska stå
            i rymdstrategin. Men man hade ju hoppats att de hade funnits i
            höstbudgeten eller vårbudgeten. Jag vet att rymdministern har
            drivit på för detta internt i regeringen, men jag antar att hon
            inte fått med sig finansministern. Det är synd att rymdministern
            ska behöva stå till svars för detta. Men vilken är anledningen
            till att pengar till detta inte har prioriterats av regeringen
            i vare sig höstbudgeten eller vårbudgeten?
          </note>
          <note type="speaker">
            Anf. 59 Statsrådet HELENE HELLMARK KNUTSSON (S):
          </note>
          <note>
            Herr talman! Tack så mycket, Mathias Sundin! Anledningen är att
            vi ska ta saker och ting i rätt ordning. Det har jag sagt vid
            flertalet tillfällen när jag har svarat på frågan varför rymdstrategin
            inte kom omedelbart efter att utredningen presenterades för två
            år sedan. När regeringen har beslutat om rymdstrategin ska den
            behandlas av riksdagen, och därefter ligger det väl till hands
            att ta detta i budgetprocessen.
          </note>
          <note>
            (Applåder)
          </note>
          <note>
            Satsningar för att öka antalet lärare
          </note>
          <note type="speaker">
            Anf. 60 THOMAS STRAND (S):
          </note>
          <note>
            Herr talman! Jag vill ställa min fråga till statsrådet Hellmark
            Knutsson.
          </note>
          <note>
            Svensk skola behöver fler lärare. Det är viktigt för att höja
            kunskapsresultaten och för att säkra en likvärdig skola. Därför
            är det bra att regeringens satsningar nu har resulterat i 28 000
            fler anställda i skolan och fler utbildade lärare i våra klassrum.
          </note>
          <note>
            Men ska vi möta den lärarbrist som byggts upp under många år
            behöver fler studenter både påbörja och slutföra en lärarutbildning.
            Vi måste också ha lärarutbildningar i hela landet. Att fler söker
            till lärarutbildningen är en mycket angelägen fråga.
          </note>
          <note>
            Därför vill jag fråga statsrådet Hellmark Knutsson: Vad avser
            regering ­ en att göra för att få fler studenter att påbörja och
            slutföra en lärarutbildning?
          </note>
          <note type="speaker">
            Anf. 61 Statsrådet HELENE HELLMARK KNUTSSON (S):
          </note>
          <note>
            Herr talman! Jag tackar Thomas Strand så mycket för den här oerhört
            angelägna frågan. Som sagt börjar allt med en bra lärare. Vi har
            som yttersta mål att alla elever och barn, oavsett var de bor
            och vilken bakgrund de har, ska möta behöriga och kompetenta lärare.
          </note>
          <note>
            Vi ärvde en stor lärarbrist, och den kvarstår. Därför bygger
            vi nu ut lärarutbildningen med över 10 000 platser. Vi satsar
            också på fler vägar in i läraryrket genom att ge möjlighet för
            dem som redan har de akademiska ämneskunskaperna att läsa komplettera
            nde pedagogiska utbildningar. I dag har vi också fattat beslut
            om att höja bidragsdelen för samtliga ämnen som man läser i en
            kompletterande pedagogisk utbildning. Det är ett sätt att få fler
            som vill bli lärare även senare i livet.
          </note>
          <note type="speaker">
            Anf. 62 THOMAS STRAND (S):
          </note>
          <note>
            Herr talman! En modell som har utvecklats på Högskolan i Dalarna
            har rönt uppmärksamhet och blivit en succé, får man väl säga.
            Det är högt söktryck. I denna modell kombinerar man arbete med
            studier på lärarprogrammet. Det vore bra om fler lärosäten tog
            efter det exemplet. Det skulle jag lyfta in. Det är ett exempel.
            Finns det fler exempel som gör att reger ­ ingen kan vara med
            och ge signaler om hur man ska öka antalet studenter på lärarutbildningarna?
          </note>
          <note type="speaker">
            Anf. 63 Statsrådet HELENE HELLMARK KNUTSSON (S):
          </note>
          <note>
            Herr talman! Jag tackar Thomas Strand för frågan. Det är helt
            riktigt att vi har goda exempel runt om i landet på hur man kan
            öka samverkan mellan huvudmännen och våra lärarutbildare för att
            kunna erbjuda flexibla utbildningsmöjligheter där man också jobbar
            i skolan. Vi tittar också på möjligheten att lärarassistenter
            och andra genom en bra samverkan ska kunna utbilda sig till lärare.
          </note>
          <note>
            Beredskapen för att hantera digitala påverkansoperationer
          </note>
          <note type="speaker">
            Anf. 64 RASMUS LING (MP):
          </note>
          <note>
            Herr talman! Tiden går fort när man har roligt. Äntligen har
            valrörelsen kommit igång ordentligt! Det är en höjdpunkt för oss
            som är politiskt aktiva. Vi får chansen att diskutera ännu mer
            politik och framtidsvisioner med folk än vad vi gör annars.
          </note>
          <note>
            Men det finns också en del orosmoln. Vi har i andra länder sett
            risken för digitala påverkansoperationer, cyberattacker och liknande.
            Jag vill därför ställa en fråga till försvarsministern. Vilken
            beredskap har regeringen inför valrörelsen när det gäller förmågan
            att stå emot cyberattacker, fake news och påverkansoperationer?
            Hur starkt är det psykologiska försvaret i Sverige?
          </note>
          <note type="speaker">
            Anf. 65 Försvarsminister PETER HULTQVIST (S):
          </note>
          <note>
            Herr talman! Tack för frågan! När det gäller det stundande valet
            ska vi inte ha någon sorts illusion om att Sverige inte skulle
            kunna utsättas för den här typen av operationer. Vi har sett det
            här i andra länder, som Tyskland, USA och Frankrike.
          </note>
          <note>
            Det finns en förberedelse på myndighetsnivå i Sverige, och det
            har också avsatts resurser för att följa valrörelsen och denna
            typ av händelser. Vad man sedan gör med det beror naturligtvis
            på vad det handlar om och vad som eventuellt händer. Men det finns
            en förberedelse för detta.
          </note>
          <note>
            När det gäller det mer långsiktiga perspektivet vill jag bara
            påminna om att regeringen har aviserat att vi avser att starta
            ett arbete för att bygga en ny myndighet för psykologiskt försvar
            i Sverige.
          </note>
          <note type="speaker">
            Anf. 66 RASMUS LING (MP):
          </note>
          <note>
            Herr talman! Det är skönt att höra att detta är någonting som
            tas på största allvar av regeringen. Detta är en fråga som berör
            oss, men inte bara oss utan hela den demokratiska världen.
          </note>
          <note>
            Mot bakgrund av detta undrar jag om försvarsministern kan utveckla
            hur man tänker att Sverige kan jobba tillsammans även med andra
            länder när det gäller dessa frågor.
          </note>
          <note type="speaker">
            Anf. 67 Försvarsminister PETER HULTQVIST (S):
          </note>
          <note>
            Herr talman! Jag tackar för dessa funderingar. Jag har själv
            diskuterat detta med representanter för andra länder, och jag
            tror att det är mycket viktigt att vi utgår från de värderingar
            som vi har i vårt land: demokrati, öppenhet och genomskinlighet.
            Det är mycket viktigt att man är beredd att tydliggöra sådant
            när det sker och dessutom föra en diskussion och debatt med allmänheten,
            så att man höjer medvetandenivån om att detta förekommer. Men
            jag tror att det i svensk allmän opinion ändå finns en viss förberedelse,
            men den kan naturligtvis bli större.
          </note>
          <note>
            EU:s åtgärder mot Polen
          </note>
          <note type="speaker">
            Anf. 68 MARIA ABRAHAMSSON (M):
          </note>
          <note>
            Herr talman! Min fråga riktar sig till statsrådet Linde.
          </note>
          <note>
            I december tog EU-kommissionen första steget för att aktivera
            den så kallade atombomben mot Polen, det vill säga att Polen kan
            bli av med sin rösträtt om man inte slutar politisera domstolarna
            och på annat sätt kränka rättsstaten. Därefter har EU-kommissionen
            fört en dialog med Polen.
          </note>
          <note>
            Under det halvår som snart har gått har Polen fortsatt bedrivit
            en förhalningstaktik. EU-kommissionen meddelade i måndags att
            man inte är nöjd med Polen. Också Tyskland och Frankrike har förklarat
            sitt missnöje.
          </note>
          <note>
            Hur bedömer Ann Linde att EU bör gå vidare? Ska man fortsätta
            att hota Polen med den så kallade atombomben, trots att detta
            hot inte fungerar eftersom det krävs enighet för att den ska utlösas?
            Som vi hörde statsrådet tala om här tidigare håller EU på med
            sin långtidsbudget, och eventuellt kan man bygga in ekonomiska
            sanktioner mot länder som bryter mot grundläggande rättsprinciper.
            Men här krävs också enighet, och Polen kommer knappast rösta för
            något sådant när det drabbar Polen självt.
          </note>
          <note type="speaker">
            Anf. 69 Statsrådet ANN LINDE (S):
          </note>
          <note>
            Herr talman! Jag tackar Maria Abrahamsson för detta.
          </note>
          <note>
            Denna fråga är oerhört viktig. Det har visat sig att EU i dag
            har ganska små och krångliga möjligheter att reagera mot länder
            som inte följer rättsstatens principer.
          </note>
          <note>
            Det som hände i måndags när vi hade möte med Europaministrarna
            var att Frans Timmermans från kommissionen sa att Polen nu har
            gjort en massa ändringar som man inte tycker är tillräckliga.
            Polen redogjorde då för vilka ändringar det handlar om och tyckte
            att de var tillräckliga.
          </note>
          <note>
            Det finns en deadline den 3 juli. Vid nästa rådsmöte den 26 juni
            kom ­ mer kommissionen att säga att Polen nu har uppfyllt alla
            rekommendatio ­ ner eller föreslå att man ska gå vidare med en
            hearing, som är nästa for ­ mella steg i artikel 7. Och för artikel
            7 behövs det inte enhällighet.
          </note>
          <note type="speaker">
            Anf. 70 MARIA ABRAHAMSSON (M):
          </note>
          <note>
            Herr talman! Jag kan bara önska lycka till med detta i EU. Men
            faktum är att EU-kommissionen inte har konstaterat att det har
            genomförts en massa åtgärder i Polen, utan man har konstaterat
            att det som har gjorts inte är tillräckligt. Det sker fortfarande
            kränkningar mot rättsstaten. Tyskland och Frankrike har instämt
            i detta. Där skulle man kanske önska att även den svenska rösten
            hördes lite högre. Det skulle jag vilja ha en kommentar till.
            Varför hör vi inte Sveriges röst högre?
          </note>
          <note type="speaker">
            Anf. 71 Statsrådet ANN LINDE (S):
          </note>
          <note>
            Herr talman! Där har Maria Abrahamsson fel. Den svenska rösten
            är en av de röster som har hörts högst. Vi har till och med hörts
            mer och högre än Frankrike och Tyskland. Däremot har de följt
            oss, eller mig, på rådsmötena och sagt att de håller med om den
            kritik som vi har framfört mycket hårt. I början var det bara
            Sverige och Italien som krävde konditionalitet. Nu finns det med
            i kommissionens förslag.
          </note>
          <note>
            Jag är mycket stolt över det arbete som vi har gjort på detta
            område. Det har verkligen gått fram.
          </note>
          <note>
            Effekterna av etableringsjobben
          </note>
          <note type="speaker">
            Anf. 72 DENNIS DIOUKAREV (SD):
          </note>
          <note>
            Herr talman! I samband med att Finanspolitiska rådet släppte
            sin årliga rapport i tisdags frågade jag finansministern om vilka
            reformer man genomfört för att minska skillnaderna i sysselsättning
            mellan inrikes och utomeuropeiskt födda. Jag fick då en lång utläggning
            om etableringsjobb och extratjänster, det vill säga fler särlösningar
            som putsar statistiken men som nästan aldrig mynnar ut i anställningar
            och riktiga jobb.
          </note>
          <note>
            Rådet konstaterar också detta i sin rapport och skriver att det
            inte är uppenbart på vilket sätt de nya etableringsjobben skulle
            fungera väsentligt bättre än existerande subventionerade anställningar.
          </note>
          <note>
            Det finns alltså ingenting som tyder på att de tidsbegränsade
            subventio ­ nerade anställningarna räcker för att denna grupp
            ska få en fast förankring på arbetsmarknaden.
          </note>
          <note>
            Min fråga till minister Ylva Johansson är därför följande: Har
            Ylva Johansson en avvikande uppfattning, eller anser hon att expertmyndigheternas
            uppfattning är korrekt? Och är hon i så fall beredd att ompröva
            sin politik?
          </note>
          <note type="speaker">
            Anf. 73 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Sysselsättningsgapet mellan inrikes och utrikes
            födda har minskat under flera års tid, men det är fortfarande
            betydande. Vi har också en stor skillnad i arbetslöshet mellan
            inrikes och utrikes födda. Därför är det mycket angeläget att
            åtgärda det.
          </note>
          <note>
            Särskilt viktigt för mig är det att se till att nyanlända snabbt
            kommer i arbete. När jag tillträdde var det 27 procent av de nyanlända
            som kom i arbete eller studier – men det var mycket få som gick
            till studier – 90 dagar efter etableringen. Det senaste året var
            det 34 procent, och i början av detta år var det 41 procent –
            en ökning med 10 procentenheter jämfört med samma period förra
            året. Det går mycket tydligt i rätt riktning. Den tid som det
            tar att etablera sig på arbetsmarknaden har i princip halverats
            för nyanlända.
          </note>
          <note>
            Subventionerade anställningar är en anställningsform som en samlad
            expertis anger är den mest effektiva för att leda vidare till
            varaktiga icke-subventionerade anställningar på arbetsmarknaden.
          </note>
          <note type="speaker">
            Anf. 74 DENNIS DIOUKAREV (SD):
          </note>
          <note>
            Herr talman! Faktum kvarstår dock: Trots ett decennium av beprövad
            arbetsmarknadspolitik i form av det som ministern nyss beskrev
            är arbetslösheten bland utrikes födda mer än fem gånger så hög
            som hos inrikes födda.
          </note>
          <note>
            Betänk då dessutom att denna grupp har problem att komma in på
            arbetsmarknaden nu när regeringen har gått mot alla regler i hur
            man bedriver finanspolitik. Vilka konsekvenser får det i nästa
            lågkonjunktur? Vilka reformer ska då åtgärda det som ingen regering
            hittills har lyckats med? Jag tycker att det finns all anledning
            till självkritik hos regeringen. Frågan är om ministern tycker
            det.
          </note>
          <note type="speaker">
            Anf. 75 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Regeringen för en väl avvägd finanspolitik och har
            tagit Sverige från stora underskott till stora överskott, och
            inte minst har vi sett en mycket positiv utveckling på arbetsmarknaden.
            Den fortsätter, och den kommer inte minst nyanlända och utrikes
            födda till del.
          </note>
          <note>
            Herr talman! Jag ska också svara på frågan om etableringsjobb.
            Finanspolitiska rådet säger att man inte är säker på hur väl de
            nya etableringsjobben kommer att fungera. Det kan jag förstå,
            eftersom de ännu inte är färdigt utformade. Det är någonting som
            regeringen och arbetsmarknadens parter just nu arbetar med.
          </note>
          <note>
            USA:s blockering av nomineringen till WTO:s överprövningsorgan
          </note>
          <note type="speaker">
            Anf. 76 KRISTER ÖRNFJÄDER (S):
          </note>
          <note>
            Herr talman! Jag vänder mig till statsrådet Ann Linde.
          </note>
          <note>
            World Trade Organization, Världshandelsorganisationen WTO, är
            mest känd för att försöka sluta handelsavtal. Men man har en minst
            lika viktig uppgift att försöka lösa tvister som uppstår just
            när det gäller handel. Därför har man ett organ som består av
            sju domare. Men USA medverkar inte längre till att nya domare
            utses. En av domarna har avgått, och två har fått sluta på grund
            av att deras mandatperiod är slut. Det innebär att det är fyra
            kvar. Det måste vara tre i varje ärende, och antalet ärenden ökar
            hela tiden.
          </note>
          <note>
            Därför undrar jag vad Sverige gör. Vad har vi för linje för att
            kunna lösa detta problem innan det blir ännu mer akut än det är
            i dag?
          </note>
          <note type="speaker">
            Anf. 77 Statsrådet ANN LINDE (S):
          </note>
          <note>
            Herr talman! Det är djupt problematiskt att USA blockerar nomineringsprocessen
            till WTO:s överprövningsorgan. Vi rör oss helt enkelt mot en kris.
            Det ska vara sju skiljepersoner, men nu är det bara fyra kvar.
          </note>
          <note>
            Senaste nyheterna från Genève är att uppdraget för en av de fyra
            skiljepersonerna, från Mauritius, kommer att förlängas. Detta
            har tidigare blockerats av EU. Det innebär att vi köper viss tid
            för att nå enighet om de utestående tre tillsättningarna. EU förhandlar
            nu med USA om detta; det var bland annat uppe på mötet med stats-
            och regeringscheferna i går kväll i Sofia. Det finns alltså många
            sätt att försöka gå vidare, men som jag sa tidigare är det en
            mycket allvarlig situation. Jag skulle vilja beteckna det som
            en kris.
          </note>
          <note type="speaker">
            Anf. 78 KRISTER ÖRNFJÄDER (S):
          </note>
          <note>
            Herr talman! Vi är naturligtvis många som måste hjälpas åt med
            detta. Jag skulle vilja att man från i det här fallet regeringarnas
            sida tog hjälp av parlamenten i världen. Det finns ett samarbetsorgan
            som Interparlamentariska unionen, Europaparlamentet och WTO har
            tillsammans och där par ­ lamentariker möts. Där har vi inte de
            här motsättningarna. Man kanske kunde försöka få lite hjälp därifrån
            och blanda in dem lite djupare i den här typen av problemlösningar.
          </note>
          <note type="speaker">
            Anf. 79 Statsrådet ANN LINDE (S):
          </note>
          <note>
            Herr talman! Jag tycker att Krister Örnfjäders förslag är bra.
            Eftersom du är väldigt engagerad i detta, Krister Örnfjäder, kanske
            du själv kan ta initiativ för att ni ska hjälpa till med detta.
            Vi deltog ju båda vid ministermötet i Argentina, och vi såg på
            nära håll hur viktigt det är att slå vakt om det multilaterala
            systemet genom bland annat fungerande tvistlösning. Detta är nu
            under attack.
          </note>
          <note>
            Nyanländas inträde på arbetsmarknaden
          </note>
          <note type="speaker">
            Anf. 80 JAN ERICSON (M):
          </note>
          <note>
            Herr talman! Nyligen berömde sig regeringen för att allt fler
            nyanlända kommer i arbete. Exempelvis skrev arbetsmarknadsministern
            själv på Twitter att det är en markant ökning av andelen nyanlända
            som kommer i arbete efter etableringen, det vill säga efter två
            år.
          </note>
          <note>
            De faktiska siffrorna är enligt Arbetsförmedlingen att det är
            4 700 personer som under det senaste året har gått vidare till
            arbete eller utbildning efter etableringsfasen. Jag begärde ut
            siffror från Arbetsförmedlingen och fick svaret att det är 742
            personer av dessa som har fått ett arbete utan stöd. För två år
            sedan fanns det ca 60 000 personer i etableringsuppdraget, och
            av dessa fick alltså 742 personer ett arbete utan stöd. Det är
            i så fall 1,2 procent. Om man tar med alla 4 700, alltså även
            de som har gått till åtgärder och utbildning, utgör de 7 ½ procent
            av de 60 000 personerna. Det är därmed 92 ½ procent som inte har
            haft någon nytta alls av etableringsuppdraget.
          </note>
          <note>
            Min fråga till arbetsmarknadsministern är om detta verkligen
            är något att skryta om på Twitter.
          </note>
          <note type="speaker">
            Anf. 81 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Inställningen att subventionerade anställningar
            inte skulle vara riktiga jobb eller att de är ett dåligt sätt
            att ta sig in på arbetsmarknaden är lite bekymmersam. Den stämmer
            inte överens med den samlade forskningen och erfarenheten. Subventionerade
            anställningar är – det är sällan ifrågasatt – ett av de mest effektiva
            sätten att leda människor vidare till ett icke-subventionerat
            arbete, alltså till en varaktig, fast förankring på arbetsmarknaden.
          </note>
          <note>
            Det som är svårt med subventionerade anställningar är att säkerställa
            att de träffar rätt personer, så att man inte får en stor dödviktskostnad.
            Det var något som till exempel nystartsjobben tidigare fick kritik
            för, det vill säga att man subventionerade anställningar av folk
            som annars hade fått ett icke-subventionerat jobb.
          </note>
          <note>
            När det gäller personer som har varit i Sverige i bara två år
            och genomgått etableringsuppdraget skulle jag säga att det är
            en klockren grupp att satsa på subventionerade anställningar för.
            Det finns goda förutsättningar för att det ska leda vidare till
            icke-subventionerat arbete.
          </note>
          <note type="speaker">
            Anf. 82 JAN ERICSON (M):
          </note>
          <note>
            Herr talman! Ja, men om vi nu räknar med även de subventionerade
            anställningarna rör det 4 700 personer. Det är 7 ½ procent av
            de 60 000 som har gått vidare till någon form av arbete eller
            utbildning. 92 ½ procent har inte gått någonstans, till någonting.
          </note>
          <note>
            Ännu värre blir det om vi jämför utvecklingen för inrikes och
            utrikes födda: Arbetslösheten bland inrikes födda är 3,7 procent
            och bland utrikes födda 20 procent. Det är 6,4 procent av de arbetslösa
            inrikes födda som har fått jobb det senaste året. Av de utrikes
            födda är det bara 2 procent. Skillnaden växer ju och förstärks
            mellan inrikes och utrikes födda.
          </note>
          <note type="speaker">
            Anf. 83 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Låt mig korrigera några siffror.
          </note>
          <note>
            Vi jämförde början av året, de första tre månaderna i år, med
            de första tre månaderna förra året. Förra året var det 31 procent
            av de nyanlända som kom i arbete eller studier – det är väldigt
            få som går till studier – och de första tre månaderna i år var
            det 41 procent. Det är en markant förbättring, med 33 procent
            eller 10 procentenheter. Tittar vi särskilt på gruppen kvinnor
            är det en ökning med 50 procent när det gäller personer som har
            gått till arbete eller studier.
          </note>
          <note>
            Är jag nöjd med detta? Nej. Är det en utveckling i rätt riktning?
            Ja.
          </note>
          <note>
            (Applåder)
          </note>
          <note>
            Socialdemokraternas vallöfte om erkännande av seyfo
          </note>
          <note type="speaker">
            Anf. 84 ROBERT HANNAH (L):
          </note>
          <note>
            Herr talman! Under valrörelsen 2014 lovade Stefan Löfven inför
            tusentals svenska assyrier i Södertälje att om S vann valet skulle
            regeringen erkänna folkmordet seyfo. Nyligen meddelade statsministern
            att han bryter vallöftet och inte har några som helst planer på
            att erkänna folkmordet. Nästan alla partier i den här kammaren
            har svikit i frågan, men Socialdemokraterna tar priset. S har
            cyniskt utnyttjat ättlingar till folkmordsöverlevande för att
            fiska röster och sedan i stället gått Turkiets och Erdoğans ärenden.
            Jag tycker att det är ett skamligt beteende.
          </note>
          <note>
            Vad har då den S-ledda regeringen egentligen gjort för folkmordsdrabbade
            och förföljda minoriteter i Mellanöstern under den här mandatperioden?
            Man skulle erkänna seyfo, men man sviker vallöftet. Man vill inte
            erkänna Is i s folkmord. Man vill inte ge någon typ av direktstöd
            till utsatta minoriteter så att de kan överleva i hemländerna.
          </note>
          <note>
            Mot bakgrund av detta vill jag fråga statsrådet Ylva Johansson:
            Varför bryter ni ert vallöfte om att erkänna folkmordet seyfo,
            och varför gör ni egentligen ingenting för utsatta minoriteter
            i Mellanöstern?
          </note>
          <note type="speaker">
            Anf. 85 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Seyfo innebar fruktansvärda övergrepp på den armeniska
            folkgruppen och andra minoriteter under första världskriget. Jag
            tror att det påverkar och skakar oss alla. Det är också bakgrunden
            till att socialdemokratin under den förra mandatperioden, under
            den förra regeringen, drev igenom ett beslut och en beställning
            här i riksdagen om att seyfo skulle erkännas som ett folkmord.
          </note>
          <note>
            Vi har bedrivit ett arbete för detta. Regeringen gav 2015 Stockholm
            Centre for International Law and Justice ett uppdrag att på principiell
            och allmän nivå belysa relevanta rättsliga, historiska och andra
            aspekter på förhållningssätt och benämningar i anslutning till
            historiska massövergrepp. Enligt den rapporten är regeringsuttalanden
            som fastställer historiska fakta inte helt oproblematiska. Det
            är naturligtvis så att viljan att tydligt uttrycka den avsky vi
            känner också kan – och behöver – vägas mot den praxis som gäller
            när regeringar uttalar sig om historiska fakta.
          </note>
          <note type="speaker">
            Anf. 86 ROBERT HANNAH (L):
          </note>
          <note>
            Herr talman! Ett icke-erkännande är också ett ställningstagande,
            och det är ett ställningstagande för Erdoğan och hans förtryckarregim.
            Det är vad det är. Den svenska regeringen hade aldrig accepterat
            att Tyskland skulle komma undan med Förintelsen. Man hade aldrig
            bara kallat det ”fruktansvärda övergrepp”; det var ett folkmord.
            Men Stefan Löfven och – jag ska vara ärlig här – Carl Bildt tycker
            båda att Turkiet ska komma undan med sitt folkmord.
          </note>
          <note>
            Dubbelmoral är inte dubbelt så bra. Det här är inte ett sämre
            folkmord, utan det är lika mycket folkmord som Förintelsen. Det
            är hyckleri att man inte vågar erkänna det. Priset tas dock av
            statsministern när han står inför ättlingar till överlevande och
            säger att man ska erkänna men inte gör det.
          </note>
          <note type="speaker">
            Anf. 87 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Vi har säkert inte hört sista ordet i den här frågan.
            Den är naturligtvis oerhört viktig, och det är viktigt att få
            ett erkännande. Men det är också viktigt att en regering väger
            in de många olika aspekter som den typen av ställningstaganden
            innebär.
          </note>
          <note>
            Social hållbarhet och svenska företag i FN-upphandlingar
          </note>
          <note type="speaker">
            Anf. 88 EMILIA TÖYRÄ (S):
          </note>
          <note>
            Herr talman! Min fråga går till statsrådet Ann Linde. Det jag
            vill tala om är svenska företag som är världsledande inom hållbarhet,
            och då framför allt när det gäller social hållbarhet.
          </note>
          <note>
            Inom ramen för svensk exportstrategi vill jag veta lite mer om
            vad den svenska regeringen gör för att svenska företag ska kunna
            bidra mer till FN-systemet. I och med att vi har så pass framstående
            företag på de här områdena tänker jag att vi nog skulle kunna
            bidra mer till upphandlingar inom FN. Vi bidrar väldigt bra till
            FN-systemet på en mängd olika sätt, men just när det gäller företag
            och upphandling är vi inte bäst i klassen – vilket jag tycker
            att vi borde vara.
          </note>
          <note>
            Hur jobbar med regeringen med den här frågan, Ann Linde?
          </note>
          <note type="speaker">
            Anf. 89 Statsrådet ANN LINDE (S):
          </note>
          <note>
            Herr talman! Det är inte bara så att vi inte är särskilt bra.
            Vi är på 6:e plats när det gäller att bidra till FN men på 76:e
            plats när det gäller att vinna upphandlingar, så det är tämligen
            uselt.
          </note>
          <note>
            Regeringen satsar därför mycket för att vi ska vinna fler upphandlingar,
            och vi är definitivt bra på väldigt många områden som FN jobbar
            med. Vi har genomfört olika besök hos FN-organ. Totalt under 2016–2017
            deltog 141 företag, varav 100 var små eller medelstora. Jag ledde
            en delegation till FN i New York med företag som vi tror skulle
            kunna delta i upphandlingar, och nu har vi ökat från 225 till
            276 företag som är uppskrivna för att kunna ta uppdrag från FN.
          </note>
          <note type="speaker">
            Anf. 90 EMILIA TÖYRÄ (S):
          </note>
          <note>
            Herr talman! Tack, ministern, för svaret!
          </note>
          <note>
            Jag tänkte ställa en lite kortare fråga, som kanske får ett lite
            kortare svar.
          </note>
          <note>
            Om statsrådet skulle få ge ett tips till svenska företag, vad
            ska de prioritera för att bli större och bättre på upphandlingar
            när det gäller FN-systemet?
          </note>
          <note type="speaker">
            Anf. 91 Statsrådet ANN LINDE (S):
          </note>
          <note>
            Herr talman! Det absolut viktigaste är att lära sig hur FN-systemet
            fungerar. Flera företag tycker att det är väldigt krångligt och
            byråkratiskt. Man måste själv lämna över papper med underskrifter,
            och man måste följa vissa tidsramar på ett sätt som inte är normalt
            i vanliga affärsförhållanden.
          </note>
          <note>
            Men om de bara kommer över den tröskeln tror jag att svenska
            företag har oerhört mycket att erbjuda FN-systemet. Jag hoppas
            att de gör det, för då kommer de att vinna fler upphandlingar.
          </note>
          <note>
            EU:s relation till Turkiet och handeln med olja
          </note>
          <note type="speaker">
            Anf. 92 EMMA WALLRUP (V):
          </note>
          <note>
            Herr talman! Det är ett allvarligt krig som nu pågår i Afrin
            och som Turkiet ligger bakom. Vänsterpartiet anser att det med
            bland annat FN:s resolution 2401 i ryggen finns all anledning
            att agera kraftfullt mot Turkiet. Vi måste förhindra att det blir
            ett folkmord.
          </note>
          <note>
            Men jag ser också detta lite mer långsiktigt i fråga om hur EU
            kan agera. EU har ju uttryckt kritik mot Turkiets offensiv, men
            jag tänker även på den långsiktiga freden i Mellanöstern och problemet
            med oljeexploateringen. IS försörjer Turkiet med olja, vilket
            är en del av denna konflikt.
          </note>
          <note>
            Det känns otroligt viktigt att EU går före och visar att vi vill
            ställa om i hög hastighet och att vi i inte handlar med olja framöver.
            Detta är viktigt både för att bidra till att skapa fred i Mellanöstern
            och för att rädda jordens klimat. Just nu rasar stora och skrämmande
            bränder på tundran i Sibirien, och det händer väldigt mycket runt
            om på planeten som inte är bra.
          </note>
          <note type="speaker">
            Anf. 93 Statsrådet ANN LINDE (S):
          </note>
          <note>
            Herr talman! Tack, Emma Wallrup, för frågorna! Det var många
            frågor i en, men jag börjar med frågan om vad Turkiet gör och
            om vad som händer där.
          </note>
          <note>
            Vi är djupt oroade över utvecklingen i Turkiet, och vi har framfört
            till turkiska företrädare inom EU hur vi ser på denna utveckling.
            Det brister i respekten för mänskliga rättigheter, rättsstatens
            principer och demokrati. Vi har inskärpt både hos Turkiet och
            hos andra att deras agerande får konsekvenser för landets relationer
            till EU.
          </note>
          <note>
            Vi har också krävt att man ska släppa frihetsberövade oppositionspolitiker,
            journalister, författare, akademiker och så vidare för att man
            ska kunna fortsätta att ha en relation med EU. För närvarande
            pågår inga förhandlingar mellan EU och Turkiet.
          </note>
          <note type="speaker">
            Anf. 94 EMMA WALLRUP (V):
          </note>
          <note>
            Herr talman! Tack, ministern, för svaret!
          </note>
          <note>
            Jag är väldigt glad att man ligger på i alla dessa aspekter,
            eftersom Turkiet agerar som en riktig förtryckarregim och eftersom
            det går åt fel håll. Vi ser hur radikaliseringen i Turkiet har
            blivit starkare – Erdoğan började på ett fredligare sätt men har
            gått över till mer repression.
          </note>
          <note>
            Jag vill återgå till frågan om hållbar utveckling för att skapa
            sundare förhållanden, så att man kanske undviker repression hos
            regimer. Jag tror nämligen att det hänger ihop, och därför vill
            jag återkomma till olja och handel med olja.
          </note>
          <note type="speaker">
            Anf. 95 Statsrådet ANN LINDE (S):
          </note>
          <note>
            Herr talman! Jag vet inte om jag kan svara exakt på frågan om
            handel med olja. Det kan jag återkomma till.
          </note>
          <note>
            En del av den första frågan handlar ju om utvecklingen i Syrien
            och Afrin. Vi följer detta mycket noga och detaljerat. Det finns
            just nu en risk för att detta i Syrien eskalerar och att den fruktansvärda
            humanitära situa ­ tionen förvärras ytterligare. Vi har framfört
            även detta till turkiska företrädare.
          </note>
          <note>
            Konflikträtten och kostnaderna för konflikten i Göteborgs hamn
          </note>
          <note type="speaker">
            Anf. 96 JESSIKA ROSWALL (M):
          </note>
          <note>
            Herr talman! Min fråga går till arbetsmarknadsminister Ylva Johansson.
            Det är inte en ny fråga, utan den gäller containerkonflikten i
            Göteborgs hamn.
          </note>
          <note>
            För några dagar sedan kom siffror som visade att konflikten kan
            ha kostat det svenska näringslivet mellan 6,4 och 12,8 miljarder
            kronor på två år. Samtidigt kom en annan studie som visade att
            företag inom modebranschen har haft uppemot 70 procent högre kostnader
            på grund av konflikten.
          </note>
          <note>
            Ylva Johansson tillsatte för mer än ett år sedan en utredning
            för att se över konflikträtten. Vi moderater har många gånger
            kritiserat regeringen för att det har tagit för lång tid, och
            i går nåddes vi av nyheten att denna utredning kommer att ta ännu
            längre tid.
          </note>
          <note>
            Detta är beklagligt. Min fråga till arbetsmarknadsministern är
            vilka skälen för detta är. Det brådskar nämligen att hitta en
            lösning. Är inte detta en prioriterad fråga för regeringen?
          </note>
          <note type="speaker">
            Anf. 97 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Vi har inte haft arbetsfred i Göteborgs hamn på
            över 40 år, och detta är naturligtvis väldigt allvarligt. Det
            vi har sett under de senaste åren är långtgående ekonomiska konsekvenser.
            Detta gäller naturligtvis för hamnen men kanske i ännu större
            utsträckning för svensk industri och svensk handel, som är helt
            beroende av det nav som Göteborgs hamn utgör. Det finns inte heller
            någon alternativ transportväg i Sverige. Man tvingas i stället
            att föra lasten på lastbil ned till hamnen i Rotterdam, vilket
            tar längre tid och ger ökade kostnader.
          </note>
          <note>
            Därför ser jag oerhört allvarligt på läget att den svenska modellen,
            enligt min uppfattning, inte fungerar tillfredsställande i Göteborgs
            hamn. Det är också därför jag har tillsatt den så kallade Stridsåtgärdsutredningen.
            Utredningen ska bli klar med sitt betänkande den 31 maj. Denna
            tidsplan gäller fortsatt.
          </note>
          <note type="speaker">
            Anf. 98 JESSIKA ROSWALL (M):
          </note>
          <note>
            Herr talman! Tack, ministern, för svaret! Detta var inte riktigt
            det som kom fram i nyhetsrapporteringen i går.
          </note>
          <note>
            Jag har som sagt tagit upp denna fråga några gånger i kammaren
            och även på andra ställen. I februari sa Ylva Johanssons statssekreterare
            att det fanns en öppning för en snabbare process. Nu förstår jag
            att tidsplanen håller.
          </note>
          <note>
            Jag har ytterligare en fråga till ministern. Tidigare har det
            sagts att det krävs lagstiftning på detta område – står ministern
            fast vid det?
          </note>
          <note type="speaker">
            Anf. 99 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Vad gäller tidsplanen vill jag säga att utredningen
            ska vara klar senaste den 31 maj. Den är ingen ändring i dessa
            direktiv. Vi hade avsatt en tid då utredningen skulle överlämna
            sitt betänkande till mig som inte passade för utredningen, men
            vi har funnit en ny tid för själva överlämnandet. Detta har tyvärr
            dragit in i juni på grund av hårt anstränga almanackor, nationaldagar
            och annat. Det är dock ingen formell försening av arbetet, även
            om själva överlämnandet blir några dagar senare än vad som från
            början var planerat.
          </note>
          <note>
            Försvarsmaktens rekryteringsbehov
          </note>
          <note type="speaker">
            Anf. 100 EVA-LENA JANSSON (S):
          </note>
          <note>
            Herr talman! Min fråga går till försvarsminister Peter Hultqvist.
          </note>
          <note>
            Arbetslösheten i Sverige fortsätter att minska, vilket är positivt.
            Sysselsättningen är rekordhög, och ungdomsarbetslösheten är den
            lägsta på många år.
          </note>
          <note>
            Samtidigt ser vi inom vissa sektorer och branscher att det kan
            vara svårt att klara personalförsörjningen. I mars beslutade den
            socialdemokratiskt ledda regeringen att återaktivera mönstring
            och grundutbildning med värnplikt.
          </note>
          <note>
            Försvarsmaktens behov av personal i krigsförbanden kan inte säkerställas
            enbart på frivillig väg. Det är av största vikt att Försvarsmakten
            klarar av att rekrytera personal med rätt erfarenhet och nödvändig
            kompetens, inte minst med tanke på det säkerhetspolitiska läget.
          </note>
          <note>
            Min fråga till försvarsministern är följande: Hur ser försvarsministern
            på Försvarsmaktens möjlighet att klara av sitt rekryteringsbehov
            fram ­ över?
          </note>
          <note type="speaker">
            Anf. 101 Försvarsminister PETER HULTQVIST (S):
          </note>
          <note>
            Herr talman! Jag tackar för frågan.
          </note>
          <note>
            Aktiveringen av värnplikten har många dimensioner. Dels handlar
            det om att kunna skapa fulltaliga och övade förband, dels handlar
            det om förband som kan efterfrågas i samband med en eventuell
            krissituation, höjd beredskap eller krig. En avgörande nackdel
            med det professionella systemet är att det inte lever upp till
            dessa rätt självklara målsättningar.
          </note>
          <note>
            Genom att införa allmän värnplikt kan man också exponera de olika
            yrken som finns inom Försvarsmakten för de här ungdomarna. Det
            kan ge en mer mångfacetterad bild av alla de möjligheter som Försvarsmakten
            har att erbjuda. Det är ju inte bara soldatyrket det handlar om.
            Det finns tekniker, signaloperatörer, människor som jobbar med
            underrättelsefrågor, med sjukvårdande uppgifter och med utbildande
            uppgifter – en lång rad uppgifter. Jag tror att hela detta spektrum
            kan underlätta att få människor intresserade av yrken inom Försvarsmakten,
            och värnplikten kan vara en grund för detta.
          </note>
          <note>
            Kvalitetssäkring av högre utbildning
          </note>
          <note type="speaker">
            Anf. 102 BETTY MALMBERG (M):
          </note>
          <note>
            Herr talman! Kvalitet i högre utbildning är viktigt för såväl
            bildning som svensk konkurrenskraft men också för den enskilde
            studenten, som ofta skuldsätter sig för att plugga.
          </note>
          <note>
            För att höja kvaliteten satsade alliansregeringen stort. Anslagen
            till utbildningsplatser på hum-sam-området höjdes till exempel
            med 60 procent. Men vi införde också ett nytt kvalitetssäkringssystem,
            som dessvärre visade att var fjärde utbildning inte höll måttet.
          </note>
          <note>
            För två år sedan beslutade riksdagen att ett nytt kvalitetssäkrings
            ­ system skulle införas den 1 juni 2016. Detta har dock ännu inte
            använts i skarpt läge utan bara körts på försök.
          </note>
          <note>
            Jag vill därför fråga statsrådet Helene Hellmark Knutsson när
            studenter kommer att kunna jämföra utbildningskvaliteter på olika
            lärosäten samt om regeringen har för avsikt att arbeta även för
            att tidigare studenters, så kallade alumner, erfarenheter kommer
            att tas till vara i den här typen av utvärderingar.
          </note>
          <note type="speaker">
            Anf. 103 Statsrådet HELENE HELLMARK KNUTSSON (S):
          </note>
          <note>
            Herr talman! Tack så mycket, Betty Malmberg, för din fråga!
          </note>
          <note>
            Tyvärr var det så att det kvalitetssäkringssystem som ni införde
            under er regeringstid inte höll måttet. Sverige slängdes ut från
            det gemensamma nätverket för kvalitetssäkring av högre utbildning
            i Europa, som heter ENQA, därför att det inte var ett heltäckande
            kvalitetssäkringssystem. Det mätte för lite, helt enkelt.
          </note>
          <note>
            Nu har vi rättat till detta och infört ett som är mer heltäckande.
            Det handlar också om att lärosätena själva ska ha ett stort ansvar
            för kvalitetssäkring i sin utbildning, samtidigt som UKÄ gör detta
            arbete. Det går att följa kvalitetsarbetet redan i dag genom Högskolekollen,
            som UKÄ har för att redovisa det kvalitetssäkringsarbete som de
            gör, men också det som lärosätena redovisar in till UKÄ.
          </note>
          <note>
            Det här är väldigt viktigt för att säkerställa kvaliteten, inte
            bara i enskilda mätningar utan hela tiden.
          </note>
          <note>
            Brexit och gränsen mellan Irland och Nordirland
          </note>
          <note type="speaker">
            Anf. 104 DAVID LINDVALL (S):
          </note>
          <note>
            Herr talman! Min fråga riktar sig till EU- och handelsminister
            Ann Linde.
          </note>
          <note>
            Statsrådet har i veckan besökt gränsen mellan Nordirland och
            Irland, som olyckligtvis ser ut att bli en gräns också mellan
            EU och Storbritannien. Det här kommer att bli en knäckfråga i
            det framtida avtal som EU och Storbritannien ska sluta när Storbritannien
            olyckligtvis lämnar vår union. Brexit är ju olyckligt för Sverige,
            olyckligt för unionen och olyckligt för Storbritannien. 65 miljoner
            kunder lämnar EU:s inre marknad, 100 000 svenskar som i dag bor
            i Storbritannien får en adress utanför EU och Sverige förlorar
            en nära allierad. Därför är det så viktigt att vi får ett avtal
            på plats, i tid dessutom.
          </note>
          <note>
            Min fråga till statsrådet är därför: Hur fortskrider arbetet
            med frågan om gränsen mellan Nordirland och Irland, som är så
            viktig för att avtalet mellan Storbritannien och EU ska kunna
            komma till stånd?
          </note>
          <note type="speaker">
            Anf. 105 Statsrådet ANN LINDE (S):
          </note>
          <note>
            Herr talman! Tack, David Lindvall, för frågan!
          </note>
          <note>
            Tyvärr har jag inget positivt att säga. Vi hade ett EU-ministermöte
            i måndags, och jag har aldrig hört EU:s chefsförhandlare Michel
            Barnier så pessimistisk som han var då.
          </note>
          <note>
            Det är framför allt skilsmässoavtalet, en gräns mellan Irland
            och Nordirland, som man inte vet hur man ska hantera. Jag besökte
            den själv på tisdagen och onsdagen och såg hur oerhört problematiskt
            det kommer att bli, för på en sträcka av 50 mil finns det över
            220 gränsövergångar. Visserligen säger Storbritannien att de vill
            ha elektroniska kontroller, men det är ingen som vet hur det ska
            gå till. Om man till exempel väljer att sätta upp kameror finns
            det risk för att de omedelbart förstörs. Därför måste de passas
            av en polis, och då kanske polisen attackeras och måste då passas
            av en militär. Då hamnar man i samma situation som den tidigare
            med 3 600 döda i kriget mellan Nordirland och Irland.
          </note>
          <note>
            LO:s regionala skyddsombud och hanteringen av förtroendevalda
          </note>
          <note type="speaker">
            Anf. 106 LARS BECKMAN (M):
          </note>
          <note>
            Herr talman! Jag har en fråga till statsrådet Ylva Johansson.
          </note>
          <note>
            Vi kan se hur till Socialdemokraterna närstående fackförbund
            LO ägnar sig åt en systematisk utrensning av förtroendevalda som
            inte är aktiva socialister. Det senaste exemplet berättade Sveriges
            Radios Ekot om i går. En kristdemokratisk politiker har blivit
            utsparkad som förtroendevald. Det betyder alltså att åsiktsfrihet
            och mänskliga rättigheter att vara med i föreningar inte är så
            viktigt för Socialdemokraternas närstående LO.
          </note>
          <note>
            Jag och statsrådet har under våren debatterat den viktiga frågan
            om fackförbundens koppling till regionala skyddsombud och de risker
            som det innebär inte minst för medarbetare som inte är socialister.
          </note>
          <note>
            I går kunde vi också ta del av nyheten att fackförbund inte klarar
            av att sköta a-kassan neutralt i förhållande till fackförbundens
            medlemmar.
          </note>
          <note>
            Min fråga till statsrådet Ylva Johansson är: Hur garanterar statsrådet
            att inte regionala skyddsombud inom LO särbehandlar icke-socialister,
            och vilka åtgärder tänker statsrådet vidta med anledning av rapporten
            som kom i går?
          </note>
          <note type="speaker">
            Anf. 107 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Vi har ett flertal gånger debatterat Lars Beckmans
            avsky för Landsorganisationen i synnerhet och facklig organisering
            i allmänhet.
          </note>
          <note>
            Vem som ska ha uppdrag och väljas till förtroendeuppdrag i en
            facklig organisation är förstås den fackliga organisationen själv
            som bestämmer. Det är en viktig grundläggande rättighet i föreningsfriheten
            att var och en själv väljer vilken förening man vill vara med
            i. De som är medlemmar i den föreningen väljer förtroendevalda
            och vem som ska representera dem i olika sammanhang.
          </note>
          <note>
            De regionala skyddsombuden har en väldigt viktig uppgift och
            fullföljer uppgiften på ett bra sätt. De redovisar också sin verksamhet,
            och de har nyligen fått utökade resurser med anledning av arbetet
            mot sexuella trakasserier.
          </note>
          <note>
            (Applåder)
          </note>
          <note>
            Arbetslösheten och arbetskraftsbristen
          </note>
          <note type="speaker">
            Anf. 108 HILLEVI LARSSON (S):
          </note>
          <note>
            Herr talman! Jag vill ställa min fråga till Ylva Johansson.
          </note>
          <note>
            Arbetslösheten sjunker och sysselsättningen i Sverige är den
            högsta som någonsin har uppmätts i hela EU. Men vi har två problem
            kvar. Vi har fortfarande för många arbetslösa, och vi har också
            arbetskraftsbrist. Det är ungefär 100 000 jobb som arbetsgivarna
            har svårt att hitta folk till.
          </note>
          <note>
            En gemensam nämnare för de arbetslösa och de jobb som inte blir
            tillsatta är utbildning. De arbetslösa som saknar grundskole-
            eller gymnasieutbildning har väldigt svårt att få jobb. Och för
            de yrken där det råder arbetskraftsbrist krävs någon form av utbildning.
            Det behöver inte vara en så lång utbildning. Det kan vara en ganska
            kort utbildning, inte minst yrkesutbildning. Men utbildning krävs.
          </note>
          <note>
            Kan man koppla ihop arbetskraftsbrist och arbetslöshet eller
            på något annat sätt se till att vi löser de här problemen?
          </note>
          <note type="speaker">
            Anf. 109 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Hillevi Larsson sätter fingret både på de två stora
            utmaningarna och på lösningen.
          </note>
          <note>
            Vi har en mycket stor arbetskraftsbrist inom en lång rad yrken,
            och vi har en alltför hög arbetslöshet. I det läget är det förstås
            viktigt att man inte gör nya hittepåjobb utan i stället säkerställer
            att de personer som är arbetslösa så småningom kan ta de lediga
            jobben där vi har stora arbetskraftsbehov. Ett sådant område är
            välfärden, framför allt äldreomsorgen. Därför satsar regeringen
            på extratjänster, som gör att man kan arbeta upp till två år,
            träna sig i svenska och pröva om man passar i verksamheten. Om
            det visar sig att man passar bra att arbeta i äldreomsorgen erbjuder
            vi nu vidareutbildning till vårdbiträde, så att man kan arbeta
            i ett av de viktiga yrken där fler anställda kommer att behövas
            både nu och än mer i framtiden.
          </note>
          <note>
            Klassificeringen av extratjänster
          </note>
          <note type="speaker">
            Anf. 110 ANNIKA QARLSSON (C):
          </note>
          <note>
            Herr talman! Det är nästan en händelse som ser ut som en tanke
            att det är extratjänster som jag skulle vilja ställa en fråga
            om till arbetsmarknadsminister Ylva Johansson.
          </note>
          <note>
            Vi har ett helt fantastiskt arbetsmarknadsläge. Vi har en högkonjunktur
            som är oerhört stark, och det ska vi vara tacksamma för. Det vi
            dock kan vara säkra på är att efter en högkonjunktur kommer en
            lågkonjunktur; det är bara fråga om när.
          </note>
          <note>
            Det beror mycket på arbetsmarknadsläget när det gäller vilka
            åtgärder och insatser man väljer att vidta och göra. Där har regeringen
            valt att satsa stort på extratjänster. Vi skulle ha landat i något
            annat alternativ, men det är inte det jag tänker ställa frågan
            om.
          </note>
          <note>
            När vi tog över 2006 rensade vi rätt ordentligt i systemen för
            att göra tydligt vilka som var i arbetsmarknadsåtgärder och vilka
            som hade jobb på den reguljära arbetsmarknaden. Det handlade om
            att göra tydligt hur statistiken såg och vilka åtgärder vi behövde
            vidta.
          </note>
          <note>
            Nu kan man konstatera att extratjänsterna till skillnad från
            andra arbetsmarknadspolitiska insatser räknas som riktiga jobb,
            vilket gör att Arbetsförmedlingens statistik är rätt friserad,
            för att uttrycka sig milt.
          </note>
          <note>
            Ska det vara på det viset?
          </note>
          <note type="speaker">
            Anf. 111 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Jag känner mig väldigt tveksam till det Annika Qarlsson
            tar upp.
          </note>
          <note>
            När man har en subventionerad anställning bedöms man oftast vara
            i en åtgärd och därmed kvarstående på Arbetsförmedlingen. Det
            är viktigt att komma ihåg att det är Statistiska centralbyrån
            som ansvarar för arbetslöshetsstatistiken när de gör sina AKU-undersökningar.
            Det är intervjuundersökningar där individen får frågan om man
            arbetade den aktuella mätveckan eller inte. Man kan aldrig vara
            helt säker på hur individen gör bedömningen av sitt arbete i undersökningarna.
          </note>
          <note>
            Arbetsförmedlingens statistik är inte en statistik över arbetslösheten
            utan snarare en statistik över Arbetsförmedlingen verksamhet.
            Där kan man följa både dem som är öppet arbetslösa och dem som
            är i olika typer av åtgärder.
          </note>
          <note>
            Frågestunden var härmed avslutad.
          </note>
          <note>
            § 9 (forts. från § 7) Styrande principer inom hälso- och sjukvården
            och en förstärkt vårdgaranti (forts. SoU22)
          </note>
          <note type="speaker">
            Anf. 112 ANNA-LENA SÖRENSON (S):
          </note>
          <note>
            Herr talman! I dag tar vi första steget på en nödvändig omstrukturering
            i den svenska hälso- och sjukvården när vi ska besluta om styrande
            principer inom just denna hälso- och sjukvård.
          </note>
          <note>
            Vi börjar resan från en sjukhustung vård till en förstärkt första
            linjens vård. Det är en vård som i huvudsak ska ges nära människor.
            Det kan vara på vårdcentraler, men det kan också handla om sjukstugor,
            mobila team eller gärna om vård i patienternas hem – och kanske
            till och med digitalt.
          </note>
          <note>
            Det är viktigt att påpeka att propositionen medger att om det
            av effektivitets- och kvalitetsskäl behövs kan man koncentrera
            vården till ett fåtal ställen. Det är värt att påminna, precis
            som Bengt Eliasson tidigare gjorde, om att vi har fattat beslut
            om den nationella högspecialiserade vården. Bengt Eliasson tog
            upp det här i den föregående debatten om det föregående betänkandet.
            Detta kan vi vara stolta över.
          </note>
          <note>
            Det som sker sällan i livet men som kräver speciella och specialiserade
            insatser kan de flesta människor tänka sig att resa till. Men
            det som sker oftare, det som drabbar de flesta av oss och det
            som kräver kontinuitet och samordning ska organiseras nära människorna.
            Det sker också oftast med en stor delaktighet av patienterna.
          </note>
          <note>
            Nära vård är ofta god vård. Det finns flera skäl till att organisera
            vården nära patienterna och människorna. Det är förmodligen lättare
            att ge en jämlik vård om vi organiserar den nära människorna.
            Vi kan uppnå högre kvalitetsresultat, inte minst när det gäller
            kontinuitet kring patienterna. Naturligtvis är det också effektivare
            att möta människor tidigare och att de går till primärvården eller
            får vården nära än att den ska ske på sjukhusen.
          </note>
          <note>
            Förhoppningsvis får vi en förflyttning av debatten om hälso-
            och sjukvården i Sverige så att den handlar om de här frågorna
            i stället för det som har gällt tidigare, där man diskuterar sjukhusvården.
          </note>
          <note>
            Herr talman! Mycket kan och bör ske nära patienterna och utgå
            från deras behov och inte från sjukvårdens behov, vilket ofta
            är fallet i dag. Framför allt handlar detta om grupper som har
            behov av stora insatser. Det gäller ofta insatser som ska ges
            från flera håll och som på olika sätt är omfattande. Det handlar
            många gånger om äldre multisjuka men också om kroniker som behöver
            stor kontinuitet. Det kan även handla om psykisk ohälsa och att
            möta den på olika sätt, att möta den tidigt och att åtgärda enklare
            och medelsvåra tillstånd. Det gäller framför allt att arbeta förebyggande
            och hälsofrämjande så att människor inte behöver bli sjuka.
          </note>
          <note>
            Det har talats mycket om tillgänglighet och vårdköer tidigare
            här i dag, och det kommer vi kanske att fortsätta att göra. Förmodligen
            kommer vi aldrig att kunna bygga bort vissa vårdköer och väntetider
            om vi inte blir bättre på att förebygga ohälsa och förhindra sjukdom.
            Det borde bli en större uppgift för hälso- och sjukvården, men
            också inom andra delar av samhället.
          </note>
          <note>
            Herr talman! Dagens beslut handlar också om en förstärkt vårdgaranti.
            Det är viktigt för förtroendet för sjukvården, naturligtvis, men
            också för att förhindra mycket av lidande och sjukdomar. Det är
            viktigt att människor snabbt i kontakt med sjukvården. Vi vet
            från flera undersökningar att människor känner sig tryggare om
            de kommer i snabb telefonkontakt eller annan kontakt med vården.
          </note>
          <note>
            Dagens beslut handlar om ett förslag om att den första medicinska
            bedömningen kan göras utifrån det behov patienten har och av annan
            legitimerad personal än en läkare. Och den kan inte bara göras
            professionsneutral utan också tekniskt neutral, med digital teknik.
          </note>
          <note>
            Detta innebär många fördelar för patienterna; det säger sig självt.
            Om man till exempel söker för olika smärttillstånd kan det många
            gånger vara bra att den första bedömningen görs av en legitimerad
            duktig fysioterapeut som vet hur man snabbt kan komma i behandling
            och påbörja sin träning på ett tidigt stadium. Eller varför inte
            en erfaren distriktssköterska, som är van vid att bedöma infektionstillstånd
            eller andra tillstånd hos patienterna?
          </note>
          <note>
            Med tanke på att många patienter som söker primärvård gör det
            av psykosociala skäl tror jag att det kan vara en stor fördel
            att den första bedömningen kan göras av en kurator eller en psykolog.
            De kan då redan från början ta ett samtal eller hjälpa patienten
            in på rätt väg.
          </note>
          <note>
            Självklart ska personalen också snabbt kunna förmedla kontakt
            med en läkare när de ser att det behövs. Det ingår naturligtvis
            i deras kompetens. Detta får till resultat att det avlastar läkaren,
            som kan ägna sig åt de patienter som behöver hens insatser.
          </note>
          <note>
            Reformen skapar förutsättningar för att utveckla och organisera
            en bättre arbetsmiljö för vårdpersonalen och därmed skapa attraktivare
            arbetsplatser och få fler att söka sig till primärvården – eller
            vi kanske ska tala om den nära vården – och höja statusen där.
          </note>
          <note>
            Det är tillfredsställande att kunna konstatera att regeringen
            har anslagit 1 miljard i budgetpropositionen för 2018 för att
            reformen ska kunna påbörjas.
          </note>
          <note>
            Herr talman! I reformen finns ingen motsättning till en framtida
            lagstiftning om att erbjuda en fast läkarkontakt med samordningsansvar.
            Det är ett förslag som vi socialdemokrater står bakom.
          </note>
          <note>
            Kontinuitet och samordning är viktiga värden för en god vård
            med patientens behov i centrum. Vi vill arbeta för att detta ska
            lagstiftas under nästa mandatperiod.
          </note>
          <note>
            Herr talman! Underlaget för propositionen är delbetänkandet God
            och nära vård från Anna Nergårdhs lite större utredning där det
            ingår fler reformer för att det ska bli en god och nära vård.
            Nästa delbetänkande väntas om några veckor. Där kommer ett nationellt
            utformat uppdrag för primärvården att redovisas.
          </note>
          <note>
            Detta torde vara känt för oppositionen som ändå envisas med ett
            tillkännagivande i saken. För oss socialdemokrater kunde det kanske
            vara motiverat att ställa oss bakom detta för att förhindra att
            vi anklagas för att inte vilja det som är gott och riktigt, vilket
            numera sker ganska ofta i den här kammaren.
          </note>
          <note>
            Men att använda tillkännagivandeinstrumentet på det här okynnesviset
            gör att det till slut blir ett urvattnat och menlöst instrument,
            och i det här fallet känner vi oss föranlåtna att markera.
          </note>
          <note>
            Bifall till vår reservation under punkt 4, reservation 8. I övrigt
            yrkar jag bifall till utskottets förslag i betänkandet.
          </note>
          <note type="speaker">
            Anf. 113 CAMILLA WALTERSSON GRÖNVALL (M):
          </note>
          <note>
            Herr talman! Jag vill inledningsvis säga att vi naturligtvis
            står bakom alla moderata reservationer, men för tids vinnande
            yrkar jag bifall endast till reservation 13.
          </note>
          <note>
            Svensk hälso- och sjukvård har både problem och utmaningar. Vi
            vet att vi har en av världens bäst medicinskt fungerande sjukvård,
            men problemen och utmaningarna är ganska många.
          </note>
          <note>
            Det mest akuta problemet handlar om patienternas bristande tillgänglighet
            till rätt vård i rätt tid och på rätt vårdnivå. Sverige har under
            de senaste åren sett en situation med fördubblade vårdköer. I
            dag finns vi i den absoluta bottenligan i Europa. Vi har Europas
            allra längsta väntetider tillsammans med Irland och Storbritannien.
          </note>
          <note>
            Just kontinuiteten och tillgängligheten är en av de stora utmaningarna.
            För precis de patientgrupper som mina politiska kollegor har talat
            om är det våra gamla, multisjuka kroniker som ofta faller mellan
            stolarna och som har störst behov av en vård framöver som också
            ser och möter deras behov på ett bättre sätt.
          </note>
          <note>
            Svensk vård är alldeles för sjukhustung, och den nära vården
            och primärvården är inte tillräckligt väl utbyggd. Därtill är
            de regionala skillnaderna mellan de landsting eller regioner som
            satsar mest respektive minst på primärvården väldigt stora. Det
            skiljer uppemot 45 procent mellan den region eller det landsting
            som satsar mest jämfört med det som satsar minst.
          </note>
          <note>
            Det finns ett stort behov av ett nationellt utformat uppdrag
            när det gäller primärvården. Jag väljer att se det som något positivt
            att vi i denna kammare, som uttrycker folkets vilja, så tydligt
            markerar att vi vill se ett nationellt primärvårdsuppdrag. Jag
            gläder mig åt att vi ska få se detta. Vi väntar på det. Kommer
            det, så är det välkomnat av Alliansen.
          </note>
          <note>
            Herr talman! Förslagen om en stärkt vårdgaranti är i grunden
            helt i linje med ett modernt sätt att se på hur vården har utvecklat
            sina arbetssätt och metoder.
          </note>
          <note>
            Vårdgarantin gällande första besök i primärvården ska vara professionsneutral.
            Det står inte heller i motsats till vår politiska linje att alla
            patienter som vill ska ha rätt även i den praktiska vardagen till
            en fast vårdkontakt i form av läkare och vårdteam med början i
            den nära vården.
          </note>
          <note>
            Vem patienten får möta i dag avgörs vid den första kontakten
            med vården. Vi menar att det allra största problemet är de växande
            vårdköerna och oförmågan att se till att patienternas nuvarande
            lagstadgade vårdgaranti efterlevs.
          </note>
          <note>
            Att du som patient har rätt till en fast läkarkontakt finns redan
            lagstadgat i såväl hälso- och sjukvårdslagen som i den av alliansregeringen
            införda patientlagen. Det är genomförandet och efterlevnaden som
            inte håller måttet.
          </note>
          <note>
            Herr talman! På bara tre år har vårdköerna i Sverige fördubblats.
            En central förklaring till denna negativa utveckling med fördubblade
            vårdköer är att den S-ledda regeringen avskaffat kömiljarden.
            Socialdemokraterna har under lång tid varit starka motståndare
            till prestationsbaserade metodiska system som ger tydliga incitament
            och belönar kortare väntetider.
          </note>
          <note>
            Vi tror på att sätta fokus och prioritera att korta de fördubblade
            vårdköerna. Detta startar med ett systematiskt metodiskt arbete
            som är resultatinriktat. Därtill öppet och transparent som enkelt
            och tydligt redovisar för alla patienter, anhöriga och vårdpersonal
            vilka lagstadgade rättigheter patienterna har.
          </note>
          <note>
            Vårdköerna ska skyndsamt tas bort. Det arbetet måste börja nu.
            Patienterna ska inte behöva sitta i väntrummet.
          </note>
          <note type="speaker">
            Anf. 114 PER RAMHORN (SD):
          </note>
          <note>
            Herr talman! Vi Sverigedemokrater delar den här propositionens
            bedömning, att alla vårdens aktörer bör sträva åt samma håll i
            omstruktureringen av hälso- och sjukvården.
          </note>
          <note>
            Vi anser också att förflyttningen bör ske från dagens sjukhustunga
            sjukvård till en förstärkt första linjens sjukvård. Grunden måste
            vara en god och nära vård som tydligt utgår från patientens behov.
          </note>
          <note>
            Man ska komma ihåg att svensk hälso- och sjukvård är sjukhusdominerad,
            och primärvården utgör bara en mindre del av hälso- och sjukvårdssystemet.
          </note>
          <note>
            Vi anser därför att hälso- och sjukvårdens strukturer behöver
            förändras för att åstadkomma såväl ökad kvalitet som bättre tillgänglighet
            och effektivare resursutnyttjande.
          </note>
          <note>
            Primärvården har en mycket viktig roll att fylla för en mer jämlik
            och effektiv sjukvård, och den rollen kommer att bli allt viktigare
            framöver.
          </note>
          <note>
            Men för att primärvården ska kunna bli den här tydliga basen
            för svensk sjukvård som den är ämnad att vara behöver den naturligtvis
            stärkas.
          </note>
          <note>
            Herr talman! Sverigedemokraterna delar dock bedömningen från
            Myndigheten för vård- och omsorgsanalys att förslaget i propositionen
            riskerar att leda till ökad geografisk ojämlikhet och ökade skillnader
            mellan grupper.
          </note>
          <note>
            Den geografiska ojämlikheten kan komma att öka som en följd av
            att de kompetenser som vården kan erbjuda i praktiken varierar
            över landet. Dessutom finns det en risk för att tillgången till
            en viss kompetens, snarare än behovet, kommer att styra vem patienten
            får träffa.
          </note>
          <note>
            Det finns även en uppenbar risk för ökade skillnader mellan olika
            grupper eftersom patienter som bättre kan uttrycka sig och beskriva
            sina behov i högre grad kan få komma att träffa en läkare.
          </note>
          <note>
            Eftersom besök hos läkare är en viktig kvalitetsmarkör anser
            vi att förslaget leder till ett försämrat värdeerbjudande och
            på sikt ett urholkat förtroende för primärvården – både hos befolkning
            och hos profession.
          </note>
          <note>
            Om detta då resulterar i att såväl patienter som personal söker
            sig till annan vård blir den dynamiska effekten av förslaget att
            primärvårdens roll i hälso- och sjukvårdssystemet försvagas snarare
            än förstärks.
          </note>
          <note>
            Vi delar också de farhågor som framförs av SBU och Vårdanalys
            om att den inledande medicinska bedömningen av nya patienter som
            söker sig till primärvården med diffusa symtom är en av de mest
            utmanande uppgifterna för en läkare. Därmed riskerar man patientsäkerheten
            om man lägger ut denna uppgift på andra professioner.
          </note>
          <note>
            Därmed avstyrker vi den delen i propositionen som regeringen
            väljer att kallar en förstärkt vårdgaranti inom primärvården
          </note>
          <note>
            Vi ställer oss bakom reservation 3 som innebär en skärpt vårdgaranti
            som ger patienterna rätt till läkarbesök inom tre dagar. Vi ställer
            oss även bakom även reservation 1.
          </note>
          <note>
            Jag yrkar bifall till reservationerna 3 och 1.
          </note>
          <note type="speaker">
            Anf. 115 JAN LINDHOLM (MP):
          </note>
          <note>
            Herr talman, åhörare, tittare och lyssnare! Den rödgröna feministiska
            regeringen arbetar systematiskt och målmedvetet för en långsiktigt
            hållbar välfärdspolitik. Hälso- och sjukvården är en viktig del
            för allas vårt välbefinnande. Hur den styrs blir därför avgörande
            för i vilken utsträckning hälso- och sjukvården lyckas med sitt
            uppdrag.
          </note>
          <note>
            Under debatter som denna får vi ofta höra från talarstolen att
            vi har stora problem med köer och kompetensbrist. Då kan det vara
            viktigt att komma ihåg att en av de stora anledningarna till det
            är de åtta åren med alliansstyre. Under de åren sjönk nämligen
            antalet sysselsatta i välfärden, och det gäller både den offentligt
            organiserade och den med offentliga pengar privat organiserade.
            Den sjönk från 134 till 128 personer per tusen invånare. Det är
            ett tapp på 6 tjänster per tusen.
          </note>
          <note>
            Den nuvarande regeringen har på bara fyra år lyckats återställa
            detta, och vi har lite mer. Nu är 135 personer anställda per tusen.
            Då ska man komma ihåg att befolkningen under dessa fyra år har
            ökat ganska kraftigt.
          </note>
          <note>
            Alliansåren var alltså ett större slag mot välfärden än 90-talets
            budgetsanering. Då tappade man fem tjänster per tusen invånare
            i landet. Under alliansåren tappade man sex. Jag tycker att man
            ska komma ihåg det. Man kan inte bara räkna pengar, utan man måste
            tänka på vad pengarna räcker till. Under sex år har man både inflation
            och löneökningar som dränerar kronorna, vilket gör att antalet
            timmar man kan köpa för dem sjönk.
          </note>
          <note>
            Det här betänkandet behandlar en proposition från regeringen
            som utgår från det första delbetänkandet från utredningen Samordnad
            utveckling för god och nära vård. Vidare behandlas 15 yrkanden
            i följdmotioner och 22 yrkanden från äldre motioner.
          </note>
          <note>
            Först måste jag som alla debattörer brukar göra i debatter om
            vård påpeka, så att det inte missförstås, att vi i Miljöpartiet
            självklart är väl medvetna om att de medicinska resultaten i den
            svenska vården är av mycket hög kvalitet. Svensk vård hör till
            den bästa i världen, och inom EU är det bara Luxemburg som har
            fler läkare per capita än vad vi har i Sverige.
          </note>
          <note>
            Det betyder inte att vi inte kan bli bättre. Vi är väl medvetna
            om att vi har stora och svåra utmaningar framför oss. Vi har väldigt
            stora pensionsavgångar bland vårdpersonal under de kommande tio
            åren, och det är ganska svårt att attrahera unga att välja vårdyrket.
            Demografin, som nämndes i den förra debatten, är heller inte till
            vår fördel med många i de äldre årskullarna och få i de yngre.
          </note>
          <note>
            Vi är dock inte ensamma om problemet. I princip alla välfärdsländer
            har samma problem, även om Sverige ligger i fronten av utvecklingen,
            om jag har förstått det rätt. Även om vården är av hög klass har
            vi orimligt långa väntetider för dem som söker sig till vården
            för många av de ohälsoproblem som finns. Vårdsektorn behöver med
            andra ord förnyas och förändras om vi ska klara av att även i
            framtiden ha den kanske bästa vården i världen.
          </note>
          <note>
            Regeringen gör därför bedömningen att den svenska hälso- och
            sjukvården behöver genomgå en grundläggande strukturell förändring.
            Som några föregående talare har sagt är den nu aktuella propositionen
            är bara ett steg i en längre förändringsprocess. I den föreslås
            bland annat hur vården ska organiseras så att mer av den vård
            som ges kan ges närmare befolkningen. Det innebär i praktiken
            att en del av det som i dag sker på sjukhus flyttas ut till en
            utvecklad primärvård med större kompetens. Regeringen pekar också
            på att geografisk koncentration av vissa verksamheter kanske kan
            vara motiverad av kvalitets- och säkerhetsskäl. Både den breda
            vården och den specialiserade vården behöver alltså strukturförändras.
          </note>
          <note>
            I propositionen föreslås också en förändrad vårdgaranti i primärvården.
            Syftet med den är att patienter snabbare ska komma till rätt behandling
            i systemet och att läkartiden ska utnyttjas på ett bättre sätt.
            Lösningen består i att vårdgarantin inte knyts till en läkarkontakt
            utan i stället till en kontakt med en relevant legitimerad person
            inom vården. Det kan naturligtvis vara en läkare, men det kan
            också vara andra legitimerade yrkeskategorier inom vården.
          </note>
          <note>
            Trots att betänkandet innehåller 16 reservationer tolkar jag
            dem ändå som att det i huvudsak finns en bred sa msyn om i vilken
            riktning hälso ‑ och sjukvården bör gå. Det är en omstöpning som
            kommer att ta lång tid, många år, och det är nödvändigt att det
            finns en gemensam syn på i vilken riktning förändringen ska gå.
          </note>
          <note>
            I Sverige vi har en tid framför oss som jag tror i värsta fall
            kommer att innebära ganska svaga regeringar och att de ibland
            kommer att skifta. Då är en bred samstämmighet än viktigare.
          </note>
          <note>
            Jag vill inte gå i polemik med några av de förslag som oppositionen
            har lagt fram. Det är onödigt när man har en i grunden bred samsyn.
            Därför nöjer jag mig med att uttrycka mitt missnöje med att oppositionen
            tydligen måste komplettera alla betänkanden med tillkännagivanden,
            även om det ibland, som i detta fall, blir löjligt. Tillkännagivandet
            handlar ju här om något som kommer till riksdagen om bara några
            veckor, vilket oppositio ­ nen är väl medveten om.
          </note>
          <note>
            Jag tycker, och har sagt det i kammaren förut, att instrumentet
            tillkännagivande ska användas med viss respekt och i de fall när
            det som krävs innebär något nytt, inte något som redan har aviserats.
          </note>
          <note>
            Herr talman! Jag yrkar härmed bifall till reservation 8 och förslaget
            i betänkandet i övrigt och avslag på övriga reservationer.
          </note>
          <note type="speaker">
            Anf. 116 ANDERS W JONSSON (C):
          </note>
          <note>
            Herr talman! Svensk primärvård har mycket stora problem. I andra
            jämförbara länder har uppåt 90–95 procent, kanske 98 procent,
            av hela befolkningen en fast läkarkontakt i primärvården. I dag
            har detta sjunkit, och bara 42 procent av den svenska befolkningen
            har en fast läkarkontakt i primärvården.
          </note>
          <note>
            Inom primärvården fattas i dag 2 700 läkare. Det hela hålls uppe
            med hjälp av 1 500 stafettläkare, som snurrar runt. Det blir lönekostnader
            på kanske 200 000 kronor per månad, vilket är helt orimligt. Är
            det någonstans det är mycket viktigt att vi har kontinuitet inom
            sjukvården är det just i primärvården. Där är kontinuiteten i
            dag kanske som allra sämst.
          </note>
          <note>
            Myndigheten för vårdanalys har gång på gång påpekat detta. Den
            säger till och med att de siffror vi har angående tillgänglighet
            sannolikt är falska. När man redovisar att 90 procent får det
            vårdgarantin stipulerar – träffa en läkare inom sju dagar – säger
            Myndigheten för vårdanalys att detta inte stämmer. Det beror på
            att alldeles för många patienter hör av sig till vårdcentralen,
            och när man får höra att det är väntetider på många veckor för
            att få en tid hos den egna läkaren väljer man i stället att gå
            till akutmottagningen, använda Kry-appen eller något annat. Vi
            har ett jätteproblem med tillgängligheten i svensk primärvård.
          </note>
          <note>
            I stället för att angripa och åtgärda grundproblemet med en stor
            brist på allmänläkare och med 1 500 stafettläkare i ett av världens
            mest läkartäta länder väljer regeringen att ta bort rätten att
            träffa läkare inom sju dagar. Detta är ett mycket olyckligt beslut
            för svensk primärvård.
          </note>
          <note>
            Jag kan inte annat än hålla med Myndigheten för vårdanalys i
            dess mycket skarpa kritik av förslaget. Regeringen har föreslagit
            att man ska införa en ny gräns på tre dagar då man ska få en bedömning
            av någon annan, men samtidigt tar man bort sjudagarsrättigheten
            som finns i dag. Myndigheten för vårdanalys säger att detta kommer
            att får svåra konsekvenser för primärvården.
          </note>
          <note>
            För det första kommer det att öka den geografiska klyvningen
            av svensk sjukvård. Det kommer att leda till att sjukvården i
            framför allt Norrlands inland blir sämre. Vi vet att sjukvården
            i framför allt glesare delar av Sverige i dag bärs upp av stafettläkare.
            Där organiserar man sjukvården mycket så att man ska klara sig
            utan läkare.
          </note>
          <note>
            I ett landsting i norr hade man i början av veckan en konferens
            där man diskuterade lagförslaget, som då såg ut att gå igenom.
            Inte mindre än två verksamhetschefer konstaterade att de i och
            med den lagändring som riksdagen nu ska besluta om inte längre
            behöver anlita lika många stafettläkare. De kan då ha en primärvård
            med färre läkare. I ett av de länder med minst antal läkare inom
            primärvården ser man den här möjligheten. Detta kommer att öka
            den geografiska klyvningen, vilket är djupt olyckligt.
          </note>
          <note>
            För det andra kommer det att öka klyftorna och klyvningen mellan
            de människor som har en utbildning, har svenska språket och har
            ett arbete och dem som lever i utanförskap. Vi vet att välutbildade
            människor vet precis vilka ord de ska använda för att få den där
            tiden hos en läkare som de eftertraktar. Det är inte lätt att
            komma förbi sjuksköterskan i telefon alla gånger när man vill
            ha en tid hos en läkare. Men vi vet att människor som har en socioekonomiskt
            god status vet precis vilka saker de ska säga för att få den där
            tiden hos läkaren.
          </note>
          <note>
            Myndigheten för vårdanalys är jättetydlig med att det beslut
            som riksdagen nu står i begrepp att fatta kommer att öka den socioekonomiska
            klyvningen av den svenska primärvården. Det kommer att bli svårare
            för dem som har en svag ställning att få tillgång till läkartider.
          </note>
          <note>
            Det tredje som Myndigheten för vårdanalys säger är kanske minst
            lika allvarligt. Det är att det kommer att begränsa läkartillgången
            i den svenska primärvården. Sverige är i dag ett av de länder
            som har minst antal läkarbesök i primärvården per capita. Det
            finns inom OECD-området bara ett enda land som ligger lägre än
            vad vi gör. I det landet vill riksdagen nu gå in och stifta lag
            och säga att även här behövs inte läkare. Sjudagarsgränsen ska
            tas bort.
          </note>
          <note>
            Vi vet att det är ett problem att få läkare att söka till primärvården
            just beroende på att de har blivit en figur på ett löpande band.
            De har inte ansvar för sina patienter. Nu ska vi fatta ett beslut
            som gör att det blir ännu mindre behov av läkare i primärvården.
            Det är, herr talman, att gå åt helt fel håll.
          </note>
          <note>
            Slutligen påpekar också Myndigheten för vårdanalys att beslutet
            kommer att ytterligare försämra befolkningens förtroende för den
            svenska primärvården. I ett läge där man vet att man inte ens
            har rätten att kräva att få träffa en läkare inom sju dagar kommer
            man helt enkelt att vända sig åt andra håll.
          </note>
          <note>
            Människor är inte dumma. Vet jag att när jag ringer till vårdcentralen
            och säger att jag vill ha en tid hos min läkare då förnekas den
            rätten beroende på lagändringen, vad jag gör då? Jo, då åker jag
            till akutmottagningen på sjukhuset och sätter mig där i väntrummet.
            Jag vet att sätter jag mig i väntrummet på akutsjukhuset får jag
            till sist träffa en läkare.
          </note>
          <note>
            Eller så plockar man fram sin mobiltelefon, och på några minuter
            får man kontakt med en läkare via Kry-appen. Eller så skaffar
            man en privat sjukförsäkring via sin arbetsgivare eller betalar
            själv. Det här kommer att försämra allmänhetens förtroende för
            den svenska primärvården.
          </note>
          <note>
            Herr talman! Det är ett mycket olyckligt beslut med tanke på
            de stora problem vi står inför. Vi skulle egentligen behöva göra
            precis tvärtom. Vi skulle förstås ha gjort som Socialstyrelsen
            har föreslagit och som det även har varit en diskussion om i SKL.
          </note>
          <note>
            Stärk gärna vårdgarantin genom att införa ny gräns på tre dagar
            för en bedömning från annan legitimerad personal. Men ta för guds
            skull inte bort rätten för patienten att träffa läkare inom sju
            dagar. Det kommer att försämra den svenska primärvården och inte
            förbättra den.
          </note>
          <note>
            Herr talman! Jag yrkar därför bifall till reservation nr 2.
          </note>
          <note type="speaker">
            Anf. 117 KARIN RÅGSJÖ (V):
          </note>
          <note>
            Herr talman! Den här dagen har vi diskuterat vård. Det är alltid
            lika intressant. Med tanke på det Anders W Jonsson sa vill jag
            säga att det kanske finnas andra som man behöver träffa när man
            kommer till en vårdcentral. Det kan vara en terapeut, en psykolog
            eller någon annan om man mår psykiskt dåligt.
          </note>
          <note>
            Det här är generellt ett bra förslag generellt som regeringen
            har tagit fram. Det finns vissa skönhetsfläckar, och jag kommer
            att gå in på dem. Vi har redan talat om jämlik hälsa och att det
            ska vara överordnat i vården. Den ojämlikhet vi faktiskt ser är
            helt oacceptabel. Det behöver inte bara handla om att man ska
            kunna gå till en läkare direkt. Det kan också handla om privatisering.
          </note>
          <note>
            Bor du i Tensta eller i Rinkeby är det väldigt svårt att komma
            i kontakt med en vårdcentral i Stockholm över huvud taget till
            skillnad mot om du bor på Kungsholmen eller Östermalm. Det är
            också en intressant skillnad man skulle kunna dyka ned i.
          </note>
          <note>
            Det finns både regionala skillnader och socioekonomiska klasskillnader.
            De skillnader i hälsa vi ser handlar om vilken vård man vård man
            får, tycker jag det ser ut om.
          </note>
          <note>
            I propositionen föreslås att landstinget ska organisera hälso-
            och sjukvårdsverksamheten så att vården ges nära befolkningen.
            Det är väldigt bra. Det blir en omsvängning. Man nämner att det
            ska vara motiverat av kvalitets- eller effektivitetsskäl. Bakom
            ordet effektivitetsskäl kan väldigt mycket rymmas, exempelvis
            nedskärningar.
          </note>
          <note>
            Vänsterpartiet har ställt sig bakom att i specifika fall centralisera
            den särskilda specialistvården om kvaliteten kan garanteras. Men
            vi vill också slå vakt om patientperspektivet. Det är extremt
            viktigt att kravet på effektivitet som nämns inte bara syftar
            på organisation och landstingets ekonomiska avvägningar utan även
            på människors rätt till en tillgänglig vård och patientsäkerhet.
            Annars blir vi inte speciellt trovärdiga. Då ses vi som om vi
            är några som sitter i våra elfenbenstorn och inte bryr oss om
            vården i Burträsk eller Bromölla.
          </note>
          <note>
            När vården organiseras om bör en av de viktigaste frågorna vara
            vad som är mest effektivt för patienterna. I Sollefteå har man
            under de senaste åren haft en väldigt enögd effektivitetsfokuserad
            omorganisering. Det har resulterat i att patienternas upplevelse
            av trygghet helt har försvunnit. Det är en utveckling av vården
            som vi i Vänsterpartiet motsätter oss och aktivt motarbetar.
          </note>
          <note>
            I de styrande principerna för hälso- och sjukvårdens organisering
            bör det framgå att förutom kvalitetsskäl och effektivitetsskäl
            ska patientsäkerheten vara i fokus vid centralisering av vården
            geografiskt. Jag lyfter därför fram reservation nr 2.
          </note>
          <note>
            Vi har talat om digital vård. Den är fantastisk när den fungerar.
            Men det digitala systemet kan bli någonting annat än vad det är
            nu. Nu är det väldigt mycket doktor Cash. Vi har tidigare talat
            om nätdoktorerna. Det är en bra marknad om man är ute efter en
            högre vinst.
          </note>
          <note>
            Internetbaserad vård ska användas som ett komplement och förstärka
            den befintliga vården. Vi har frågat Annika Strandhäll och bett
            regeringen ge besked om hur man avser att hantera de problem som
            kan uppstå med anledning av en kommersiell digital vård.
          </note>
          <note>
            Det kan vara ökad antibiotikaförskrivning. Nu lät det här från
            Liberalerna som att allting var rosenrött. Det handlar om hur
            man planerar att följa upp de digitala nätdoktorerna och titta
            lite på vad de ska göra och inte göra. Nu ska det undersökas,
            och det tycker vi är bra.
          </note>
          <note>
            När vården inte är tillräckligt tillgänglig för människor växer
            marknaden för kommersiella nätdoktorer. Det har gjorts en undersökning,
            precis som jag nämnde förut. Man kan titta på vilka som ringer
            doktor Cash. Det är förvånansvärt många i innerstan. Där dräller
            det redan av vårdcentraler till skillnad mot i ytterstadsdelarna
            här i Stockholm.
          </note>
          <note>
            Vänsterpartiet vill se att samhället tar ansvar för att hälso-
            och sjukvården är jämlik. Därför borde landstingen ha ansvar för
            infrastrukturen för de digitala vårdkontakterna. Man kan titta
            på landstinget i Västerbotten. Det har genom Storumans vårdcentral
            byggt upp ett digitalt system som gynnar befolkningen. Det vore
            rimligt att det såg ut så lite varstans i landet. Syftet med den
            digitala vården ska vara att föra vården närmare patienterna.
          </note>
          <note>
            Jag står bakom de reservationer vi har men för tids vinning lyfter
            jag fram nr 9. Jag yrkar bifall till den och avslag på allt annat.
          </note>
          <note type="speaker">
            Anf. 118 ANDERS W JONSSON (C) replik:
          </note>
          <note>
            Herr talman! Jag har oerhört stor respekt för Vänsterpartiets
            engagemang i att minska klyftorna i samhället. Jag tror att Karin
            Rågsjö precis som jag är väldigt orolig över att hälsoklyftorna
            ökar i Sverige. Dessutom ökar klyftorna vad gäller tillgången
            till sjukvård.
          </note>
          <note>
            Människor som är sämre bemedlade och som inte har det svenska
            språket har betydligt svårare att komma till och få sjukvård.
            Det har Cancerfonden redovisat, och det har även visats från kardiologhåll
            för hjärtsidan att klyftorna nu ökar.
          </note>
          <note>
            Myndigheten för vårdanalys lyfter som ett av sina fyra tunga
            argument fram varför man absolut inte ska ta bort sjudagarsgränsen.
            Den säger: Gör inte det, eftersom det kommer att öka klyftorna
            i den svenska primärvården. Jag blir då förvånad att Vänsterpartiet
            ändå ställer upp på det här förslaget.
          </note>
          <note>
            Mekanismen bakom att det kommer att försvåra är att för varje
            gång man sätter upp ett hinder för patientens rätt att träffa
            sin läkare är det de högutbildade och de bemedlade som vet vilka
            ord de ska använda och kan vara påstridiga gentemot sjuksköterskan
            i telefonen som på det sättet tar sig fram.
          </note>
          <note>
            Vi vet väldigt väl från internationell forskning att sättet att
            minska klyftorna i hälso- och sjukvården är att öka tillgängligheten
            och se till att man sänker trösklarna för patienter att kunna
            nå sin läkare. I det här förslaget gör vi precis tvärtom. Jag
            blir förvånad.
          </note>
          <note>
            Min fråga till Karin Rågsjö är: Vad har ni gjort för fördelningspolitisk
            analys av förslaget i ett läge där vår expertmyndighet är så tydlig
            med att om vi beslutar om detta kommer det att öka klyftorna?
            Det borde inte vara Vänsterpartiets politik, herr talman.
          </note>
          <note type="speaker">
            Anf. 119 KARIN RÅGSJÖ (V) replik:
          </note>
          <note>
            Herr talman! Det finns många ingångar, Anders, när det gäller
            jämlikhet och ojämlikhet. Det kanske inte bara är om man får träffa
            doktorn först som ska avgöra jämlikheten. Jämlikheten kan också
            handla om att det över huvud taget finns en vårdcentral, med olika
            professioner.
          </note>
          <note>
            Jag tycker att du dissar alla andra som jobbar inom hälso- och
            sjukvården. Om du har en sjuksköterska som gör en selektion och
            anser att du är allvarligt sjuk hamnar du förstås hos en läkare.
            Om du mår psykiskt dåligt kanske du hamnar hos en kurator.
          </note>
          <note>
            Jag undrar varför inte du, Anders, har tänkt på jämlikheten när
            det gäller vinster i välfärden och exempelvis etableringsfriheten?
            Varför har inte du tänkt på det som en stor grej? Varför ska det
            exempelvis finnas så få vårdcentraler i socialt och ekonomiskt
            utsatta områden? Varför lägger man ned vårdcentralen i Tensta
            medan man har 13 vårdcentraler på Östermalm? Sådana frågor är
            jämlikhet för mig.
          </note>
          <note>
            Även Läkarförbundet är med på detta förslag, om jag inte är helt
            ute och cyklar. Jag ser att du skakar på huvudet nu – du får rätta
            mig om jag har fel.
          </note>
          <note>
            Jag tror inte att läkaren alltid är den man ska träffa i första
            hand. När jag ringer min vårdcentral, som funkar jättebra, får
            jag prata med en sjuksköterska. Sedan avgör hon vem jag ska träffa.
            Det är inte så avancerat. Men på andra orter är det inte så, och
            det här måste man följa upp. Det handlar mycket om hur man satsar
            på vårdpersonalen och om det ska finnas någon vårdpersonal i Sollefteå
            och så vidare.
          </note>
          <note>
            Det är också viktigt att titta på centraliseringen. Vad ska vi
            göra, och hur ska vi centralisera vården? Det får inte bli som
            i Norrlands inland, där man avlövar vården. Om detta är vi ganska
            överens, du och jag – kanske.
          </note>
          <note type="speaker">
            Anf. 120 ANDERS W JONSSON (C) replik:
          </note>
          <note>
            Herr talman! Min frågeställning gäller att vi nu på riksdagens
            bord har fått ett lagförslag, där expertmyndigheten, Myndigheten
            för vårdanalys , är jättetydlig: Om ni röstar igenom detta kommer
            det att öka den geografiska klyvningen i det att primärvården
            riskerar att bli ännu mer läkargles i Norrlands inland.
          </note>
          <note>
            Jag vet att det hos Vänsterpartiet kanske inte finns något stort
            engagemang just för Norrlands inland och för att hela Sverige
            ska leva. Men den andra delen i kritiken från Myndigheten för
            vårdanalys borde Vänsterpartiet ta till sig.
          </note>
          <note>
            Det handlar just om att när det gäller läkarbesök finns det redan
            i dag är en ojämlik fördelning. De högre socialgrupperna har betydligt
            större möjlighet att få läkarbesök än vad människor som är utlandsfödda,
            som saknar utbildning eller som är arbetslösa har. Så vet vi att
            det är i dag.
          </note>
          <note>
            Myndigheten för vårdanalys säger att denna orättvisa kommer att
            förstärkas i och med detta förslag. Klyvningen ökar, och de socioekonomiska
            klyftorna ökar i det att vi får en uppdelning av svensk sjukvård
            där socialgrupp 1 och 2 får tiderna hos läkare. De vet ju exakt
            vilka krav de ska ställa för att få komma in till doktorn. Men
            andra, kanske utlandsfödda, arbetslösa och människor med lägre
            utbildning, har inte dessa nyckelord. De vet inte vilka krav de
            ska ställa för att komma in.
          </note>
          <note>
            Det är därför jag blir så förvånad över att Vänsterpartiet, som
            har en ambition att minska klyftorna i samhället, ändå är beredda
            att rösta igenom propositionen trots att Myndigheten för vårdanalys
            kopplar på det röda varningsljuset för fullt och säger: Om riksdagen
            släpper igenom proposi ­ tionen ökar klyftorna ytterligare i den
            svenska sjukvården. De rika får en gräddfil till läkarbesöket
            i primärvården, medan de som redan i dag har det tufft får det
            svårare.
          </note>
          <note>
            Det är detta jag vill fråga Vänsterpartiet om: Hur har ni tänkt
            när ni röstar för ett förslag som kommer att öka klyftorna i sjukvården?
          </note>
          <note type="speaker">
            Anf. 121 KARIN RÅGSJÖ (V) replik:
          </note>
          <note>
            Herr talman! Det är intressant att höra dig, Anders, tala om
            jämlikhet och ojämlikhet. Det gör du inte så himla ofta, måste
            jag säga.
          </note>
          <note>
            När det gäller Vänsterpartiets intresse för Norrlands inland
            kan jag säga att om det är någonstans vi har varit och besökt
            är det just dessa re ­ gioner. Vi har träffat folk där på olika
            sätt, och det är just därför vi har organiserat oss när det gäller
            Sollefteå.
          </note>
          <note>
            Jag tror inte att jämlikheten när det gäller hälso- och sjukvård
            hänger på att man får träffa en doktor. Jag tror att jämlikheten
            handlar om så mycket annat. Självklart ska man få träffa en doktor
            om man vill och om man behöver. Så är det, och det får man ju
            också – inte sant?
          </note>
          <note>
            Men sedan är det så mycket annat. Det handlar om att det ska
            finnas personal över huvud taget. Sjuksköterskor och undersköterskor
            ska finnas på plats. Så är det inte riktigt i dag, och det beror
            på att man alldeles för länge har satsat för lite på personalen.
            Vi har gått in och förstärkt vården med 2 miljarder som vi har
            förhandlat in så att det ska finnas personal på plats.
          </note>
          <note>
            Jag tror inte att jämlikhet och ojämlikhet handlar om brist på
            läkare. Titta på cancervården! Det handlar om brist på att se
            människor som inte har feta plånböcker och som har kort utbildning.
            Det är detta det handlar om. Det kanske vi skulle kunna börja
            arbeta med. Men jag tror inte att det är så att om man inte får
            träffa en läkare pronto blir det väldigt ojämlikt. Ojämlikhet
            handlar om klassklyftor, ekonomiska klyftor och annat. Det har
            vi arbetat alldeles för lite med.
          </note>
          <note>
            (Applåder)
          </note>
          <note>
            (forts. § 11)
          </note>
          <note>
            Ajournering
          </note>
          <note>
            Kammaren beslutade kl. 15.55 på förslag av talmannen att ajournera
            sammanträdet till kl. 16.00, då fotografering och votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 10 Beslut om ärende som slutdebatterats vid dagens sammanträde
          </note>
          <note>
            Talmannen meddelade att före voteringen skulle fotografering
            genomföras i kammaren. Fotografierna skulle användas i den digitala
            upplevelsen av riksdagen som var under produktion och skulle presenteras
            efter sommaren.
          </note>
          <note>
            SoU9 Hälso- och sjukvårdsfrågor
          </note>
          <note>
            Punkt 1 (Hälso- och sjukvårdens organisation och styrning)
          </note>
          <note>
            1. utskottet
          </note>
          <note>
            2. res. 1 (M)
          </note>
          <note>
            Votering:
          </note>
          <note>
            167 för utskottet
          </note>
          <note>
            72 för res. 1
          </note>
          <note>
            55 avstod
          </note>
          <note>
            55 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 98 S, 21 MP, 19 C, 16 L, 13 KD
          </note>
          <note>
            För res. 1: 72 M
          </note>
          <note>
            Avstod: 31 SD, 19 V, 5 -
          </note>
          <note>
            Frånvarande: 15 S, 11 M, 11 SD, 4 M P, 3 C, 2 V, 3 L, 3 KD, 3
            -
          </note>
          <note>
            Punkt 2 (Primärvårdens organisation)
          </note>
          <note>
            1. utskottet
          </note>
          <note>
            2. res. 5 (C)
          </note>
          <note>
            Votering:
          </note>
          <note>
            221 för utskottet
          </note>
          <note>
            19 för res. 5
          </note>
          <note>
            55 avstod
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 98 S, 72 M, 1 SD, 21 MP, 16 L, 13 KD
          </note>
          <note>
            För res. 5: 19 C
          </note>
          <note>
            Avstod: 31 SD, 19 V, 5 -
          </note>
          <note>
            Frånvarande: 15 S , 11 M, 10 SD, 4 MP, 3 C, 2 V, 3 L, 3 KD, 3
            -
          </note>
          <note>
            Punkt 9 (Jämlik vård)
          </note>
          <note>
            1. utskottet
          </note>
          <note>
            2. res. 18 (V)
          </note>
          <note>
            Votering:
          </note>
          <note>
            240 för utskottet
          </note>
          <note>
            19 för res. 18
          </note>
          <note>
            36 avstod
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 98 S, 72 M, 1 SD, 21 MP, 19 C, 16 L, 13 KD
          </note>
          <note>
            För res. 18: 19 V
          </note>
          <note>
            Avstod: 31 SD, 5 -
          </note>
          <note>
            Frånvarande: 15 S , 11 M, 10 SD, 4 MP, 3 C, 2 V, 3 L, 3 KD, 3
            -
          </note>
          <note>
            Punkt 23 (Prioriteringar inom hälso- och sjukvården)
          </note>
          <note>
            1. utskottet
          </note>
          <note>
            2. res. 35 (L)
          </note>
          <note>
            Votering:
          </note>
          <note>
            279 för utskottet
          </note>
          <note>
            16 för res. 35
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 8 S, 72 M, 32 SD, 21 MP, 19 C, 19 V, 13 KD,
            5 -
          </note>
          <note>
            För res. 35: 16 L
          </note>
          <note>
            Frånvarande: 15 S , 11 M, 10 SD, 4 MP, 3 C, 2 V, 3 L, 3 KD, 3
            -
          </note>
          <note>
            Punkt 29 (Cancervård)
          </note>
          <note>
            1. utskottet
          </note>
          <note>
            2. res. 42 (V)
          </note>
          <note>
            Votering:
          </note>
          <note>
            204 för utskottet
          </note>
          <note>
            19 för res. 42
          </note>
          <note>
            72 avstod
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 8 S, 32 SD, 21 MP, 19 C, 16 L, 13 KD, 5 -
          </note>
          <note>
            För res. 42: 19 V
          </note>
          <note>
            Avstod: 72 M
          </note>
          <note>
            Frånvarande: 15 S , 11 M, 10 SD, 4 MP, 3 C, 2 V, 3 L, 3 KD, 3
            -
          </note>
          <note>
            Punkt 32 (Nationell handlingsplan för området psykisk ohälsa)
          </note>
          <note>
            1. utskottet
          </note>
          <note>
            2. res. 45 (M)
          </note>
          <note>
            Votering:
          </note>
          <note>
            204 för utskottet
          </note>
          <note>
            72 för res. 45
          </note>
          <note>
            19 avstod
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 8 S, 32 SD, 21 MP, 19 C, 16 L, 13 KD, 5 -
          </note>
          <note>
            För res. 45: 72 M
          </note>
          <note>
            Avstod: 19 V
          </note>
          <note>
            Frånvarande: 15 S , 11 M, 10 SD, 4 MP, 3 C, 2 V, 3 L, 3 KD, 3
            -
          </note>
          <note>
            Punkt 36 (Kartläggning av orsakerna bakom den ökande psykiska
            ohälsan bland barn och unga)
          </note>
          <note>
            1. utskottet
          </note>
          <note>
            2. res. 50 (SD, KD)
          </note>
          <note>
            Votering:
          </note>
          <note>
            245 för utskottet
          </note>
          <note>
            50 för res. 50
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 98 S, 72 M, 21 MP, 19 C, 19 V, 16 L
          </note>
          <note>
            För res. 50: 32 SD, 13 KD, 5 -
          </note>
          <note>
            Frånvarande: 15 S , 11 M, 10 SD, 4 MP, 3 C, 2 V, 3 L, 3 KD, 3
            -
          </note>
          <note>
            Punkt 41 (Posttraumatisk stress och psykisk ohälsa hos asylsökande
            och nyanlända)
          </note>
          <note>
            1. utskottet
          </note>
          <note>
            2. res. 54 (M, C, L, KD)
          </note>
          <note>
            Votering:
          </note>
          <note>
            156 för utskottet
          </note>
          <note>
            120 för res. 54
          </note>
          <note>
            19 avstod
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 98 S, 32 SD, 21 MP, 5 -
          </note>
          <note>
            För res. 54: 72 M, 19 C, 16 L, 13 KD
          </note>
          <note>
            Avstod: 19 V
          </note>
          <note>
            Frånvarande: 15 S , 11 M, 10 SD, 4 MP, 3 C, 2 V, 3 L, 3 KD, 3
            -
          </note>
          <note>
            Punkt 56 (Medicinsk åldersbedömning)
          </note>
          <note>
            1. utskottet
          </note>
          <note>
            2. mot. 2017/18:1257 av Finn Bengtsson (M)
          </note>
          <note>
            Votering:
          </note>
          <note>
            291 för utskottet
          </note>
          <note>
            2 för mot.
          </note>
          <note>
            56 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 8 S, 71 M, 32 SD, 21 MP, 18 C, 19 V, 15 L, 13
            KD, 4 -
          </note>
          <note>
            För mot.: 1 M, 1 -
          </note>
          <note>
            Frånvarande: 15 S , 11 M, 10 SD, 4 MP, 4 C, 2 V, 4 L, 3 KD, 3
            -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 11 (forts. från § 9) Styrande principer inom hälso- och sjukvården
            och en förstärkt vårdgaranti (forts. SoU22)
          </note>
          <note type="speaker">
            Anf. 122 BENGT ELIASSON (L):
          </note>
          <note>
            Fru talman! Talespunkten är ungefär som att komma först efter
            lunch på en stor konferens och tala till paltkoman.
          </note>
          <note>
            Nåväl, inledningsvis vill jag från Liberalernas sida säga att
            vi naturligtvis står bakom samtliga våra reservationer och de
            samlade reservationerna från Alliansen, men för tids vinnande
            yrkar jag bifall endast till reservation 12 under punkt 6 och
            reservation 13 under punkt 7.
          </note>
          <note>
            Fru talman! Svensk hälso- och sjukvård håller en god kvalitet
            i internationella jämförelser – det har vi debatterat tidigare
            i dag – och ligger i topp när det gäller medicinska resultat.
            Vi har fyra gånger fler läkare än på 1970-talet och fler välutbildade
            sjuksköterskor än någonsin tidigare, men de är tyvärr inte alla
            i tjänst på de ställen där de behövs. Detta betyder naturligtvis
            att det finns en stor, samlad kritik från dessa båda grupper när
            det gäller vårt sätt att organisera vården i Sverige och det offentliga
            sättet att organisera en arbetsplats.
          </note>
          <note>
            De som är i tjänst åstadkommer dock goda resultat: Vårdkvalitet
            och patientsäkerhet är bland de högsta i världen. Medicinska och
            tekniska landvinningar gör att många kan gå hem samma dag som
            de opererats i stället för att stanna flera dagar på sjukhus.
            I dag löser man saker med läkemedel och dagsjukvård i stället
            för med operativa ingrepp.
          </note>
          <note>
            Men, fru talman, det finns betydande utmaningar för dagens sjukvård
            när det gäller att klara likvärdigheten och den långsiktiga finansieringen.
            Några har redan nämnts: en åldrande befolkning, nya och effektiva
            men väldigt kostsamma behandlingar och behovet av stora satsningar
            på medi ­ cinteknisk utveckling. Detta betyder att det kan vara
            problematiskt för re ­ gioner och landsting att fullt ut finansiera
            vården.
          </note>
          <note>
            Svårigheterna blir särskilt tydliga i de mindre landstingen och
            regionerna, där befolkningen och skatteunderlaget minskar. Jämtland
            Härjedalen är ett sådant exempel. Där är man mycket illa ute och
            lånefinansierar faktiskt i dagens läge den dagliga driften.
          </note>
          <note>
            Ibland beror den bristande likvärdigheten i landet mindre på
            olika förutsättningar och resurser och mer på att olika landsting
            och regioner gör lite olika prioriteringar. Detta blir väldigt
            tydligt när man tittar på det i ljuset av vilken färg de politiska
            ledningarna i olika regioner har. Icke desto mindre kan vissa
            skillnader i likvärdighet vara svåra att försvara. På vilken sida
            om en länsgräns man bor kan inte rimligen avgöra hur god vård
            man får.
          </note>
          <note>
            Nationell styrning har inte alltid den genomslagskraft som regering
            och riksdag vill ge sken av. Sett från landstingens håll – jag
            har själv varit aktiv landstingspolitiker i tolv år – går den
            statliga styrningen ibland alldeles på tvärs mot lokala prioriteringar
            och behov och innebär ett oönskat dubbelkommando, som styr alldeles
            fel.
          </note>
          <note>
            Fru talman! Detta skapar också ett demokratiproblem. Vem ska
            väljarna rösta bort om de är missnöjda med den sjukvård de får
            – regeringen eller den lokala landstings- eller regionmajoriteten?
            Detta är saker vi behöver ta vara på.
          </note>
          <note>
            Vi liberaler står naturligtvis bakom ett asymmetriskt styrsätt
            i Sverige. Sverige kan i dessa delar styras på olika sätt, men
            det krävs också fingerfärdighet i de nationella styrsystem vi
            har. Det är detta som saknas, och det blir tydligt i dagens debatt.
          </note>
          <note>
            Fru talman! Väntetiderna i vården kortades väsentligt under alliansregeringens
            tid. Den nationella vårdgarantin och den prestationsbaserade kömiljarden
            var starkt bidragande till den positiva utvecklingen. Sedan den
            rödgröna regeringen nu avskaffat kömiljarden ser vi att väntetiderna
            har blivit långa.
          </note>
          <note>
            Kömiljarden hade samtidigt stora brister. Baksidan av att den
            var ett effektivt styrmedel för att nå de uppsatta målen var att
            andra angelägna uppgifter, som inte mättes, kom på undantag. Det
            fanns kryphål som behöver täppas till. Det är detta en modern
            kömiljard ska göra.
          </note>
          <note>
            Det finns, fru talman, i teorin en bred politisk enighet i denna
            kammare om att den första linjens sjukvård behöver byggas ut.
            Arbetet pågår, men det går alldeles för långsamt. Även om alla
            är överens om att det i längden blir mer resurseffektivt att en
            större del av vårdens resurser går till primärvården är själva
            omställningen mycket svår och incitamenten alldeles för svaga.
          </note>
          <note>
            Det är här regeringen sviker i dag med de förslag som ligger
            på riksdagens bord. Det är just här som omställningen skulle behöva
            en knuff framåt, inte hållas tillbaka. En rad andra förslag behöver
            komma till i stället.
          </note>
          <note>
            Vi liberaler kräver att alla patienter ska få möjlighet att lista
            sig hos en namngiven läkare på sin vårdcentral. Vården ska flyttas
            närmare människor, inte längre ifrån. Varje läkare ska ansvara
            för sina patienter och samordna den övriga vård som de kan behöva.
            Detta förbättrar kontinuiteten för patienterna och gör vården
            mer effektiv.
          </note>
          <note>
            Förebilden är inte minst, som nämnts tidigare i debatten, de
            norska och danska fastläkarmodellerna, där varje läkare har omkring
            1 200 patienter – ungefär hälften av vad en svensk läkare har.
            Detta är en del i varför läkare och sjuksköterskor vill arbeta
            med andra saker än i hälso- och sjukvården, där de behövs.
          </note>
          <note>
            Hälso- och sjukvårdslagen behöver förtydligas så att detta gäller
            även i Sverige. I ett första skede prioriteras äldre med de största
            vårdbehoven för egen, fast läkarkontakt, men naturligtvis ska
            alla i Sveriges avlånga land omfattas av detta. Att ha en fast
            läkarkontakt – en namngiven läkare man själv har valt, med ett
            tak för antalet patienter, på den vårdcentral man har valt – borde
            vara en självklarhet i svensk hälso- och sjukvård.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 23 maj.)
          </note>
          <note>
            § 12 Europarådet
          </note>
          <note>
            Utrikesutskottets betänkande 2017/18:UU12
          </note>
          <note>
            Europarådet (skr. 2017/18:139 och redog. 2017/18:ER1)
          </note>
          <note>
            föredrogs.
          </note>
          <note type="speaker">
            Anf. 123 BORIANA ÅBERG (M):
          </note>
          <note>
            Fru talman! I dag debatterar vi redogörelsen från Sveriges delegation
            i Europarådets parlamentariska församling och regeringens skrivelse
            om verksamheten i Europarådets ministerkommitté under 2017.
          </note>
          <note>
            Jag vill börja med att rikta ett stort tack till min företrädare
            på posten som vice ordförande i den svenska delegationen: Tobias
            Billström. Det var han som ledde den moderata gruppens arbete
            under 2017. Också i EPP-gruppen var Tobias Billström en nyckelperson,
            vars ord skattades högt, särskilt i de turbulenta tider när korruptionsanklagelser
            riktades mot högt uppsatta EPP-medlemmar, som den numera avgångne
            presidenten i den parlamentariska församlingen.
          </note>
          <note>
            På svenskt initiativ undertecknade talmanspresidierna i de länder
            som ingår i NB8, den nordisk-baltiska delegationen, ett brev med
            krav på en oberoende och transparent utredning av de allvarliga
            korruptionsanklagelserna inom Pace. Brevet fick gehör, och församlingen
            beslutade i juni 2017 att en oberoende kommission skulle genomföra
            utredningen. I den kommissionen ingick den svenska domaren Elisabet
            Fura.
          </note>
          <note>
            Rapporten offentliggjordes den 18 april i år, och den visade
            tydligt att ledamöter av församlingen inte bara hade brutit mot
            uppförandekoden utan faktiskt hade begått brott mot själva kärnan
            i vad Europarådet står för genom att sälja sina röster för pengar,
            kaviar, silkesmattor och andra förmåner.
          </note>
          <note>
            Det kastar en svart skugga över hela församlingen, och det krävs
            stora ansträngningar för att Europarådet ska reparera den förtroendeskada
            som dessa korrupta ledamöter har orsakat.
          </note>
          <note>
            Europarådet, som är den viktigaste organisationen för mänskliga
            rättigheter i Europa och som människor vänder sig till för att
            få rättvisa, kan inte och ska inte företrädas av skurkar.
          </note>
          <note>
            Under de fyra sessionerna 2017 antog församlingen 55 r esolutioner,
            21 rekommendationer och fyra yttranden. Frågorna som dominerade
            agendan 2017 är alltjämt aktuella – demokratins utveckling i Turkiet,
            Azerbajdzjan, Vitryssland, Ungern och Ukraina, Rysslands annektering
            av Krim samt migrations- och flyktingkrisen.
          </note>
          <note>
            Vissa länder har i både ord och handling visat att de inte delar
            de grundläggande värderingar som Europarådet står för. Särskilt
            oroande är den negativa utvecklingen för demokratin i EU-länderna
            Ungern, Rumänien och Polen. Eftersom EU saknar verktyg för att
            påverka medlemsländer i detta avseende måste Europarådet agera.
            Löpande revisioner av medlemsländernas rättssystem torde vara
            en verkningsfull åtgärd.
          </note>
          <note>
            Situationen efter det misslyckade kuppförsöket i Turkiet, genomförandet
            av undantagstillstånd, massuppsägningarna av offentliga tjänstemän,
            domare och åklagare samt arresteringarna av oppositionella skapar
            stor oro för utvecklingen i Turkiet. Allt pekar på att Turkiet
            rör sig åt fel håll när det gäller demokrati, rättsstatens principer
            och respekten för mänskliga rättigheter.
          </note>
          <note>
            Förslaget om återinförande av dödsstraffet, som avskaffades när
            Turkiet blev medlem i Europarådet, skickade ännu en signal om
            nödvändigheten av att återuppta full övervakning av Turkiet, vilket
            också röstades igenom med stor majoritet.
          </note>
          <note>
            Samtidigt får inte dörren för dialog med Turkiet stängas. Det
            får inte glömmas att 49 procent av den turkiska väljarkåren röstade
            emot ändringarna i konstitutionen.
          </note>
          <note>
            Sedan jag blev medlem i den svenska delegationen har Ryssland
            varit ett aktuellt ämne. Den ryska delegationens ackreditering
            ifrågasattes i april 2014 och i januari 2015 som en följd av annekteringen
            av Krim. Under 2016 valde Ryssland att inte nominera en delegation
            till den parlamentariska församlingen, vilket upprepades 2017.
            Samma år slutade Ryssland betala sin avgift till Europarådet.
            Utrikesminister Lavrov meddelade att betalningarna återupptas
            först när den ryska delegationens fulla rättigheter är återställda.
          </note>
          <note>
            Rysslands skuld till Europarådet diskuteras en del, eftersom
            den gör att församlingens budget inte går ihop. Det hörs röster
            som vill att Ryssland ska komma tillbaka, trots att den olagliga
            annekteringen av Krimhalvön och krigföringen i östra Ukraina fortsätter.
            Det förklaras med viljan att ge ryska folket tillgång till Europadomstolen,
            och det är en lovvärd föresats.
          </note>
          <note>
            Men är Europarådet till salu? Kan vi blunda för den olagliga
            ockupa ­ tio ­ nen bara för att församlingens administration behöver
            pengar? Dess ­ utom har den ryska författningsdomstolen beslutat
            att Europadomstolens domar, som strider mot den ryska konstitutionen,
            inte behöver efterlevas.
          </note>
          <note>
            I år hölls det presidentval i Ryssland, faktiskt på årsdagen
            av den formella annekteringen av Krim: den 18 mars. Det var ingen
            slump, med tanke på de höga popularitetssiffror som Putin fick
            när han undertecknade den lag som gjorde republiken Krim till
            en del av den ryska federationen den 18 mars 2014.
          </note>
          <note>
            Det smärtar att Europarådets generalsekreterare Thorbjørn Jagland
            skickade ett gratulationsbrev till Putin trots att presidentvalet
            varken var särskilt fritt eller var särskilt rättvist och trots
            att Putin inte direkt är känd som förkämpe för mänskliga rättigheter.
          </note>
          <note>
            Fru talman! Jag vill säga några ord om statusen partner för demokrati,
            som Europarådet stiftade 2010. Med den statusen får ett lands
            delegation delta i församlingens möten och sessioner men inte
            i voteringarna. Ett krav är att landet ska respektera de mänskliga
            rättigheterna. Det gör inte alla partnerländer. Nyligen lade den
            palestinska ledaren Mahmud Abbas skulden för Förintelsen och förföljelsen
            av judarna på judarna själva. Det är en fullständigt oacceptabel
            demonstration av antisemitism som måste få efterverkningar.
          </note>
          <note>
            Med tanke på alla dokument där Europarådet fördömer antisemitism
            är det ytterst märkligt att presidenten för den palestinska myndigheten
            kan uttrycka sig på detta vedervärdiga sätt. Europarådets trovärdighet
            undermineras om partner-för-demokrati-länderna inte lever upp
            till sina åtaganden.
          </note>
          <note>
            Regeringen måste som företrädare för Sverige inta en bestämd
            hållning på denna punkt.
          </note>
          <note>
            Fru talman! Jag vill tacka våra tjänstemän på riksdagens internationella
            kansli för deras arbete. Jag vill också tacka mina kollegor. Den
            svenska delegationen har ett mycket gott rykte i församlingen
            på grund av den höga närvaron vid omröstningarna och det aktiva
            deltagandet i debatterna.
          </note>
          <note>
            Jag yrkar bifall till reservation 1.
          </note>
          <note type="speaker">
            Anf. 124 KERSTIN LUNDGREN (C):
          </note>
          <note>
            Fru talman! Ja, utvecklingen av demokrati, mänskliga rättigheter
            och rättsstaten går tyvärr inte i rätt riktning i vårt Europa.
            Det är någonting som Europarådet tydligt märker av. Det är viktigt
            att det också blir tydligt i denna kammare, i den debatt som vi
            nu har. Vi har sett utvecklingen smyga fram och med militära medel
            gå i fel riktning.
          </note>
          <note>
            Jag pratar naturligtvis om Ungern, Polen, Armenien, Azerbajdzjan
            och Moldavien men också om Ryssland, Ukraina och Turkiet. Rättsstatens
            principer, som vi alla som har skrivit under och ställt upp på
            att verka för , och har trott att vi är på väg att nå, undermineras
            alldeles tydligt. Det har också framgått om man följer Europarådets
            expertorgan, Venedigkommissionen, och alla de rapporter som kommer
            från dem kring de nedmonteringar av rättssystem som pågår. De
            oberoende rättssystemen blir alltmer beroende, och det är djupt
            allvarligt. Det är också allvarligt eftersom Europakonventionen,
            som är vår gemensamma bas för mänskliga rättigheter, på det sättet
            också undergrävs av de olika medlemsstaterna.
          </note>
          <note>
            Vi ser att mediefrihet, yttrandefrihet och, som sagt var, ett
            fritt och oberoende rättsväsen undergrävs. Detta handlar om 2017,
            alltså föregående år. Två frågor, fru talman, har så starkt präglat
            Europarådets parlamentarikerförsamling att det nästan tagit all
            kraft från församlingen, men det har också varit ett viktigt städuppdrag
            för att kunna hävda de normer och värden som vår verksamhet baseras
            på.
          </note>
          <note>
            Det har naturligtvis i det ena fallet handlat om de korruptionsanklagelser
            som har kommit upp och den kamp som parlamentarikerförsamlingen
            har fört. Där har även den svenska delegationen varit väldigt
            starkt involverad i kampen för att få upp till ytan och komma
            till rätta med den verksamhet som har varit.
          </note>
          <note>
            Det är också tydligt att det här har vänt upp och ned även på
            den politiska diskussionen i Europarådets parlamentarikerförsamling,
            eftersom det egentligen inte finns någon grupp som är helt befriad
            från att ha en del av korruptionsanklagelserna under sitt hägn.
          </note>
          <note>
            Det är en viktig lärdom, och därför måste riksdagen och andra
            parlament jobba tydligt med att granska. Det är parlamentets uppgift
            att granska oss som har fått förtroendet att sitta i delegationen
            så att vi sköter oss. Men även i utbytet mellan parlament är det
            viktigt att signalera, precis som vi har sett att man nu gör i
            det spanska Cortes, där man kräver att man rensar och säkrar så
            att man inte sänder parlamentariker som har anklagats för korruption
            till församlingen. Det är en viktig renhållning, fru talman.
          </note>
          <note>
            Det är klart att om vi tittar på utvecklingen i vårt Europa och
            inte bara i världen ser vi att korruptionen är väldigt närvarande.
            Transparency International visar att för östra Europa är snittet
            34 av 100 när det gäller korruptionssituationen. Det säger sig
            självt att detta får effekter, och det är därför som det är viktigt
            att vi i vårt arbete som den svenska riksdagens utsända i Europarådet
            arbetar för att motverka, synliggöra och förhindra att korruption
            får fäste.
          </note>
          <note>
            Den andra frågan som har varit tydlig är naturligtvis det faktum
            att den ryska delegationen inte har rösträtt i församlingen och
            en del annat. Det har funnits frågetecken kring vad man skulle
            göra. Det finns de som säger att vi förhindrar dialog. Så är inte
            fallet, för alla är välkomna att delta i dialogen.
          </note>
          <note>
            Däremot får man inte rösta, och det är en viktig sak. Ryssland
            har självständigt sökt medlemskap i Europarådet, åtagit sig uppdrag
            och skrivit under. Men de har också självständigt fattat beslut
            i strid med vad de lovat och i strid med vad de sagt när det gäller
            annekteringen av Krim, att med militära medel gå in och ändra
            gränser. Det är inte acceptabelt. Det måste få konsekvenser, och
            det är det som verkar nu.
          </note>
          <note>
            Att Ryssland då väljer att än en gång bryta och ställa sig utanför
            men också låta bli att betala sina åtaganden påverkar hela det
            arbetet. De är faktiskt fortfarande medlemmar och sitter i ministerkommittén.
            Ändå vägrar de att betala det som de har skyldighet att göra.
            De ställer inte heller upp på monitoring trots att de är skyldiga
            att göra det. De bjuder inte in till valobservation trots att
            de har åtagit sig att göra det.
          </note>
          <note>
            På punkt efter punkt väljer alltså Ryssland och den ryska duman
            att negligera de åtaganden som man har gjort, och detta måste
            få konsekvenser. Vi har trojanska hästar, fru talman, i det europeiska
            normväsendet med tydligt rysk närvaro, men det pågår också med
            andra aktörer. Vi ser en orbanisering i Europa, och den måste
            vi stå upp för att stoppa.
          </note>
          <note>
            Våra värden undermineras, och vi ser det naturligtvis också inför
            det stundande valet i Turkiet. Vi ser tillbaka på 2017 och ser
            då att Europarådets parlamentariska församling har dragit slutsatser
            av vad som hänt i Turkiet. Vi fördömer tveklöst kuppförsöket,
            men lika tveklöst fördömer vi de oproportionerliga svaren från
            Turkiets ledning under Erdoğan gentemot opposition i alla dess
            former. Det kan vara barn, kvinnor, utländska medborgare, civilsamhället,
            Amnestys ledning och så vidare. Det är statsanställda, och det
            är domare. Det handlar inte minst om journalister. Det finns inte
            längre några fria medier. Undantagstillstånd råder naturligtvis.
            Våra parlamentariska kollegor är också hotade; delar av parlamentet
            sitter i fängelse. Fängelserna fylls, och det påverkar naturligtvis
            också Europarådet.
          </note>
          <note>
            I det läget valde Europarådet att ändå vidta en åtgärd i form
            av att öppna monitoring på nytt. Detta höll på att leda till att
            Turkiet skulle göra en rysk manöver och helt lämna parlamentarikerförsamlingen.
            Till slut valde de dock att inte göra det.
          </note>
          <note>
            Man har däremot under innevarande år dragit in en del av de resurser
            som man tidigare har lovat att satsa på Turkiet, för det är klart
            att när Erdoğan talar om att återinföra dödsstraff måste vi reagera.
            När Erdoğan lyfter de frågorna och säger att han kommer att skriva
            under ett sådant förslag är det ingen tvekan om att en sådan underskrift
            leder till att de måste lämna Europarådet.
          </note>
          <note>
            Med detta, fru talman, vill jag yrka bifall till reservation
            3, punkt 1, för att hävda de normer som Europarådet baseras på.
            Jag vill även tacka kollegorna och tjänstemännen i delegationen
            för arbetet under 2017.
          </note>
          <note type="speaker">
            Anf. 125 JONAS GUNNARSSON (S):
          </note>
          <note>
            Fru talman! Vi har fortsatt att debattera utrikesutskottets betänkande
            12 om Europarådet. Betänkandet hanterar redogörelsen från Sveriges
            delegation vid Europarådets parlamentarikerförsamling, regeringens
            skrivelse om verksamheten inom Europarådet samt ett antal motionsyrkanden.
          </note>
          <note>
            Jag vill börja med att yrka bifall till utskottets förslag i
            betänkandet.
          </note>
          <note>
            Det här är mandatperiodens sista Europarådsdebatt, och som ordförande
            i delegationen till parlamentarikerförsamlingen vill jag börja
            med att tacka övriga i delegationen. Vi har visat att det är möjligt
            att trots olika partibeteckningar upprätthålla ett effektivt samarbete
            i många och ibland svåra frågor. Jag vill särskilt tacka Hillevi
            Engström, Olof Lavesson, Tobias Billström och Boriana Åberg, som
            alla fyra förtjänstfullt utfört uppdraget som vice ordförande
            i delegationen under mandatperioden.
          </note>
          <note>
            Jag vill självklart också ta tillfället i akt och tacka personalen
            på RIK som stöttat oss i vårt arbete under åren – nu senast i
            form av Petra Sjöström och Anna-Sara Hultgård Czernich. Utan dem
            hade vårt arbete varit mycket tyngre och svårare.
          </note>
          <note>
            Fru talman! Den svenska delegationen är mycket aktiv i församlingens
            arbete och bär det förtroende som givits oss av riksdagens kammare
            på ett förtjänstfullt vis. Tittar vi på statistik över närvaro
            i församlingens kammare under omröstningar och deltagande i utskottsmöten
            ser vi att delegationen ligger i toppen. Flera av delegationens
            medlemmar har under mandatperioden åtagit sig viktiga ansvarsområden
            som rapportörer eller talespersoner. Detta har varit viktigt för
            att ge en stark och tydlig svensk röst i de processer som pågår
            i organisationen under en mycket turbulent tid.
          </note>
          <note>
            Utvecklingen inom Europarådets kärnvärden, nämligen mänskliga
            rättigheter, demokrati och rättsstaten, beskrivs i regeringens
            skrivelse fortfarande som förhållandevis dyster. Det är något
            jag tror att vi alla kan skriva under på. Verksamheten i organisationen
            fortsätter att utspelas mot en bakgrund av ekonomiska svårigheter,
            terrorhot och flyktingkris. Politisk po ­ pulism, intolerans och
            rasism får förstärkt genomslag i flera av medlemsstaterna.
          </note>
          <note>
            Vad som händer i Turkiet efter kuppförsöket i juli 2016 respektive
            efter Rysslands illegala annektering av Krim och utvecklingen
            i östra Ukraina visar på en tydlig brist på respekt mot de åtaganden
            respektive land har gjort.
          </note>
          <note>
            De här utmaningarna tillsammans med en mer ansträngd ekonomi
            och inte minst allvarliga korruptionsanklagelser har påverkat
            arbetet i Europarådet starkt. Såväl Turkiet som Ryssland har reagerat
            på den kritik de har fått med ekonomiska påtryckningsmedel mot
            Europarådet, och de har visat missnöje mot beslut och processer
            som pågår i församlingen.
          </note>
          <note>
            Fru talman! Europarådet är fortfarande en otroligt relevant aktör
            inom ramen för rättsstatsutveckling, demokrati samt skyddet och
            upprätthållan ­ det av de mänskliga rättigheterna i Europa. Domstolen,
            människorätts ­ kommissionären, ministerrådet, kommunalkongressen,
            Venedigkommis ­ sionen, parlamentarikerförsamlingen och andra
            delar av organisationen är fortfarande ovärderliga institutioner
            för att hålla Europas stater på rätt spår när det kommer till
            kärnvärden. Den alltmer utvecklade växelverkan mel ­ lan EU och
            Europarådet visar att trots EU:s omfattande uppgifter och åta
            ­ ganden besitter Europarådet en särskild kompetens som alltjämt
            är otroligt viktig för Europas utveckling. Här måste självklart
            Venedigkommissio ­ nens arbete visavi Polen som grund för EU-kommissionens
            agerande en ­ ligt artikel 7.1 i fördraget nämnas.
          </note>
          <note>
            Organisationens relevans blir kanske allra mest tydlig med tanke
            på den kritik och de relativt milda sanktioner som riktats mot
            Ryssland på grund av den olagliga annekteringen av den ukrainska
            Krimhalvön samt azeriska intressens medvetna och strategiska korrupta
            aktiviteter gentemot ledamöter i församlingen. Församlingens sanktioner
            mot den förutvarande ryska delegationen har lett till att Ryssland
            har valt att suspendera sitt deltagande i församlingens arbete
            och också avstått från att utse en delegation för de senaste åren.
          </note>
          <note>
            I församlingen har en tillfällig kommitté bestående av byrån
            och alla delegationsledare upprättats. Syftet med kommittén är
            att titta bland annat på församlingens stadgar och framtida roll.
            I kommitténs diskussioner har det framförts förslag som skulle
            försvaga församlingens redan i dag relativt veka möjligheter att
            införa sanktioner samt eventuellt öppna för andra förändringar
            som skulle göra det svårare att vidta åtgärder mot de stater och
            delegationer som inte medverkar till att leva upp till åtagandena.
            Även om jag upplever att det finns en stor svensk enighet i de
            här frågorna tycker jag att det är viktigt att kammaren blir medveten
            om de diskussioner som pågår.
          </note>
          <note>
            Fru talman! De misstankar och anklagelser om korruption som under
            förra hösten blev alltmer påtagliga inom församlingen har självklart
            påverkat arbetet i församlingen på ett påtagligt vis. Misstankarna
            och anklagelserna ledde fram till att en oberoende korruptionsutredning
            tillsattes. Efter bra och effektivt arbete av den svenska delegationen
            under ledning av Tobias Billström under min föräldraledighet kom
            den tidigare svenska domaren vid Europadomstolen och tidigare
            svenska chefs-JO Elisabet Fura att föreslås att ingå i gruppen
            om tre som fick utföra det viktiga arbetet.
          </note>
          <note>
            Gruppen presenterade sina slutsatser i april i år, och det är
            ju bara att konstatera att misstankarna om korruption och korrupt
            beteende inte har varit tagna ur luften. Rapporten pekar ut ett
            antal personer, både nuvarande och tidigare ledamöter i församlingen.
            Som första åtgärd till följd av rapporten ombads de nuvarande
            ledamöter som omnämndes i rapporten att tillfälligt suspendera
            sitt arbete i församlingen samtidigt som tidigare ledamöters tillträde
            till församlingens lokaler begränsades.
          </note>
          <note>
            Rapporten sändes till församlingens regelkommitté för vidare
            hantering, och de kom med ett utslag redan under gårdagen. Församlingens
            tidigare ordförande Pedro Agramunt från Spanien fråntas flertalet
            rättigheter som ledamot under tio år, bland annat rätten att ställa
            upp som ordförande i församlingen eller i något av dess utskott.
            Han förlorar också rätten att representera församlingen utåt och
            att ingå i valobservationsuppdrag. Samma sanktioner utfärdas också
            för Cezar Florin Preda från Rumänien, Samad Seyidov från Azerbajdzjan
            och Jordi Xuclà från Spanien – dock bara för en period om två
            år.
          </note>
          <note>
            Fru talman! Rapporten har också sänts till samtliga medlemsstaters
            parlaments talmän för att åtgärder ska kunna vidtas på nationell
            nivå om så bedöms nödvändigt. Jag vill i samband med detta säga
            att jag och delegationen i övrigt står till förfogande om det
            är så att det finns frågor om innehållet i rapporten eller hur
            den hanteras i församlingen. Här finns en nordisk och en svensk
            dimension som är intressant för oss att adressera.
          </note>
          <note>
            Fru talman! Jag vill än en gång tacka delegationen för väl utfört
            arbete. Vi har samarbetat på ett gott vis, och vi har hållit demokratins,
            rättsstatens och frihetens fana högt. Jag hoppas att nästa delegation
            kan göra detsamma.
          </note>
          <note>
            (Applåder)
          </note>
          <note type="speaker">
            Anf. 126 LOTTA JOHNSSON FORNARVE (V):
          </note>
          <note>
            Fru talman! När Europa står inför stora utmaningar har Europarådet
            goda möjligheter att utgöra en viktig plattform för utbyte, dialog
            och samarbete. Det blir nu extra betydelsefullt att stå upp och
            försvara Europarådets kärnvärden när det gäller frågor om mänskliga
            rättigheter, demokrati och rättsstatens principer. Europakonventionen
            för de mänskliga rättigheterna och Europadomstolen är centrala
            verktyg i arbetet.
          </note>
          <note>
            Tyvärr har Europarådets verksamhet präglats av en förtroendekris
            under perioden, som flera av ledamöterna redan har nämnt. Församlingens
            förra president Agramunt avgick under året efter korruptionsanklagelser,
            och en oberoende korruptionsutredning tillsattes för att genomlysa
            hela verksamheten. Utredningen presenterades i april i år.
          </note>
          <note>
            Det är nu oerhört viktigt att arbetet med att motverka all form
            av korruption verkligen tas på största allvar och att konkreta
            åtgärder snarast kommer på plats så att rådets trovärdighet inte
            undermineras. Jag är glad att den svenska delegationen var enig
            och spelade en aktiv roll i att få det viktiga arbetet till stånd.
          </note>
          <note>
            Europarådets parlamentariska församling har debatterat en rad
            frågor rörande migrations- och flyktingkrisen, sociala klyftor,
            mediefrågor, mänskliga rättigheter samt den demokratiska utvecklingen
            i Turkiet, Azerbajdzjan, Ungern, Vitryssland och Ukraina. Jag
            hinner inte kommentera samtliga dessa rapporter, utan jag väljer
            att koncentrera mitt anförande runt några frågor som jag anser
            är av stor betydelse.
          </note>
          <note>
            Frågan om Rysslands annektering av Krim och utvecklingen i östra
            Ukraina har fortsatt att stå i centrum. F örsamlingen beslutade
            2014 och 20 15 att Ryssland temporärt skulle fråntas sin rösträtt
            i församlingen på grund av den ryska annekteringen av Krim och
            utvecklingen i Ukraina. Vänsterpartiet delar den svenska delegationens
            ställningstagande och står bakom fortsatta sanktioner mot Ryssland.
          </note>
          <note>
            Migrations ‑ och flyktingfrågan har debatterats vid flera tillfällen,
            och ett antal resolutioner har antagits som bland annat tagit
            upp vikten av god integration med aktiva åtgärder och att all
            form av diskriminering motarbetas.
          </note>
          <note>
            Även det faktum att medlemsländerna inte lyckats samarbeta om
            åtgärder för att lösa migrations ‑ och flyktingkrisen, trots att
            det fortfarande är en av de största utmaningar Europa står inför,
            har behandlats. Jag anser att det är skandal att det rika Europa
            inte tar ansvar för människor på flykt undan krig, terror och
            förföljelse och att allt fler länder, inklusive Sverige, inför
            allt hårdare restriktioner. I stället för en generös flyktingpolitik
            har Europa valt att låta länder som Turkiet och Libyen agera gränspolis.
          </note>
          <note>
            Fru talman! Man måste understryka att arbetet för demokrati och
            mänskliga rättigheter på vår kontinent behöver stärkas betydligt.
            Vi ser hur mänskliga rättigheter kränks i länder som Turkiet,
            Ungern, Ryssland, Polen, Rumänien och Azerbajdzjan. Det är ett
            steg tillbaka från Europarådet, där flera länder åsidosätter de
            åtaganden som ett medlemskap innebär genom att på olika sätt kränka
            de mänskliga rättigheterna.
          </note>
          <note>
            Jag vill särskilt nämna den allvarliga situationen i Azerbajdzjan
            och Turkiet.
          </note>
          <note>
            Det är mot den bakgrunden positivt att Europarådet antog en rapport
            som bland annat uttrycker oro över situationen i Azerbajdzjan,
            särskilt när det gäller fängslandet av oppositionella och journalister.
            Landet måste snarast leva upp till sina åtaganden enligt Europakonventionen,
            frige politiska fångar samt skapa en miljö som främjar medie ‑
            och organisationsfrihet.
          </note>
          <note>
            Situationen i Turkiet blir allt svårare när det gäller de mänskliga
            rättigheterna. Landet har tagit flera steg bort från demokratins
            väg, framför allt sedan det misslyckade kuppförsöket i juli 2016.
            Det är uppenbart att kuppförsöket användes för att stärka den
            sittande regimen och tysta all opposi ­ tion i landet, bland annat
            genom massarresteringar och avskedanden. Den kurdiska befolkningen
            och vänsterpartiet HDP har drabbats särskilt hårt genom att ett
            stort antal av deras demokratiskt valda ledare på olika nivåer
            har fängslats.
          </note>
          <note>
            Det är mot den bakgrunden mycket bra att den parlamentariska
            församlingen beslutade att återuppta övervakningsförfarandet gentemot
            Turkiet, något jag hoppas kan bidra till en förändring.
          </note>
          <note>
            Ett annat område som diskuterats vid flera tillfällen är situationen
            för medier och journalister i Europa. Yttrande ‑ och informationsfrihet
            liksom mediernas frihet och oberoende är grundläggande förutsättningar
            för en demokrati. Det är därför djupt oroande att journalister
            och andra medieaktörer i ökande omfattning blir trakasserade,
            fängslade och även dödade i Europa.
          </note>
          <note>
            Det är mot den bakgrunden positivt att Europarådet har tagit
            fram en plattform för att främja skyddet av journalistik och journalisters
            säkerhet och att man följer utvecklingen kontinuerligt.
          </note>
          <note>
            Jag vill passa på att ge en eloge till Eva-Lena Jansson, som
            stod som rapportör för en viktig rapport om den svåra humanitära
            situationen i Gaza.
          </note>
          <note>
            I Gaza, som har beskrivits som världens största utomhusfängelse,
            lider stora grupper brist på det mesta: bostäder, skolor, sanitet,
            arbete och försörjning. Gaza riskerar att bli obeboeligt redan
            2020 om situationen inte förbättras. Ca 1,1 miljoner människor
            är beroende av humanitärt stöd.
          </note>
          <note>
            Rapporten konstaterar att en förutsättning för framsteg är lyftandet
            av blockaden så att förnödenheter och byggmaterial når de behövande
            och Gaza kan återuppbyggas. Vi ser i detta nu konsekvenserna av
            blockaden och den enorma frustration människor i Gaza upplever
            – en frustration som i stället för av humanism möts av skarpa
            kulor, något som utan tvivel kommer att förvärra situationen ytterligare.
          </note>
          <note>
            Jag vill också ta upp en rapport som kanske inte har fått så
            mycket uppmärksamhet men som betyder oerhört mycket för dem den
            berör efter ­ som den är den första i sitt slag som antagits på
            denna nivå. Det handlar om främjandet av mänskliga rättigheter
            och undanröjandet av diskriminering av intersexpersoner. En grupp
            som varit alltför marginaliserad och utsatt för olika kränkningar
            har nu fått en rapport att luta sig mot. Det tycker jag är mycket
            glädjande.
          </note>
          <note>
            Slutligen kan jag konstatera att den svenska delegationen återigen
            har varit mycket aktiv under mandatperioden och att stämningen
            i delegatio ­ nen har varit god. Jag vill tacka hela delegationen,
            särskilt Jonas Gunnarsson som varit delegationsledare, för ett
            mycket gott samarbete. Jag vill också rikta ett stort tack till
            våra mycket kompetenta tjänstemän. Utan er hade det varit svårt
            att klara detta uppdrag. Tack så mycket!
          </note>
          <note type="speaker">
            Anf. 127 MARKUS WIECHEL (SD):
          </note>
          <note>
            Fru talman! Som bekant debatterar vi i dag utrikesutskottets
            betänkande om verksamheten inom Europarådets ministerkommitté
            och Europarådets parlamentariska församling.
          </note>
          <note>
            I många avseenden har utvecklingen i världen och Europa gått
            åt fel håll. Det är andra här som har talat om det. Vi har sett
            korruptionsproblem, som är någonting vi hela tiden behöver arbeta
            vidare med. Det är på grund av den typen av problem som arbetet
            i Europarådet är så oerhört viktigt.
          </note>
          <note>
            Europarådet är ett mellanstatligt samarbete för att främja mänskliga
            rättigheter och samtidigt synkronisera medlemsländerna i frågor
            där det finns samsyn. Det är någonting väldigt fint.
          </note>
          <note>
            Av den anledningen finns det mycket man skulle kunna säga i dag.
            Flera har talat om till exempel korruption. Jag tänkte lägga fokus
            på några andra områden som är att betrakta som väldigt viktiga
            just nu.
          </note>
          <note>
            Ett av dessa områden är den fundamentala rätten till åsiktsfrihet
            samt att få tillhöra eller slippa tillhöra en förening. Rätten
            att frivilligt välja politisk åskådning och facklig organisation
            är skyddad av den europeiska konventionen om skydd för de mänskliga
            rättigheterna och de grundläggande friheterna. Det här bör vara
            självklarheter och grundläggande för alla demokratiska länder.
          </note>
          <note>
            Fru talman! Jag tänker redogöra för några artiklar i den europeiska
            stadgan.
          </note>
          <note>
            Artikel 5 slår fast rätten för arbetstagare och arbetsgivare
            att bilda och tillhöra en organisation som tillvaratar deras ekonomiska
            och sociala intressen. Statens uppgift är att skydda medborgarnas
            möjlighet att utöva denna rätt.
          </note>
          <note>
            I artikel 11 slås det fast att varje medborgare har rätt att
            ansluta sig till fackföreningar för att skydda sina intressen.
          </note>
          <note>
            I artikel 14 fastslås ett förbud mot diskriminering på grund
            av till exempel kön, etnicitet, hudfärg, språk, religion och politisk
            eller annan åskådning.
          </note>
          <note>
            Trots dessa artiklar förekommer det i Europa, till och med här
            i Sverige, diskriminering på grund av politisk åskådning. I Vitryssland
            är läget så allvarligt att politiskt aktiva fängslas. I Sverige
            är läget lyckligtvis inte så allvarligt, men politiker har blivit
            uteslutna från fackförbund, utsatts för våld och blivit av med
            sina arbeten på grund av politisk hemvist.
          </note>
          <note>
            Jag är själv en av väldigt många i Sverige som har tvingats utstå
            våld, hot, vandalisering och trakasserier till följd av mina åsikter.
            Att detta får förekomma i vårt land, som är förhållandevis välutvecklat,
            är skamligt. Jag skäms över en sådan sak. Sverige bör vara ett
            föredöme i dessa avseenden i Europarådet, och den svenska regeringen
            bör ta betydligt tydligare avstånd från denna typ av diskriminering
            och aktivt driva frågan i Europarådet för att stärka sådana här
            självklara rättigheter för Europarådets medlemsländers medborgare.
          </note>
          <note>
            Fru talman! När vi ändå är inne på detta område, som rör Europarådets
            grundpelare demokrati och rätt till åsiktsfrihet och mänskliga
            rättigheter, är det lätt att tankarna går till Turkiet. Det är
            nämligen inte bara i Vitryssland som människor fängslas till följd
            av sina politiska åsikter. Det händer även i Turkiet.
          </note>
          <note>
            Turkiet var ett av de första länderna som anslöt sig till Europarådet
            efter dess bildande. Man har länge sett landet som ett föredöme,
            mycket på grund av att Turkiet i sin del av världen har ansetts
            vara förhållandevis demokratiskt och sekulärt.
          </note>
          <note>
            De senaste åren har vi dock sett hur utvecklingen har gått åt
            helt fel håll. I många år har den turkiska regimen aktivt förtryckt
            sina medborgare, inte minst sina kurdiska medborgare. Man har
            till och med förnekat kurderna deras existens. Man har varit hårdför
            mot minoriteter, och man har aktivt verkat för en politik som
            för tankarna tillbaka till det osmanska imperiets storhetstid
            och dess imperialism.
          </note>
          <note>
            Invasionen av Cypern visade vilken brutal och hårdför ledning
            turkarna hade redan i mitten av 70-talet. Ett liknande agerande
            ser vi än i dag. Man har angripit såväl Irak som Syrien med sin
            militärmakt och tydligt brutit mot folkrätten.
          </note>
          <note>
            Erdoğanregimen har också visat sig strunta i den vapenvila som
            FN:s säkerhetsråd kommit överens om. Man bröt mot denna när man
            med hjälp av brutala islamistgrupper invaderade kurdiska Afrinprovinsen
            i nordvästra Syrien. Skrämmande nog har samtliga övriga partier
            i Sverige i och med sitt uttalade stöd till den turkstödda så
            kallade interimsregeringen indirekt legitimerat detta angrepp
            då just denna regering bildade ett råd som sedan invaderade Afrin.
          </note>
          <note>
            Det är dessutom en aning motsägelsefullt med tanke på att man
            har uttalat visst stöd för den väststödda alliansen Syrian Democratic
            Forces, som blev angripen av dessa miliser.
          </note>
          <note>
            Som jag tidigare nämnt sker även omfattande och frekventa övergrepp
            på fundamentala mänskliga rättigheter inne i Turkiet. Detta såg
            vi inte minst efter det misslyckade kuppförsöket då hundratusentals
            journalister, människorättsaktivister, domare, advokater, poliser,
            lärare, politiskt aktiva med flera fängslades, sas upp eller attackerades
            på olika sätt. Ofta helt utan skäl anklagades de för att ha koppling
            till en politisk rörelse. Att detta skedde bara några dagar efter
            kuppförsöket vittnar om en omfattande åsiktsregistrering som borde
            sända en och annan varningssignal.
          </note>
          <note>
            Med tanke på Europarådets föredömliga agerande när Ryssland bröt
            mot diverse rättigheter fanns en förhoppning om att såväl Sverige
            som Europarådet skulle agera på ett likartat sätt mot Turkiet.
            Men så skedde inte, trots allt vi har sett från skurkstaten Turkiet.
          </note>
          <note>
            Fru talman! Europarådets medlemsländer måste uppfylla tre krav
            för att vara kvar i detta samarbete. De ska ha ett demokratiskt
            styrelseskick, vilket Turkiet knappast kan anses ha, de ska ligga
            i Europa och sist men inte minst ska de respektera medborgar nas
            grundläggande mänskliga fri ‑ och rättigheter, vilket vi tydligt
            har sett att Turkiet inte gör.
          </note>
          <note>
            Man behöver inte vara ett geni för att förstå att Turkiets stora
            delega ­ tion i parlamentariska församlingen och generösa ekonomiska
            bidrag påverkar medlemsländernas förhållningssätt till landet.
            Inte heller behöver man vara ett geni för att förstå att Turkiets
            inflytande i de många olika politiska grupper som finns också
            innebär ett politiskt inflytande.
          </note>
          <note>
            Det är just detta som riskerar att försämra Europarådets rykte
            och försvaga legitimiteten. Europarådet ska stå upp för mänskliga
            rättigheter, demokrati och yttrandefrihet i hela världen. Av den
            anledningen måste Sverige agera för att upprätthålla de principer
            som är grundläggande i Europarådet.
          </note>
          <note>
            Fru talman! Sist men inte minst ska jag kort nämna en utveckling
            i Europa som vi alla har anledning att vara mycket oroade över,
            nämligen den omfattande antisemitismen. Den har även varit tydlig
            i Sverige under ett antal år. Det antisemitiska våldet mot judar
            i världen har blivit betydligt brutalare, och den långsiktiga
            trenden visar på en ordentlig ökning.
          </note>
          <note>
            Hur kan detta ske när vi vet vad som hände i Europa under 30-
            och 40 ‑ talet? Hur kan man bara se på när hat och intolerans
            sprider sig? Det är en oacceptabel utveckling, och det måste ske
            en förändring.
          </note>
          <note>
            Här spelar Europarådet en viktig roll. Vi måste försvara medborgarnas
            mänskliga rättigheter och samtidigt samarbeta för att motverka
            antisemitism och sprida kunskap i syfte att motverka fördomar
            och hat, vare sig det kommer från högerextremister, islamister
            eller de många antisemitiska strömningarna inom vänstern.
          </note>
          <note>
            Fru talman! Jag tackar för tiden i Europarådet och yrkar bifall
            till Sverigedemokraternas reservation.
          </note>
          <note>
            I detta anförande instämde Björn Söder (SD).
          </note>
          <note type="speaker">
            Anf. 128 KERSTIN LUNDGREN (C) replik:
          </note>
          <note>
            Fru talman! En av de frågor jag inte tog upp under mitt anförande
            var den händelse 2017 som drog igång hela processen i Europarådet
            med att granska korruptionsanklagelser.
          </note>
          <note>
            Det handlade om delegationen ledd av ryska dumans sanktionsledamöter,
            president Agramunt och ledaren för vår grupp, Jordi Xuclà, med
            flera som åkte till Syrien för att sitta under president Asads
            porträtt och låta sig bli en del av Asads kampanj. Det är inte
            en kampanj för mänskliga rättigheter, demokrati och rättsstat
            utan en kampanj mot den egna befolkningen – en kampanj som också
            sker med kemiska vapen.
          </note>
          <note>
            Det var inledningen till upproret 2017 i parlamentarikerförsamlingen.
            Man motsatte sig att detta skedde och att parlamentarikerförsamlingens
            rykte drogs ned genom detta agerande.
          </note>
          <note>
            Eftersom Markus Wiechel själv reste till Syrien och var i samma
            miljöer som gruppen från parlamentarikerförsamlingen finns det
            skäl, fru talman, att lyfta upp detta. De åkte med ryska militärplan
            och vistades i Syrien med Asads och Rysslands godkännande och
            såg och mötte dem som Asad och Ryssland ansåg att de skulle träffa.
          </note>
          <note>
            Det här är ett problem som också denna parlamentarikerförsamling,
            Sveriges riksdag, ska vara medveten om.
          </note>
          <note type="speaker">
            Anf. 129 MARKUS WIECHEL (SD) replik:
          </note>
          <note>
            Fru talman! Det har länge förts en debatt om att kriminalisera
            fake news. Om jag var Kerstin Lundgren skulle jag vara orolig
            om det blir verklighet med tanke på alla den rappakalja Kerstin
            Lundgren sprider.
          </note>
          <note>
            Till skillnad från Kerstin Lundgren tar jag personligen i min
            roll som riksdagsledamot ett ansvar för att bry mig om även de
            människor som bor i de mest hårdföra förtryckarstaterna och under
            en auktoritär regim. Jag anser att fler ledamöter i Sveriges riksdag
            borde göra det och inte bara se till de människor som lever under
            förhållandevis lugna regeringar. Denna uppfattning delas också
            av FN-personal, hjälparbetare och oppositionella i Syrien.
          </note>
          <note>
            Kerstin Lundgren har ingen aning om vilka vi träffade när vi
            var i Syrien. Men vårt schema är en offentlig handling, så det
            är bara att begära ut det. Vi träffade sex olika FN-organ, religiösa
            företrädare, minoriteter och oppositionella. Vår resa handlade
            om att bry sig om de svagaste.
          </note>
          <note>
            Vad beträffar att sitta under ett porträtt av en viss person
            finns det många politiker som kan fastna på sådana bilder på resa
            eller i Sverige. Det är inget man ska lastas för när man bryr
            sig om de svaga i landet.
          </note>
          <note type="speaker">
            Anf. 130 KERSTIN LUNDGREN (C) replik:
          </note>
          <note>
            Fru talman! De svaga i Syrien är den halvan av befolkningen som
            har tvingats fly kriget och offren för Asadregimens kemvapenattacker.
            Vilka är svagare än de barn som drabbades av detta? Hur många
            av dessa mötte delegationen som åkte från Europarådet till Asads
            Syrien? Inga.
          </note>
          <note>
            Jag tog bara upp Markus Wiechel som exempel.
          </note>
          <note>
            Det var ju tydligt att de som åkte från Europarådets parlamentarikerförsamling
            åkte på rysk inbjudan med ryska transportplan, och de gjorde det
            med Asads och Rysslands godkännande. Det var en förutsättning
            för att de skulle komma in på detta sätt.
          </note>
          <note>
            Det är inte helt enkelt att ta sig in i områden som detta, och
            det var naturligtvis inte enkelt eller möjligt att möta offren
            för den kampanj med kemvapen som vi har sett från regimen. Detta
            var en av de saker som startade processen med att rensa i Europarådets
            parlamentarikerförsamling, för där fanns företrädare som var valda
            ledar e och som hade klivit in med Asads bilder bakom sig och
            gjort sig till en kampanjstruktur för dem. Om man åker till Syri
            en och är inbjuden och möter Asads regim är man medveten om att
            man blir en del av en kampanjorganisation. Detta ska vi vara klara
            över.
          </note>
          <note>
            Jag hade egentligen också varit intresserad av att höra vad ni
            tycker om Orbániseringen, men det får vi ta en annan gång.
          </note>
          <note type="speaker">
            Anf. 131 MARKUS WIECHEL (SD) replik:
          </note>
          <note>
            Fru talman! Först och främst blev vi inte inbjudna till Syrien,
            utan vi kom med en begäran om att få åka dit, precis som Kerstin
            Lundgren kan göra om hon nu bryr sig om de människor som bor där.
            Denna begäran godkändes.
          </note>
          <note>
            Sedan finns det vissa skillnader här. Jag och även Johan Nissinen
            stöttade att vi skulle avsätta Agramunt. Nu kom vi aldrig till
            den omröstningen, men vi var fullt med på detta med tanke på att
            det som han gjorde inte var okej. Han åkte som sagt dit under
            skydd av ryska trupper och syriska företrädare, inte för att träffa
            syrier, oppositionella eller religiösa företrädare, såvitt jag
            vet, utan troligtvis därför att det var en bjudresa från Ryssland.
            Detta var definitivt inte fallet för oss. Vi betalade vår resa
            själva, och vi träffade helt andra personer.
          </note>
          <note>
            Jag tycker att det är lite tråkigt att Kerstin Lundgren ägnar
            sig åt någon form av guilt by association här. Varken jag eller
            Martin Kinnunen, som åkte på resan, har någon som helst koppling
            till Agramunt eller för den delen den ryska regimen eller något
            sådant. Att jämföra oss med honom eller Ryssland skulle jag säga
            är att kasta sten i glashus, om man inte själv – det kanske Kerstin
            Lundgren vill – vill bli förknippad med Pinochet eller någon annan
            som har en delvis liberal politik.
          </note>
          <note>
            Det går inte att bara plocka personer och sedan hävda att de
            har någon form av samröre när de faktiskt inte har det. Jag har
            inget samröre med Agramunt eller den ryska regimen, lika lite
            som Kerstin Lundgren har det med Pinochet eller någon annan som
            har en förhållandevis liberal politik. Dessutom är det ganska
            tydliga skiljelinjer mellan Agramunts politik och min politik.
          </note>
          <note type="speaker">
            Anf. 132 EVA-LENA JANSSON (S):
          </note>
          <note>
            Fru talman! I sitt anförande har min partikamrat Jonas Gunnarsson
            tagit upp stora och viktiga principiella frågor som dominerat
            arbetet i Europarådet under 2017.
          </note>
          <note>
            Jag tänkte nu lyfta upp en specifik rapport vars innehåll blivit
            högaktuellt denna vecka. Under 2017 års januarisession med Europarådet
            presenterade jag min rapport om den humanitära krisen i Gaza,
            där en stor del av befolkningen lever under fattigdomsgränsen
            och fler än 1,1 miljon invånare är beroende av humanitärt stöd.
          </note>
          <note>
            I rapporten beskrev jag hur det råder stor brist på rent vatten
            och tillgång till sjukvård och att tillgången till elektricitet
            bara är sporadisk. Återuppbyggnaden av bostäder och skolor efter
            de israeliska attackerna 2014 sker långsamt då nödvändigt byggmaterial
            hindras att föras in. Arbetslösheten är mycket hög, särskild bland
            kvinnor. Kvinnor och flickor riskerar att utsättas för könsrelaterat
            våld och behöver särskilt skydd.
          </note>
          <note>
            Enligt FN riskerar Gaza att bli obeboeligt redan 2020 om situationen
            inte förbättras snarast.
          </note>
          <note>
            I samband med min rapport antogs en resolution av den parlamentariska
            församlingen med stor majoritet. Moderaterna och Sverigedemokraterna
            röstade dock emot. Resolutionen innehöll bland annat rekommenda
            ­ tioner om att det internationella samfundet bör se till att
            medicinska och sociala tjänster tillhandahålls Gazas befolkning
            och att en hållbar lösning hittas för vatten och energi.
          </note>
          <note>
            Israels blockad måste hävas för att säkerställa att befolkningen
            i Gaza har tillgång till grundläggande och omistliga mänskliga
            rättigheter.
          </note>
          <note>
            Fru talman! Sedan rapporten och resolutionen antogs av Europarådet
            har den humanitära krisen i Gaza förvärrats, och invånarna blir
            alltmer desperata. För några dagar sedan sköt israelisk militär
            ihjäl 58 personer, och närmare 2 800 andra personer skadades i
            samband med protester vid gränsen mellan Israel och Gaza.
          </note>
          <note>
            Ordföranden för Europarådets politiska kommitté, Ria Oomen-Ruijten
            från Holland och EPP-gruppen, gjorde följande uttalande i går:
          </note>
          <note>
            Jag är bestört och fördömer starkt den israeliska armens oproportionerliga
            användande av våld. Jag ställer mig bakom kravet på en oberoende
            internationell utredning av det som skett. Jag uppmanar både israeler
            och palestinier att avstå från att tillgripa våld och att agera
            för att göra sitt yttersta för att undvika ytterligare upptrappning
            och fler döda.
          </note>
          <note>
            Den humanitära krisen i Gaza måste få en lösning, och omvärlden
            måste hjälpa till att bidra till en varaktig lösning så att ca
            2 miljoner invånare kan få drägliga levnadsvillkor och därmed
            kunna tillvarata sina mänskliga rättigheter.
          </note>
          <note>
            Fru talman! Jag vill passa på att tacka delegationen. Jag vill
            tacka riksdagens tjänstemän för värdefulla insatser. Ett särskilt
            stort tack vill jag ge Jonas Gunnarsson för hans insats och roll
            som delegationsledare. Det har varit en förmån att få ingå i delegationen
            under din ledning, Jonas, så stort tack till dig och till delegationen!
          </note>
          <note>
            (Applåder)
          </note>
          <note type="speaker">
            Anf. 133 BORIANA ÅBERG (M) replik:
          </note>
          <note>
            Fru talman! Jag var med och deltog i debatten. Jag instämmer
            i Eva-Lena Janssons beskrivning av den katastrofala situationen
            i Gaza, men jag instämmer däremot inte i vad orsakerna är.
          </note>
          <note>
            Som Lotta Johnsson Fornarve nämnde i sitt tal brukar Gazaremsan
            be ­ skrivas som det största utomhusfängelset. Precis som i alla
            andra fängelser sitter fängelsevakterna på insidan. Det är faktiskt
            den palestinska terror ­ organisationen Hamas som bär skulden
            för den djupa tragedi och misär som det palestinska folket på
            Gazaremsan får utstå. De använder sin egen befolkning som gisslan.
            Med sitt agerande väcker de människors protester – människor som
            står utan vatten, elektricitet och byggnadsmaterial. Varför? Jo,
            för att allt byggnadsmaterial som smugglas in används för att
            göra tunnlar för att kunna smuggla in terrorister i Israel.
          </note>
          <note>
            Detta är anledningen till att jag röstade emot resolutionen.
            Jag tycker att man ska ha en balans och kunna se de riktiga orsakerna
            till den tragiska utvecklingen på Gazaremsan.
          </note>
          <note type="speaker">
            Anf. 134 EVA-LENA JANSSON (S) replik:
          </note>
          <note>
            Fru talman! Som jag nämnde i samband med debatten konstaterar
            jag att de stora demonstrationer som pågick i december 2016 var
            just mot Hamas, som har en mycket negativ inverkan för befolkningen.
            Men det finns också ett land utanför som hindrar människor från
            att ta sig ut från Gaza, som varje dag gör kontroller, som nekar
            människor som behöver cancervård att komma över till Västbanken
            och som nekar anhöriga att följa med svårt sjuka personer. Detta
            beskrivs också i rapporten.
          </note>
          <note>
            De förslag som finns med i resolutionen är desamma som Carl Bildt
            föreslog i samband med att han var utrikesminister, så jag har
            lite svårt att se att detta skulle skilja sig nämnvärt från annan
            politik. Jag kan konstatera att både norska Høyre och Fremskrittspartiet
            röstade för resolutionen. Så kontroversiell var den alltså inte,
            utan det var som sagt en stor majoritet i Europarådets delegation
            som röstade för.
          </note>
          <note>
            Jag håller med om det som Boriana Åberg nämnde i sitt tal när
            det gäller den svåra situationen för människorna i Gaza. Detta
            tycker jag att hon ska ha heder av.
          </note>
          <note type="speaker">
            Anf. 135 BORIANA ÅBERG (M) replik:
          </note>
          <note>
            Fru talman! Jag uppskattar Eva-Lena Jansson som kollega, och
            jag uppskattar hennes engagemang. Men jag kan inte se annat än
            att hon har fel när det gäller inställningen att allt är Israels
            fel.
          </note>
          <note>
            Vi vet alla hur Gazaremsan såg ut när Israel lämnade den. Det
            var ett välfungerande samhälle med drivhus där man odlade grönsaker,
            och människor hade jobb. Nu, 13 år senare, ser det ut som det
            gör.
          </note>
          <note>
            Jag vill också invända mot att palestinska medborgare inte får
            vård. Man utför till och med transplantationer av organ från avlidna
            israeler till palestinska barn, bland annat hjärttransplantationer.
            Problemet är Hamas som de facto styr Gaza. De har utropat Israel
            till sin fiende.
          </note>
          <note>
            Säga vad man vill, men Israel är den enda demokratin i Mellanöstern
            där till exempel homosexuella kan vara öppna med sin kärlek. Där
            har människor en frihet som grannar till Israel bara kan drömma
            om. Jag skulle därför önska att Eva-Lena Jansson som en god person
            öppnade sina ögon och såg båda sidorna och också erkände Israels
            rätt att kunna försvara sig, eftersom terroristgruppen Hamas sysslar
            med stora brott mot mänskligheten. Det handlar om terroristbrott
            på Israels territorium. De skickar raketer och provocerar demonstrationer.
            De demonstrationer som skedde i början av veckan var uppviglade
            av Hamas.
          </note>
          <note type="speaker">
            Anf. 136 EVA-LENA JANSSON (S) replik:
          </note>
          <note>
            Fru talman! När det gäller Hamas och den verksamhet som de bedriver
            beskrev jag till exempel hur man hade torterat palestinier. Jag
            beskrev också de insatser som måste göras för att möta terrorism.
            Jag skrev också i resolutionen att Israel har rätt att försvara
            sig mot angrepp och att den palestinska myndigheten måste fördöma
            terrorhandlingar. Jag var jättetydlig med det.
          </note>
          <note>
            Men man kan inte komma ifrån att det är den starkare parten som
            har det största ansvaret. Och i denna fråga är det staten Israel
            som har det stora ansvaret och måste säkerställa att människor
            ges sina mänskliga rättigheter.
          </note>
          <note>
            Jag har inte nämnt allt som står i rapporten, eftersom jag bara
            hade fyra minuter på mig. Men det finns så mycket mer att säga
            om situationen. De som lider i dag är de människor som är instängda
            i Gaza. Jag kan bara beklaga deras situation.
          </note>
          <note type="speaker">
            Anf. 137 MARKUS WIECHEL (SD) replik:
          </note>
          <note>
            Fru talman! Jag vill börja med att säga att det är väldigt lätt
            att sitta på sina höga hästar och hela tiden klaga på Israel när
            man själv har grannar som Norge, Finland och Danmark. Israel har
            grannar som Hamas, Hizbollah, IS och al-Qaida. Det är en ganska
            stor skillnad.
          </note>
          <note>
            Vi kan titta på Hamas som styr i Gaza. De har under de senaste
            dagarna, vid dessa protester mot ambassadflytten, använt sig av
            bebisar som mänskliga sköldar. Det finns bilder på nätet som visar
            att de har målat den israeliska flaggan på en åsna för att sedan
            tända eld på åsnan. Det är en brutal terroristorganisation.
          </note>
          <note>
            Innan Israel drog sig ur Gaza fanns det en fungerande infrastruktur.
            Allt detta har Hamas förstört. Man har använt sig av avloppssystemen
            och byggt raketer av dem för att sedan skjuta mot civilbefolkningen
            i Israel. Det är en terroristorganisation som styr Gaza, och detta
            är någonting som Israel måste förhålla sig till.
          </note>
          <note>
            När det gäller uttalandet om att Israel skulle stoppa truckar
            som går till Gaza skulle jag vilja fråga Eva-Lena Jansson hur
            många truckar hon tror går till Gaza från Israel varje år.
          </note>
          <note type="speaker">
            Anf. 138 EVA-LENA JANSSON (S) replik:
          </note>
          <note>
            Fru talman! Jag var inte riktigt med på Markus Wiechels fråga.
            Jag talade om byggmaterial. Men jag fördömer alla typer av terrorhandlingar.
            Jag fördömer de terroristangrepp som Hamas sysslar med. Det tycker
            jag att jag har varit tydlig med. Om man läser rapporten framgår
            det också mycket tydligt att jag tar avstånd från den typen av
            handlingar.
          </note>
          <note>
            Jag tycker att det är viktigt att lyfta fram denna situation.
            Det var mitt uppdrag som rapportör att beskriva den. Jag nekades
            av den israeliska myndigheten att resa in i Gaza. Jag besökte
            dock både den östra och den västra delen av Jerusalem. Jag var
            också på Västbanken och tog del av palestiniernas situation och
            hur det är att passera olika typer av kontroller.
          </note>
          <note>
            Den situation som är i Gaza i dag blir inte bättre av att människor
            inte kan komma ut och arbeta, den blir inte bättre av att avloppssystemen
            är förstörda, den blir inte bättre av att man skjuter på fiskare
            och att m än n iskor inte får fiska enligt de gränser som framgår
            av Osloavtalet utan blir begränsad e och den blir inte bättre
            av att palestinierna hindras att bruka värdefull jordbruksmark
            med hänvisning till att Israel vill ha en säkerhet långt in på
            palestinskt område. Detta påverkar situationen, och framtidsutsikterna
            för barn som föds i Gaza är extremt dåliga. Situationen för barnen
            när det gäller psykisk ohälsa och möjlighet att gå i skolan –
            massor av skolor bombades sönder under de israeliska attackerna
            2014 – är naturligtvis sådan att det inte finns några framtidsutsikter
            för ett enda barn i detta land. Det är alltså stora problem där,
            och människor är frustrerade.
          </note>
          <note>
            Därmed inte sagt att man ska utföra terrorhandlingar. Att man
            demonstrerar tror jag faktiskt är en mänsklig rättighet.
          </note>
          <note type="speaker">
            Anf. 139 MARKUS WIECHEL (SD) replik:
          </note>
          <note>
            Fru talman! Jag tror att samtliga ledamöter här i Sveriges riksdag
            står bakom att vi ska försöka hjälpa civilbefolkningen i Gaza
            och försöka stötta dem som är i behov av hjälp.
          </note>
          <note>
            Men vad är då alternativet för Israel? De har en skyldighet gentemot
            sina egna medborgare att skydda dem från terrorister. Som vi mycket
            väl vet önskar man, både inom PLO och inte minst inom Hamas, fullkomligt
            utplåna staten Israel, eliminera judar och så vidare. Detta är
            ingenting nytt, utan det är någonting som man har vetat under
            väldigt många år.
          </note>
          <note>
            Jag ska återgå till transporterna. Under 2017 skickades minst
            160 000 truckar från Israel med förnödenheter. Det är Israel som
            bistår många av de civila i Gaza med de förnödenheter som de behöver,
            och det är Hamas och de terrorister som finns där som i många
            fall förstör den infrastruktur som Israel en gång har byggt upp.
            För bara två dagar sedan var det Hamas som stoppade två truckar
            som Israel skickade till Gaza. Hamas stoppade dessa truckar och
            skyllde sedan på Israel. Detta är någonting som jag tycker är
            värt att tänka på innan man springer terroristernas ärenden.
          </note>
          <note type="speaker">
            Anf. 140 EVA-LENA JANSSON (S) replik:
          </note>
          <note>
            Fru talman! Det är anmärkningsvärt att Markus Wiechel säger att
            jag agerar å Hamas vägnar. Jag talar om den palestinska befolkningen
            som lider i Gaza. Det är det som rapporten handlar om. Jag tar
            avstånd från Hamas terrorhandlingar, och jag tar avstånd från
            antisemitism oavsett om den sker i palestinska områden, i Ungern
            eller i Sverige. Antisemitism är förfärlig och ska fördömas var
            den än uttrycks och vem som än uttrycker den.
          </note>
          <note>
            Men det som sker i Gaza i dag är att barn förvägras en ordentlig
            uppväxt – att kunna gå i skolan och att ha en rimlig bostad. Jag
            beskrev också i rapporten, om Markus Wiechel läste den, hur mycket
            mer förnödenheter som den israeliska staten ser till kommer in.
            Det framgår mycket tydligt. Men det framgår också att människors
            möjligheter att resa mellan palestinska områden på Västbanken
            och Gaza är mycket starkt begränsade, oavsett om de är cancersjuka,
            ska till ett arbete eller besöka släktingar. Om man till exempel
            har lämnat Gaza för att studera kan man inte komma tillbaka.
          </note>
          <note>
            Brotten mot mänskliga rättigheter är alltså mycket tydliga. Det
            är också därför som Europarådet antog både rapporten och resolutionen
            med stor majoritet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 23 maj.)
          </note>
          <note>
            § 13 Organisationen för säkerhet och samarbete i Europa (OSSE)
          </note>
          <note>
            Utrikesutskottets betänkande 2017/18:UU13
          </note>
          <note>
            Organisationen för säkerhet och samarbete i Europa (OSSE) (skr.
            2017/18:136 och redog. 2017/18:OSSE1)
          </note>
          <note>
            föredrogs.
          </note>
          <note type="speaker">
            Anf. 141 BJÖRN SÖDER (SD):
          </note>
          <note>
            Fru talman! I detta betänkande behandlar utrikesutskottet redogörelsen
            från Sveriges delegation vid OSSE:s parlamentariska församling
            om det arbete som bedrevs förra året och regeringens skrivelse
            om verksamheten inom OSSE under andra halvåret 2016 och helåret
            2017.
          </note>
          <note>
            Valobservationsuppdragen beskrivs ofta som en av de viktigaste
            uppgifter som OSSE hanterar. Betydelsen av dessa uppdrag kan verkligen
            inte underskattas när det gäller att skydda demokratin. Valobservationsmissio
            ­ nerna genomförs i samarbete med OSSE:s parlamentariska församling,
            och Sverige bidrar årligen till verksamheten genom att skicka
            svenska observatörer till dessa missioner.
          </note>
          <note>
            I takt med att ny röstningsteknik introduceras i allt fler länder
            ställs valobservatörerna inför nya utmaningar. Den nya digitaliserade
            tekniken kräver en ny strategi när det gäller hur val övervakas
            och observeras för att skydda fria och rättvisa demokratiska val.
            Det kommer att krävas helt andra kunskaper och observationsmetoder.
            Med anledning av detta lade jag fram en resolution inom OSSE:s
            parlamentariska församling vid mötet i Minsk förra året. Resolutionen
            antogs och blev en del av den parlamentariska församlingens Minskdeklaration.
          </note>
          <note>
            I resolutionen betonas behovet av att inom OSSE skapa en arbetsgrupp
            som syftar till att vidare undersöka den roll OSSE:s valobservatörer
            spelar när ny röstningsteknik används vid val. Det är ytterst
            viktigt att observatörer kan se hela processen före, under och
            efter valet för att bekräfta att systemen fungerar som de är avsedda.
            Därför måste källkod och annan information om valprocessen vara
            tillgänglig, och observatörerna måste kunna tyda den. Det handlar
            inte längre enbart om att observera att människor kan bedriva
            opinion och gå till valurnorna och rösta samt om att övervaka
            rösträkning.
          </note>
          <note>
            Den parlamentariska församlingen uppmanar genom deklarationen
            bland annat de deltagande staterna att vara i framkant med att
            utveckla nya sätt att observera val som använder ny röstningsteknik
            och att utbyta erfarenheter, idéer och metoder beträffande ny
            teknik och dess effekter på demokratin. Vi sverigedemokrater menar
            att detta bör ha svenskt fokus kommande år och att den svenska
            regeringen bör arbeta för att en arbetsgrupp i enlighet med deklarationen
            skapas.
          </note>
          <note>
            Fru talman! Vid den parlamentariska församlingens möten hålls
            olika sidoarrangemang. Inför sommarmötet 2016 tog jag, tillsammans
            med kollegor från österrikiska FPÖ, italienska Lega Nord och ungerska
            Fidesz, initiativ till ett sidoarrangemang under namnet Family
            Lunch. Vi författade ett brev till den parlamentariska församlingens
            president och generalsekreterare om att vi ville få vårt sidoarrangemang
            godkänt, vilket vi också fick.
          </note>
          <note>
            Syftet med vårt arrangemang var att lyfta upp artikel 16 punkt
            3 i den allmänna förklaringen om de mänskliga rättigheterna, som
            säger att familjen är den naturliga grundläggande enheten i samhället
            och äger rätt till skydd från samhället och staten. Detta är ju
            ett ämne som förenar politiker från de flesta av länderna inom
            OSSE. Uppslutningen blev också riktigt god, med ett 40-tal representanter
            från många olika länder.
          </note>
          <note>
            Inför förra årets sommarmöte i Minsk författade vi åter ett brev
            till presidenten och generalsekreteraren, och vi fick åter vår
            lunch godkänd. Liksom året före blev uppslutningen riktigt god.
            Representanter från bland andra Sverige, Finland, Österrike, Italien,
            Schweiz, Grekland, Vitryssland, Ryssland, USA och Vatikanstaten
            deltog. Dessutom deltog generalsekreteraren Roberto Montella,
            vilket vi uppskattade. Även representanter från olika civilorganisationer
            närvarade.
          </note>
          <note>
            I flera av de tal som hölls under lunchen betonades att vår lunch,
            utöver betydelsen av att visa gemensamt stöd för familjens betydelse,
            hjälper till att bygga broar mellan våra olika folk. Vem vet –
            vår lunch kanske kan vara steget mot något större? Delegater från
            olika länder som annars är i konflikt med varandra kan nämligen
            på detta sätt föras samman. Att samtala och se att det trots allt
            finns en del gemensamma nämnare är kanske ett första steg mot
            att så småningom även kunna lösa en del konflikter.
          </note>
          <note>
            Därför är min ambition nu att fortsätta med vårt sidoarrangemang
            även under årets sommarmöte i Berlin. Utöver detta ämnar jag under
            årets sommarmöte hålla ett särskilt seminarium om min resolution,
            som antogs förra året, angående nya elektroniska röstningstekniker.
          </note>
          <note>
            Med det, fru talman, vill jag yrka bifall till Sverigedemokraternas
            reservation i betänkandet.
          </note>
          <note type="speaker">
            Anf. 142 KENT HÄRSTEDT (S):
          </note>
          <note>
            Fru talman! Vi behandlar nu utrikesutskottets betänkande 2017/18:UU13
            om organisationen för säkerhet och samarbete i Europa.
          </note>
          <note>
            Detta är med all sannolikhet mandatperiodens sista debatt om
            OSSE. Jag har haft förmånen att först vara vice ordförande under
            fyra år och nu ordförande i den svenska delegationen till OSSE:s
            parlamentariska församling. Jag vill säga några ord om mandatperioden
            och det arbete vi tillsammans har utfört i församlingen.
          </note>
          <note>
            Först vill jag dock yrka bifall till förslaget i betänkandet
            och avslag på motionerna.
          </note>
          <note>
            Jag tycker att det uppdrag som har anförtrotts mig och mina kollegor
            att representera riksdagen i OSSE:s parlamentariska församling
            känns både meningsfullt, utmanande och berikande. Den svenska
            delegationen har under mandatperioden varit, och är, en av församlingens
            mest aktiva. Den är också en av de mest värderingsstarka delegationerna.
            Vi är en flitig och plikttrogen delegation och har förmåga att
            generera förtroende i breda kretsar inom den parlamentariska församlingen.
          </note>
          <note>
            Som ett resultat av detta vinner vi ständigt förtroendeuppdrag
            inom församlingens olika arbetsområden. Själv har jag under tre
            år tjänat som församlingens vice president, och just nu är jag
            dess Special Representative for Eastern Europe. Vice ordförande
            för den svenska delegationen, Margareta Cederfelt från Moderaterna,
            är just nu vice president och medlem i församlingens migrationsgrupp.
            Christian Holm Barenfeld, också från Moderaterna, är ledamot i
            arbetsgruppen som arbetar med reformer inom församlingen.
          </note>
          <note>
            OSSE är en organisation som likt FN arbetar i en inkluderande
            anda. Detta ställer särskilda krav på oss som kommer från länder
            som är demokratiska och som värnar frihet och mänskliga rättigheter
            samt arbetar tydligt mot korruption. Arbetet i OSSE:s parlamentariska
            församling tar oss till många platser inom den enorma yta som
            utgör OSSE:s 57 länder. Det ger möjlighet till breda nätverk men
            ställer också krav på oss och ger oss ett ansvar som förtroendevalda
            företrädare i en värderingsbaserad organisation. Så länge ofrihet,
            förtryck, förföljelse, konflikt och korruption är en påtaglig
            del av vardagen i så många av OSSE:s medlemsländer måste det tuffa
            samtalet ha sin självklara plats vid församlingens möten.
          </note>
          <note>
            Därför arrangerade jag tillsammans med den svenska delegationen
            ett rundabordssamtal om mänskliga rättigheter då församlingen
            hade sitt sommarmöte i Minsk i Vitryssland förra sommaren. Det
            var kanske inte riktigt vad värdnationen hade förväntat eller
            önskat sig, men det är detta det innebär att vara värderingsbaserad:
            att faktiskt använda dessa tillfällen och mötesplatser till att
            sträva mot ökad frihet, ökade mänskliga rättigheter och i grunden
            ökade förutsättningar för demokrati.
          </note>
          <note>
            Fru talman! Jag har bara häromdagen varit på en resa för församlingens
            räkning. Jag reste med församlingens president Tsereteli och ytterligare
            några företrädare. Vi åkte till östra Ukraina och Donbass, området
            där kriget pågår med oförminskad styrka – faktiskt med ökad styrka
            just nu. Vi kom till fronten och såg hur de människor lider som
            har valt att stanna kvar i det ingenmansland som ligger mellan
            fronten på den ukrainska sidan och ockupanterna, som faktiskt
            ockuperar området med militära medel och på daglig basis beskjuter
            civila människor. Man använder prickskyttar, artillerield och
            granatkastare. Jag och mina kollegor såg tydliga spår av förstörelsen
            och lidandet som följer av det våld som pågår i östra Ukraina.
          </note>
          <note>
            Jag såg också det arbete som OSSE utför med de många modiga människor
            som är ute i OSSE:s tjänst. De observatörer som vi har i detta
            område kallas SMM. De vittnar om svårigheterna att arbeta. Man
            försöker att använda modern teknologi, och man har tagit dit drönare
            för att kunna övervaka bättre. Det finns ju en överenskommelse
            om att OSSE ska kunna verka i detta område, men sju av dem har
            blivit nedskjutna och förstörda. Detta är inga små investeringar
            för OSSE, och det här sker alltså trots en överenskommelse om
            att OSSE ska få sköta observationen av ett så kallat stillestånd
            mellan parterna till dess att Minskförhandlingarna når fram till
            ett resultat.
          </note>
          <note>
            Vi krävde vid vårt möte med Porosjenko såklart att Ukraina ska
            fortsätta med sina interna reformer, att landet fortsätter att
            bekämpa korruption och interna svårigheter och att man genomför
            de reformer som måste ske i det ukrainska samhället.
          </note>
          <note>
            Men självklart är det så att den olagliga ockupationen av Krim
            samt våldet i och ockupation av Donbassområdet är någonting som
            måste upphöra omedelbart. Förutsättningarna för OSSE att utföra
            sitt arbete på ett fridsamt sätt, utan att riskera att bli beskjutna,
            måste genast respekteras.
          </note>
          <note>
            Som Björn Söder nämnde tidigare är valövervakning en väldigt
            viktig del av OSSE:s parlamentariska församlings arbete. Det är
            också så att detta arbete håller på att förändras, vilket Björn
            Söder nämnde i sitt anförande. Jag har själv gjort 19 internationella
            valövervakningar och lett 3 av dem. Jag måste säga att förändringarna
            har gått ganska snabbt under de åtta år som jag har genomfört
            detta arbete. Det gäller inte bara sättet att räkna röster utan
            också hur man i dag övervakar i vallokaler samt sättet på vilket
            man håller på att utveckla identifikation av dem som röstar.
          </note>
          <note>
            Teknologin kan vara ett hot om den används av diktaturer eller
            auktoritära regimer som bara vill legitimera val, men den kan
            också vara en tillgång om den används i länder som är demokratiska
            och där man har tilltro till de institutioner som använder teknologin.
          </note>
          <note>
            Visst kommer detta att utmana den parlamentariska församlingens
            sätt att arbeta när det gäller valövervakningar. Jag tror dock
            att metodologin i detta arbete i synnerhet kommer att förändras
            av Odihr, som jobbar med metodologi, statistik och utvärderingar
            av val, och inte framför allt av den parlamentariska församlingen.
            Vi är ju utövare av de metoder som man tar fram.
          </note>
          <note>
            Därför är jag av uppfattningen att detta arbete säkert är ett
            arbete som är pågående. Jag tycker att det är viktigt att vi från
            den parlamentariska församlingen driver på, men jag tycker framför
            allt att det är viktigt att vi ställer de relevanta frågorna till
            de institutioner som har ansvaret för att organisera valövervakningarna.
          </note>
          <note>
            Till sist, fru talman, vill jag tacka riksdagen, som har anförtrott
            mig ordförandeskapet i delegationen. Jag tycker att vi som delegation
            kan närma oss mandatperiodens slut med ett väl förrättat värv.
            Jag är stolt över den delegation som jag har fått leda. Som jag
            har nämnt är vi en väldigt aktiv delegation som har gjort ett
            gott arbete och som respekteras i hela församlingen.
          </note>
          <note>
            Ännu väntar ett sommarmöte om några veckor i Berlin. Jag vet
            att delegationen är i full gång med att förbereda såväl resolutioner
            som side events. Björn har nämnt något, och jag gissar att även
            Margareta Cederfelt snart kommer att nämna något inför detta sommarmöte.
            Själv kommer jag att fortsätta mitt engagemang vad gäller demokratiseringen
            och kravet på mänskliga rättigheter i Belarus eller Vitryssland.
          </note>
          <note>
            Det väntar också ytterligare ett par valobservationer i sommar.
            Jag vill rikta ett särskilt tack till alla dem från den svenska
            delegationen som har lagt ned mycket tid på att helg efter helg
            åka på valövervakningar. Dessa människor avstår familjeliv och
            ledighet. De åker från riksdagen ut i fält och kommer sedan tillbaka
            till riksdagen och börjar en ny arbetsvecka. De förtjänar ett
            särskilt tack. Den svenska delegationen ligger tillsammans med
            den italienska delegationen i topp bland alla de 57 länderna vad
            gäller att ställa upp på valobservationer. Jag vill rikta ett
            varmt tack till dem och uttrycka min respekt för deras arbete.
          </note>
          <note>
            Jag vill till sist tacka kollegorna i delegationen för deras
            fina insatser och för gott kamratskap.
          </note>
          <note>
            Jag vill också tacka personalen på RIK, som alltid är oss behjälpliga.
            De reser med oss och stöttar oss såväl vad gäller säkerhetsfrågor
            som allt det praktiska och, såklart, innehållet i vårt arbete.
            Många har investerat mycket tid för att vi ska göra en god insats,
            och jag vill rikta ett tack till alla.
          </note>
          <note type="speaker">
            Anf. 143 MARGARETA CEDERFELT (M):
          </note>
          <note>
            Fru talman! Vi debatterar i dag betänkandet om OSSE-delegations
            arbete i den parlamentariska församlingen. Jag vill börja med
            att säga att det är ett litet och tunt betänkande, men verksamheten
            är desto större och omfattas inte i sin helhet av betänkandet.
          </note>
          <note>
            OSSE:s parlamentariska församling etablerades 1990. Dessförinnan
            hade OSSE, Organisationen för säkerhet och samarbete i Europa,
            funnits sedan 1975.
          </note>
          <note>
            Jag vill uppehålla mig en liten stund vid 1975. Då rådde det
            kalla kriget. Då fanns det svårigheter för länder att diskutera
            med varandra. Krigets fasor hängde inte minst över de nordiska
            länderna, där det fanns en stark rädsla för vad som kanske skulle
            ske. Det som många fasade för skedde aldrig.
          </note>
          <note>
            Men varför tillkom OSSE? Det var ett antal diplomater som träffades
            i Helsingfors och diskuterade hur man skulle kunna jobba för att
            bryta det kalla kriget och minska risken för krig.
          </note>
          <note>
            Vad diplomaterna där kom fram till, fru talman, var en organisation
            som arbetade något annorlunda med säkerhetsfrågor än vad som hade
            gjorts tidigare. Det handlade om dialog. Det handlade om demokrati.
            Det handlade om mänskliga rättigheter. Utifrån denna grund bildades
            OSSE.
          </note>
          <note>
            OSSE följer de ursprungliga intentionerna, och det tycker jag
            är viktigt. Vi upplever i dag återigen spänningar i vår omvärld.
            Vi upplever hur det fria ordet hotas. Vi upplever hur demokratin
            och de mänskliga rättigheterna är naggade i kanterna.
          </note>
          <note>
            Inom OSSE bedrivs verksamheten i tre dimensioner: en säkerhetspolitisk,
            en som rör ekonomi och miljö samt en som rör demokrati och mänskliga
            rättigheter. Den svenska delegationen är aktiv inom samtliga dessa
            dimensioner.
          </note>
          <note>
            Jag skulle vilja nämna några frågor som har diskuterats och arbetats
            med inom OSSE under det gångna året. Det är självfallet ett vitt
            perspektiv – OSSE består av 57 medlemsländer, från Mongoliet i
            öster till USA och Kanada i väster.
          </note>
          <note>
            En av de frågor som har diskuterats är den utdragna konflikten
            i Nagorno-Karabach och hur man ska kunna hitta fredliga lösningar
            för hur parterna – framför allt Armenien och Azerbajdzjan – ska
            kunna enas.
          </note>
          <note>
            En annan fråga rör situationen i Georgien, med Abchazien och
            Syd ­ ossetien som är annekterade av Ryssland, och en tredje fråga
            som diskute ­ rats är den ryska aggressionen gentemot Ukraina.
          </note>
          <note>
            Inom OSSE har man också diskuterat frågor som handlar om cybersäkerhet,
            migration, klimatförändringar, tillgången på vatten, korruption
            samt skydd av mänskliga rättigheter trots en växande populism,
            som vi kan se i ett stort antal av OSSE:s medlemsländer.
          </note>
          <note>
            Jag vill här också nämna mänskliga rättigheter, som jag talat
            lite kort om. Vid det förra årliga mötet, sommarmötet, lyfte Christian
            Holm upp frågan om mänskliga rättigheter i Ryssland, Azerbajdzjan
            och Vitryssland. Detta är en fråga som inte var helt enkel, därför
            att vi har olika synsätt inom OSSE:s medlemsländer på vad det
            innebär med demokrati och mänskliga rättigheter. Men den svenska
            delegationen stod väldigt fast och tydlig och drev frågan framåt.
          </note>
          <note>
            Som tidigare har nämnts här är valobservationer en viktig del.
            Jag skulle vilja säga att det inte är valobservationen i sig som
            är det viktiga, utan vad det handlar om är att medborgarnas möjligheter
            att avlägga sin röst i ett demokratiskt val tillgodoses. Att se
            till att en valobservation sker på ett tillfyllest sätt är naturligtvis
            ingenting som OSSE:s parlamentariska församling gör ensam, utan
            det sker ett samarbete med Odihr, organisatio ­ nen för demokrati
            och mänskliga rättigheter, som har experter inom områden som är
            viktiga för ett fritt och demokratiskt val – experter inom medier,
            experter på yttrandefrihet, på mänskliga rättigheter, på det civila
            samhället och på säkerhetspolitik. Ett val är ju så mycket mer
            än vad som sker på valdagen.
          </note>
          <note>
            Odihr deltar med sina experter en månad eller två före ett val
            och stannar kvar efter valet för att se hur resultatet tas till
            vara. Det är lika viktigt vad som händer före, under och efter
            ett val och att en regim är beredd att lämna över till en annan
            regim om den har förlorat valet.
          </note>
          <note>
            I en valobservation deltar observatörer från Europarådet och
            OSSE och från Natos parlamentariska församling i det fall observationen
            äger rum i ett Natoland.
          </note>
          <note>
            När det inte handlar om OSSE:s parlamentariska församling utan
            om OSSE som sådant finns också långtidsobservatörer på plats –
            observatörer som finns på ett stort antal orter för att se hur
            samhället fungerar.
          </note>
          <note>
            Av detta framgår naturligtvis, fru talman, att en valobservation
            är någonting väldigt stort och k räver resurser. Men det är ju
            viktigt, för det handlar om medborgarnas möjlighet att avlägga
            sin fria demokratiska självständiga röst.
          </note>
          <note>
            Under det gångna året har OSSE:s parlamentariska församling medverkat
            i valobservationer i Italien, Ryssland och Azerbajdzjan. Utgången
            av valobservationerna debatterar jag inte här, för det skulle
            ta alldeles för lång tid att gå in i detaljerna. Men jag vill
            uppmana dem som lyssnar på debatten och kollegorna här i riksdagen
            att gå in på OSSE:s parlamentariska församlings hemsida och läsa
            utlåtandena, för de innehåller väldigt många intressanta uppgifter
            och en hel del reflektioner som vi också här i Sverige kan ha
            glädje av att ta del av.
          </note>
          <note>
            OSSE:s parlamentariska församling har tillsatt två arbetsgrupper
            under året för att ta fram best practice och se om det är möjligt
            att hitta vägar framåt.
          </note>
          <note>
            En arbetsgrupp arbetar med migrationsfrågan. Det är en fråga
            som rör samtliga OSSE:s medlemsländer på något sätt.
          </note>
          <note>
            Den andra frågan handlar om terrorism. Hur ska vi kunna arbeta
            för att motverka terrorism? Det är också en fråga som rör samtliga
            medlemsländer. Det vet vi inte minst här i Sverige efter att vi
            drabbades av det fruktansvärda dåd som inträffade på Drottninggatan
            och där den som utförde dådet kom från Uzbekistan – ett av medlemsländerna
            i OSSE. Detta visar att terrorism är en fråga som berör oss alla.
          </note>
          <note>
            De åtta särskilda representanter som finns inom OSSE har ett
            stort antal frågor att bevaka.
          </note>
          <note>
            Fru talman! Nu överskrider jag talartiden. Men jag vill avsluta
            med att rikta ett tack till delegationen och dess ordförande,
            inte bara för inneva ­ rande år utan för hela mandatperioden.
            Jag vill också tacka kanslipersona ­ len som har varit oss behjälplig.
            Utan ett välfungerande kansli skulle vi stå oss slätt i vårt arbete.
            Varmt tack till tjänstemännen i riksdagens internatio ­ nella
            kansli!
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 23 maj.)
          </note>
          <note>
            § 14 Gränsen mellan enskilt och allmänt vatten
          </note>
          <note>
            Civilutskottets betänkande 2017/18:CU2 2
          </note>
          <note>
            Gränsen mellan enskilt och allmänt vatten (prop. 2017/18:135)
          </note>
          <note>
            föredrogs.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut skulle fattas den 23 maj.)
          </note>
          <note>
            § 15 Riksrevisionens rapport om inkomsteffekter av bruksvärdessystemet
          </note>
          <note>
            Civilutskottets betänkande 2017/18:CU2 3
          </note>
          <note>
            Riksrevisionens rapport om inkomsteffekter av bruksvärdessystemet
            (skr. 2017/18:134)
          </note>
          <note>
            föredrogs.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut skulle fattas den 23 maj.)
          </note>
          <note>
            § 16 Digitalisering av grundkartor och detaljplaner
          </note>
          <note>
            Civilutskottets betänkande 2017/18:CU28
          </note>
          <note>
            Digitalisering av grundkartor och detaljplaner (prop. 2017/18:132)
          </note>
          <note>
            föredrogs.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut skulle fattas den 23 maj.)
          </note>
          <note>
            § 17 Bordläggning
          </note>
          <note>
            Följande dokument anmäldes och bordlades:
          </note>
          <note>
            EU-dokument
          </note>
          <note>
            COM(2018) 289 Förslag till Europaparlamentets och rådets förordning
            om ändring och rättelse av förordning (EU) nr 167/2013 om godkännande
            och marknadstillsyn av jordbruks- och skogsbruksfordon
          </note>
          <note>
            § 18 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 16 maj
          </note>
          <note>
            2017/18:538 Amorteringskrav och fallande nyproduktion på bostadsmarknaden
          </note>
          <note>
            av Isabella Hökmark (M)
          </note>
          <note>
            till statsrådet Per Bolund (MP)
          </note>
          <note>
            2017/18:539 Jourer som arbetar gentemot män som är utsatta för
            våld i nära relationer
          </note>
          <note>
            av Erik Slottner (KD)
          </note>
          <note>
            till statsrådet Lena Hallengren (S)
          </note>
          <note>
            2017/18:540 Vargens påverkan på landsbygden
          </note>
          <note>
            av Sten Bergheden (M)
          </note>
          <note>
            till statsrådet Sven-Erik Bucht (S)
          </note>
          <note>
            2017/18:541 Ökade krav på Palestina
          </note>
          <note>
            av Jonas Jacobsson Gjörtler (M)
          </note>
          <note>
            till utrikesminister Margot Wallström (S)
          </note>
          <note>
            2017/18:542 Minigrisar som sällskapsdjur
          </note>
          <note>
            av Christina Örnebjär (L)
          </note>
          <note>
            till statsrådet Sven-Erik Bucht (S)
          </note>
          <note>
            2017/18:543 Narkotikapolisens förmåga
          </note>
          <note>
            av Roger Haddad (L)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:544 Avhopp inom polisutbildningen
          </note>
          <note>
            av Roger Haddad (L)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:545 Möjligheterna att få utlandsvård
          </note>
          <note>
            av Per-Ingvar Johnsson (C)
          </note>
          <note>
            till socialminister Annika Strandhäll (S)
          </note>
          <note>
            2017/18:546 Mänskliga rättigheter och handeln med Iran
          </note>
          <note>
            av Yasmine Posio Nilsson (V)
          </note>
          <note>
            till statsrådet Ann Linde (S)
          </note>
          <note>
            2017/18:547 Uttalandet om stöd till filmskapare
          </note>
          <note>
            av Olof Lavesson (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2017/18:548 Levande skärgård
          </note>
          <note>
            av Magnus Oscarsson (KD)
          </note>
          <note>
            till statsrådet Sven-Erik Bucht (S)
          </note>
          <note>
            § 19 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 16 maj
          </note>
          <note>
            2017/18:1302 Oförsäkrade läkemedel
          </note>
          <note>
            av Jenny Petersson (M)
          </note>
          <note>
            till socialminister Annika Strandhäll (S)
          </note>
          <note>
            2017/18:1303 Riksdagens tillkännagivande om gårdsförsäljning
            av alkohol
          </note>
          <note>
            av Lars Hjälmered (M)
          </note>
          <note>
            till socialminister Annika Strandhäll (S)
          </note>
          <note>
            2017/18:1304 En polishögskola i Halmstad
          </note>
          <note>
            av Hans Hoff (S)
          </note>
          <note>
            till statsrådet Ardalan Shekarabi (S)
          </note>
          <note>
            2017/18:1305 Tidpunkten för beslut om nationell plan för 2018–2029
          </note>
          <note>
            av Jessica Rosencrantz (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:1306 Fastighetsförsäkringar
          </note>
          <note>
            av Caroline Szyber (KD)
          </note>
          <note>
            till statsrådet Heléne Fritzon (S)
          </note>
          <note>
            2017/18:1307 Problem vid inlämning av deklarationer till Skatteverket
          </note>
          <note>
            av Jenny Petersson (M)
          </note>
          <note>
            till finansminister Magdalena Andersson (S)
          </note>
          <note>
            § 20 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 15 maj
          </note>
          <note>
            2017/18:1240 Lansering av nationell handlingsplan på riksdagens
            seminarium
          </note>
          <note>
            av Sofia Arkelsten (M)
          </note>
          <note>
            till statsrådet Ardalan Shekarabi (S)
          </note>
          <note>
            2017/18:1239 Parlamentarisk förankring av den nationella handlingsplanen
            för hållbarhetsmålen
          </note>
          <note>
            av Sofia Arkelsten (M)
          </note>
          <note>
            till statsrådet Ardalan Shekarabi (S)
          </note>
          <note>
            den 16 maj
          </note>
          <note>
            2017/18:1245 Ekologisk produktion
          </note>
          <note>
            av Johan Hultberg (M)
          </note>
          <note>
            till statsrådet Sven-Erik Bucht (S)
          </note>
          <note>
            2017/18:1246 Förenkling av generationsväxling i företag
          </note>
          <note>
            av Lars Hjälmered (M)
          </note>
          <note>
            till finansminister Magdalena Andersson (S)
          </note>
          <note>
            2017/18:1268 Sänkt moms för naturguidning
          </note>
          <note>
            av Ann-Charlotte Hammar Johnsson (M)
          </note>
          <note>
            till finansminister Magdalena Andersson (S)
          </note>
          <note>
            2017/18:1259 Svenskt direktstöd till Iraks religiösa minoriteter
          </note>
          <note>
            av Robert Hannah (L)
          </note>
          <note>
            till statsrådet Isabella Lövin (MP)
          </note>
          <note>
            2017/18:1250 Krav på frisläppande av Gui Minhai
          </note>
          <note>
            av Robert Hannah (L)
          </note>
          <note>
            till utrikesminister Margot Wallström (S)
          </note>
          <note>
            2017/18:1249 Poliser som bemannar receptioner på polisstationer
          </note>
          <note>
            av Roger Haddad (L)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1251 Att underlätta för att bebygga områden med fornminnen
          </note>
          <note>
            av Cecilie Tenfjord-Toftby (M)
          </note>
          <note>
            till statsrådet Peter Eriksson (MP)
          </note>
          <note>
            2017/18:1252 Långa väntetider vid utfärdande av pass
          </note>
          <note>
            av Hans Wallmark (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1261 Väntetider för pass
          </note>
          <note>
            av Anders Hansson (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1256 Problem med inlämning av årets deklaration
          </note>
          <note>
            av Hans Wallmark (M)
          </note>
          <note>
            till finansminister Magdalena Andersson (S)
          </note>
          <note>
            2017/18:1254 Polisens närvaro på landsbygden
          </note>
          <note>
            av Magnus Oscarsson (KD)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1257 Kommunernas brottsförebyggande arbete
          </note>
          <note>
            av Roger Haddad (L)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1258 Utredningen av företrädaransvaret
          </note>
          <note>
            av Lotta Finstorp (M)
          </note>
          <note>
            till finansminister Magdalena Andersson (S)
          </note>
          <note>
            2017/18:1263 Direktstöd till Iraks folkmordsutsatta religiösa
            minoriteter
          </note>
          <note>
            av Robert Hannah (L)
          </note>
          <note>
            till statsrådet Isabella Lövin (MP)
          </note>
          <note>
            2017/18:1265 Hot, våld och sabotage mot svenska djurhållare
          </note>
          <note>
            av Lotta Olsson (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1189 Miljökontroll i samband med fordonsbesiktning
          </note>
          <note>
            av Anders Åkesson (C)
          </note>
          <note>
            till miljöminister Karolina Skog (MP)
          </note>
          <note>
            § 21 Kammaren åtskildes kl. 17.56.
          </note>
          <note>
            Sammanträdet leddes
          </note>
          <note>
            av andre vice talmannen från dess början till ajourneringen kl.
            13.56,
          </note>
          <note>
            av talmannen därefter till och med § 9 och
          </note>
          <note>
            av förste vice talmannen därefter till dess slut.
          </note>
          <note>
            Vid protokollet
          </note>
          <note>
            TUULA ZETTERMAN
          </note>
          <note>
            / Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Avsägelser
          </note>
          <note>
            § 3 Anmälan om fördröjt svar på interpellation
          </note>
          <note>
            § 4 Anmälan om faktapromemorior
          </note>
          <note>
            § 5 Ärende för hänvisning till utskott
          </note>
          <note>
            § 6 Hälso- och sjukvårdsfrågor
          </note>
          <note>
            Socialutskottets betänkande 2017/18:SoU9
          </note>
          <note>
            Anf. 1 EMMA HENRIKSSON (KD)
          </note>
          <note>
            Anf. 2 ANNA-LENA SÖRENSON (S)
          </note>
          <note>
            Anf. 3 EMMA HENRIKSSON (KD) replik
          </note>
          <note>
            Anf. 4 ANNA-LENA SÖRENSON (S) replik
          </note>
          <note>
            Anf. 5 EMMA HENRIKSSON (KD) replik
          </note>
          <note>
            Anf. 6 ANNA-LENA SÖRENSON (S) replik
          </note>
          <note>
            Anf. 7 CAMILLA WALTERSSON GRÖNVALL (M)
          </note>
          <note>
            Anf. 8 PER RAMHORN (SD)
          </note>
          <note>
            Anf. 9 ANNA-LENA SÖRENSON (S) replik
          </note>
          <note>
            Anf. 10 PER RAMHORN (SD) replik
          </note>
          <note>
            Anf. 11 ANNA-LENA SÖRENSON (S) replik
          </note>
          <note>
            Anf. 12 PER RAMHORN (SD) replik
          </note>
          <note>
            Anf. 13 JAN LINDHOLM (MP)
          </note>
          <note>
            Anf. 14 ANDERS W JONSSON (C)
          </note>
          <note>
            Anf. 15 ANNA-LENA SÖRENSON (S) replik
          </note>
          <note>
            Anf. 16 ANDERS W JONSSON (C) replik
          </note>
          <note>
            Anf. 17 ANNA-LENA SÖRENSON (S) replik
          </note>
          <note>
            Anf. 18 ANDERS W JONSSON (C) replik
          </note>
          <note>
            Anf. 19 KARIN RÅGSJÖ (V)
          </note>
          <note>
            Anf. 20 BENGT ELIASSON (L)
          </note>
          <note>
            Anf. 21 KARIN RÅGSJÖ (V) replik
          </note>
          <note>
            Anf. 22 BENGT ELIASSON (L) replik
          </note>
          <note>
            Anf. 23 KARIN RÅGSJÖ (V) replik
          </note>
          <note>
            Anf. 24 BENGT ELIASSON (L) replik
          </note>
          <note>
            Anf. 25 FINN BENGTSSON (M)
          </note>
          <note>
            Anf. 26 EMMA HENRIKSSON (KD) replik
          </note>
          <note>
            Anf. 27 FINN BENGTSSON (M) replik
          </note>
          <note>
            Anf. 28 EMMA HENRIKSSON (KD) replik
          </note>
          <note>
            Anf. 29 FINN BENGTSSON (M) replik
          </note>
          <note>
            (Beslut fattades under § 10.)
          </note>
          <note>
            § 7 Styrande principer inom hälso- och sjukvården och en förstärkt
            vårdgaranti
          </note>
          <note>
            Socialutskottets betänkande 2017/18:SoU22
          </note>
          <note>
            Anf. 30 EMMA HENRIKSSON (KD)
          </note>
          <note>
            (forts. § 9)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 8 Frågestund
          </note>
          <note>
            Anf. 31 TALMANNEN
          </note>
          <note>
            Ökade resurser till försvaret
          </note>
          <note>
            Anf. 32 HANS WALLMARK (M)
          </note>
          <note>
            Anf. 33 Försvarsminister PETER HULTQVIST (S)
          </note>
          <note>
            Anf. 34 HANS WALLMARK (M)
          </note>
          <note>
            Anf. 35 Försvarsminister PETER HULTQVIST (S)
          </note>
          <note>
            Veto mot höjd svensk EU-avgift
          </note>
          <note>
            Anf. 36 MARTIN KINNUNEN (SD)
          </note>
          <note>
            Anf. 37 Statsrådet ANN LINDE (S)
          </note>
          <note>
            Anf. 38 MARTIN KINNUNEN (SD)
          </note>
          <note>
            Anf. 39 Statsrådet ANN LINDE (S)
          </note>
          <note>
            Fördjupat militärt samarbete med USA och Finland
          </note>
          <note>
            Anf. 40 LOTTA JOHNSSON FORNARVE (V)
          </note>
          <note>
            Anf. 41 Försvarsminister PETER HULTQVIST (S)
          </note>
          <note>
            Anf. 42 LOTTA JOHNSSON FORNARVE (V)
          </note>
          <note>
            Anf. 43 Försvarsminister PETER HULTQVIST (S)
          </note>
          <note>
            Reformer för att underlätta studier senare i livet
          </note>
          <note>
            Anf. 44 FREDRIK CHRISTENSSON (C)
          </note>
          <note>
            Anf. 45 Statsrådet HELENE HELLMARK KNUTSSON (S)
          </note>
          <note>
            Anf. 46 FREDRIK CHRISTENSSON (C)
          </note>
          <note>
            Anf. 47 Statsrådet HELENE HELLMARK KNUTSSON (S)
          </note>
          <note>
            Sjukvården i Skåne
          </note>
          <note>
            Anf. 48 TUVE SKÅNBERG (KD)
          </note>
          <note>
            Anf. 49 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 50 TUVE SKÅNBERG (KD)
          </note>
          <note>
            Anf. 51 Arbetsmarknads- och etableringsminister YLVA JOHANSSON
            (S)
          </note>
          <note>
            Drivkrafterna att gå från bidrag till arbete
          </note>
          <note>
            Anf. 52 JESSICA POLFJÄRD (M)
          </note>
          <note>
            Anf. 53 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 54 JESSICA POLFJÄRD (M)
          </note>
          <note>
            Anf. 55 Arbetsmarknads- och etableringsminister YLVA JOHANSSON
            (S)
          </note>
          <note>
            Medel för utbyggnad av Esrange
          </note>
          <note>
            Anf. 56 MATHIAS SUNDIN (L)
          </note>
          <note>
            Anf. 57 Statsrådet HELENE HELLMARK KNUTSSON (S)
          </note>
          <note>
            Anf. 58 MATHIAS SUNDIN (L)
          </note>
          <note>
            Anf. 59 Statsrådet HELENE HELLMARK KNUTSSON (S)
          </note>
          <note>
            Satsningar för att öka antalet lärare
          </note>
          <note>
            Anf. 60 THOMAS STRAND (S)
          </note>
          <note>
            Anf. 61 Statsrådet HELENE HELLMARK KNUTSSON (S)
          </note>
          <note>
            Anf. 62 THOMAS STRAND (S)
          </note>
          <note>
            Anf. 63 Statsrådet HELENE HELLMARK KNUTSSON (S)
          </note>
          <note>
            Beredskapen för att hantera digitala påverkansoperationer
          </note>
          <note>
            Anf. 64 RASMUS LING (MP)
          </note>
          <note>
            Anf. 65 Försvarsminister PETER HULTQVIST (S)
          </note>
          <note>
            Anf. 66 RASMUS LING (MP)
          </note>
          <note>
            Anf. 67 Försvarsminister PETER HULTQVIST (S)
          </note>
          <note>
            EU:s åtgärder mot Polen
          </note>
          <note>
            Anf. 68 MARIA ABRAHAMSSON (M)
          </note>
          <note>
            Anf. 69 Statsrådet ANN LINDE (S)
          </note>
          <note>
            Anf. 70 MARIA ABRAHAMSSON (M)
          </note>
          <note>
            Anf. 71 Statsrådet ANN LINDE (S)
          </note>
          <note>
            Effekterna av etableringsjobben
          </note>
          <note>
            Anf. 72 DENNIS DIOUKAREV (SD)
          </note>
          <note>
            Anf. 73 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 74 DENNIS DIOUKAREV (SD)
          </note>
          <note>
            Anf. 75 Arbetsmarknads- och etableringsminister YLVA JOHANSSON
            (S)
          </note>
          <note>
            USA:s blockering av nomineringen till WTO:s överprövningsorgan
          </note>
          <note>
            Anf. 76 KRISTER ÖRNFJÄDER (S)
          </note>
          <note>
            Anf. 77 Statsrådet ANN LINDE (S)
          </note>
          <note>
            Anf. 78 KRISTER ÖRNFJÄDER (S)
          </note>
          <note>
            Anf. 79 Statsrådet ANN LINDE (S)
          </note>
          <note>
            Nyanländas inträde på arbetsmarknaden
          </note>
          <note>
            Anf. 80 JAN ERICSON (M)
          </note>
          <note>
            Anf. 81 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 82 JAN ERICSON (M)
          </note>
          <note>
            Anf. 83 Arbetsmarknads- och etableringsminister YLVA JOHANSSON
            (S)
          </note>
          <note>
            Socialdemokraternas vallöfte om erkännande av seyfo
          </note>
          <note>
            Anf. 84 ROBERT HANNAH (L)
          </note>
          <note>
            Anf. 85 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 86 ROBERT HANNAH (L)
          </note>
          <note>
            Anf. 87 Arbetsmarknads- och etableringsminister YLVA JOHANSSON
            (S)
          </note>
          <note>
            Social hållbarhet och svenska företag i FN-upphandlingar
          </note>
          <note>
            Anf. 88 EMILIA TÖYRÄ (S)
          </note>
          <note>
            Anf. 89 Statsrådet ANN LINDE (S)
          </note>
          <note>
            Anf. 90 EMILIA TÖYRÄ (S)
          </note>
          <note>
            Anf. 91 Statsrådet ANN LINDE (S)
          </note>
          <note>
            EU:s relation till Turkiet och handeln med olja
          </note>
          <note>
            Anf. 92 EMMA WALLRUP (V)
          </note>
          <note>
            Anf. 93 Statsrådet ANN LINDE (S)
          </note>
          <note>
            Anf. 94 EMMA WALLRUP (V)
          </note>
          <note>
            Anf. 95 Statsrådet ANN LINDE (S)
          </note>
          <note>
            Konflikträtten och kostnaderna för konflikten i Göteborgs hamn
          </note>
          <note>
            Anf. 96 JESSIKA ROSWALL (M)
          </note>
          <note>
            Anf. 97 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 98 JESSIKA ROSWALL (M)
          </note>
          <note>
            Anf. 99 Arbetsmarknads- och etableringsminister YLVA JOHANSSON
            (S)
          </note>
          <note>
            Försvarsmaktens rekryteringsbehov
          </note>
          <note>
            Anf. 100 EVA-LENA JANSSON (S)
          </note>
          <note>
            Anf. 101 Försvarsminister PETER HULTQVIST (S)
          </note>
          <note>
            Kvalitetssäkring av högre utbildning
          </note>
          <note>
            Anf. 102 BETTY MALMBERG (M)
          </note>
          <note>
            Anf. 103 Statsrådet HELENE HELLMARK KNUTSSON (S)
          </note>
          <note>
            Brexit och gränsen mellan Irland och Nordirland
          </note>
          <note>
            Anf. 104 DAVID LINDVALL (S)
          </note>
          <note>
            Anf. 105 Statsrådet ANN LINDE (S)
          </note>
          <note>
            LO:s regionala skyddsombud och hanteringen av förtroendevalda
          </note>
          <note>
            Anf. 106 LARS BECKMAN (M)
          </note>
          <note>
            Anf. 107 Arbetsmarknads- och etableringsminister YLVA JOHANSSON
            (S)
          </note>
          <note>
            Arbetslösheten och arbetskraftsbristen
          </note>
          <note>
            Anf. 108 HILLEVI LARSSON (S)
          </note>
          <note>
            Anf. 109 Arbetsmarknads- och etableringsminister YLVA JOHANSSON
            (S)
          </note>
          <note>
            Klassificeringen av extratjänster
          </note>
          <note>
            Anf. 110 ANNIKA QARLSSON (C)
          </note>
          <note>
            Anf. 111 Arbetsmarknads- och etableringsminister YLVA JOHANSSON
            (S)
          </note>
          <note>
            § 9 (forts. från § 7) Styrande principer inom hälso- och sjukvården
            och en förstärkt vårdgaranti (forts. SoU22)
          </note>
          <note>
            Anf. 112 ANNA-LENA SÖRENSON (S)
          </note>
          <note>
            Anf. 113 CAMILLA WALTERSSON GRÖNVALL (M)
          </note>
          <note>
            Anf. 114 PER RAMHORN (SD)
          </note>
          <note>
            Anf. 115 JAN LINDHOLM (MP)
          </note>
          <note>
            Anf. 116 ANDERS W JONSSON (C)
          </note>
          <note>
            Anf. 117 KARIN RÅGSJÖ (V)
          </note>
          <note>
            Anf. 118 ANDERS W JONSSON (C) replik
          </note>
          <note>
            Anf. 119 KARIN RÅGSJÖ (V) replik
          </note>
          <note>
            Anf. 120 ANDERS W JONSSON (C) replik
          </note>
          <note>
            Anf. 121 KARIN RÅGSJÖ (V) replik
          </note>
          <note>
            (forts. § 11)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 10 Beslut om ärende som slutdebatterats vid dagens sammanträde
          </note>
          <note>
            SoU9 Hälso- och sjukvårdsfrågor
          </note>
          <note>
            § 11 (forts. från § 9) Styrande principer inom hälso- och sjukvården
            och en förstärkt vårdgaranti (forts. SoU22)
          </note>
          <note>
            Anf. 122 BENGT ELIASSON (L)
          </note>
          <note>
            (Beslut skulle fattas den 23 maj.)
          </note>
          <note>
            § 12 Europarådet
          </note>
          <note>
            Utrikesutskottets betänkande 2017/18:UU12
          </note>
          <note>
            Anf. 123 BORIANA ÅBERG (M)
          </note>
          <note>
            Anf. 124 KERSTIN LUNDGREN (C)
          </note>
          <note>
            Anf. 125 JONAS GUNNARSSON (S)
          </note>
          <note>
            Anf. 126 LOTTA JOHNSSON FORNARVE (V)
          </note>
          <note>
            Anf. 127 MARKUS WIECHEL (SD)
          </note>
          <note>
            Anf. 128 KERSTIN LUNDGREN (C) replik
          </note>
          <note>
            Anf. 129 MARKUS WIECHEL (SD) replik
          </note>
          <note>
            Anf. 130 KERSTIN LUNDGREN (C) replik
          </note>
          <note>
            Anf. 131 MARKUS WIECHEL (SD) replik
          </note>
          <note>
            Anf. 132 EVA-LENA JANSSON (S)
          </note>
          <note>
            Anf. 133 BORIANA ÅBERG (M) replik
          </note>
          <note>
            Anf. 134 EVA-LENA JANSSON (S) replik
          </note>
          <note>
            Anf. 135 BORIANA ÅBERG (M) replik
          </note>
          <note>
            Anf. 136 EVA-LENA JANSSON (S) replik
          </note>
          <note>
            Anf. 137 MARKUS WIECHEL (SD) replik
          </note>
          <note>
            Anf. 138 EVA-LENA JANSSON (S) replik
          </note>
          <note>
            Anf. 139 MARKUS WIECHEL (SD) replik
          </note>
          <note>
            Anf. 140 EVA-LENA JANSSON (S) replik
          </note>
          <note>
            (Beslut skulle fattas den 23 maj.)
          </note>
          <note>
            § 13 Organisationen för säkerhet och samarbete i Europa (OSSE)
          </note>
          <note>
            Utrikesutskottets betänkande 2017/18:UU13
          </note>
          <note>
            Anf. 141 BJÖRN SÖDER (SD)
          </note>
          <note>
            Anf. 142 KENT HÄRSTEDT (S)
          </note>
          <note>
            Anf. 143 MARGARETA CEDERFELT (M)
          </note>
          <note>
            (Beslut skulle fattas den 23 maj.)
          </note>
          <note>
            § 14 Gränsen mellan enskilt och allmänt vatten
          </note>
          <note>
            Civilutskottets betänkande 2017/18:CU22
          </note>
          <note>
            (Beslut skulle fattas den 23 maj.)
          </note>
          <note>
            § 15 Riksrevisionens rapport om inkomsteffekter av bruksvärdessystemet
          </note>
          <note>
            Civilutskottets betänkande 2017/18:CU23
          </note>
          <note>
            (Beslut skulle fattas den 23 maj.)
          </note>
          <note>
            § 16 Digitalisering av grundkartor och detaljplaner
          </note>
          <note>
            Civilutskottets betänkande 2017/18:CU28
          </note>
          <note>
            (Beslut skulle fattas den 23 maj.)
          </note>
          <note>
            § 17 Bordläggning
          </note>
          <note>
            § 18 Anmälan om interpellationer
          </note>
          <note>
            § 19 Anmälan om frågor för skriftliga svar
          </note>
          <note>
            § 20 Anmälan om skriftliga svar på frågor
          </note>
          <note>
            § 21 Kammaren åtskildes kl. 17.56.
          </note>
          <note>
            Tryck: Elanders Sverige AB, Vällingby 2018
          </note>
        </div>
      </body>
    </text>
  </TEI>
</teiCorpus>
