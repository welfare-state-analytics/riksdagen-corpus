<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201718</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201718</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201718--38</head>
          <docDate when="2017-11-28 00:00:00">2017-11-28 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollen för den 7 och 8 november justerades.
          </note>
          <note>
            § 2 Anmälan om ersättare
          </note>
          <note>
            Andre vice talmannen anmälde
          </note>
          <note>
            att Crister Spets (SD) sku lle tjänstgöra som ersättare för Jeff
            Ahl (SD) under tiden för han s ledighet den 1 december 2017–28
            februari 2018 och
          </note>
          <note>
            att Lars Püss (M) skulle tjänstgöra som ersättare för Jenny Petersson
            (M) under tiden för hennes ledighet den 29 januari 2018 – 6 maj
            2018 .
          </note>
          <note>
            § 3 Anmälan om sammansatt utrikes- och försvarsutskott
          </note>
          <note>
            Från sammansatta utrikes- och försvarsutskottet hade följande
            skrivelse kommit in:
          </note>
          <note>
            Sammansatt utrikes- och försvarsutskott
          </note>
          <note>
            Utrikesutskottet och försvarsutskottet har jämlikt 7 kap. 7 §
            riksdagsor dningen i separata beslut den 16 november 2017 och
            den 21 november 2017 kommit överens om att genom deputerade i
            ett sammansatt utskott gemensa mt bereda proposition 2017/18:44
            Sveriges deltagande i det permanenta strukturerade samarbetet
            inom Europeiska unionen samt motio ­ ner.
          </note>
          <note>
            Det sammansatta utskottet, som benämns sammansatta utrikes- och
            försvarsutsk ottet (UFöU), konstituerades den 14 november 2017.
          </note>
          <note>
            Stockholm den 23 november 2017
          </note>
          <note>
            Martin Brothén
          </note>
          <note>
            Kanslichef utrikesutskottet
          </note>
          <note>
            Lars Franzén
          </note>
          <note>
            Kanslichef försvarsutskottet
          </note>
          <note>
            Skrivelsen lades till handlingarna.
          </note>
          <note>
            § 4 Meddelande om frågestund
          </note>
          <note>
            Andre vice talmannen meddelade att frågestund skulle äga rum
            torsdagen den 30 november kl. 14.00 .
          </note>
          <note>
            § 5 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2017/18: 171
          </note>
          <note>
            Till riksdagen
          </note>
          <note>
            Interpellation 2017/18:171 Migrationsverkets skulder till kommunerna
          </note>
          <note>
            av Boriana Åberg (M)
          </note>
          <note>
            Interpellationen kommer att besvaras tisdagen den 5 december.
          </note>
          <note>
            Skälet till dröjsmålet är sedan tidigare inbokade arrangemang.
          </note>
          <note>
            Stockholm den 22 november 2017
          </note>
          <note>
            Justitiedepartementet
          </note>
          <note>
            Heléne Fritzon
          </note>
          <note>
            § 6 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Civilutskottets betänkande
          </note>
          <note>
            2017/18:CU1 Utgiftsområde 18 Samhällsplanering, bostadsförsörjning
            och byggande samt konsumentpolitik
          </note>
          <note>
            Konstitutionsutskottets betänkande
          </note>
          <note>
            2017/18:KU1 Utgiftsområde 1 Rikets styrelse
          </note>
          <note>
            Finansutskottets betänkande
          </note>
          <note>
            2017/18:FiU15 Avgifter för prövningar enligt EU:s förordning
            om referensvärden
          </note>
          <note>
            Skatteutskottets betänkanden
          </note>
          <note>
            2017/18:SkU1 Utgiftsområde 3 Skatt, tull och exekution
          </note>
          <note>
            2017/18:SkU3 Mervärdesskatt vid omsättning som avser fartyg samt
            deklarationstidpunkt i vissa fall
          </note>
          <note>
            2017/18:SkU4 Justering av den utvidgade fåmansföretagsdefinitionen
          </note>
          <note>
            2017/18:SkU5 Ändring i skatteavtalet mellan Sverige och Kina
          </note>
          <note>
            2017/18:SkU6 Höjd beskattning av sparande på investeringssparkonto
            och i kapitalförsäkring
          </note>
          <note>
            Utrikesutskottets betänkande
          </note>
          <note>
            2017/18:UU1 Utgiftsområde 5 Internationell samverkan
          </note>
          <note>
            Miljö- och jordbruksutskottets betänkande
          </note>
          <note>
            2017/18:MJU7 Genomförande av ändringar i dricksvattendirektivet
          </note>
          <note>
            § 7 Svar på interpellation 2017/18:64 om prioriteringar inom
            penningpolitiken
          </note>
          <note type="speaker">
            Anf. 1 Statsrådet PER BOLUND (MP):
          </note>
          <note>
            Herr talman! Niklas Wykman har frågat finansministern dels om
            hon anser att penningpolitiken efter finanskrisen varit väl avvägd,
            dels om hon anser att Riksbankens inflationsmål bör kompletteras
            med ett sysselsättningsmål.
          </note>
          <note>
            Arbetet inom Regeringskansliet är så fördelat att det är jag
            som ska svara på dessa frågor.
          </note>
          <note>
            När det gäller frågan huruvida regeringen anser att penningpolitiken
            efter finanskrisen varit väl avvägd bör det framhållas att Riksbanken
            är en myndighet under riksdagen. Granskningsrollen fylls därför
            av finansutskottet, som varje år utvärderar penningpolitiken för
            de tre närmast föregående åren. I de utvärderingar som genomförts
            sedan finanskrisen har finansutskottet redovisat sitt ställningstagande
            över den förda penningpolitiken. I frågan om penningpolitiken
            varit väl avvägd gör jag inga andra bedömningar än de som utskottet
            har gjort och som riksdagen ställt sig bakom.
          </note>
          <note>
            Niklas Wykman undrar även om regeringen anser att Riksbankens
            inflationsmål bör kompletteras med ett sysselsättningsmål. I denna
            fråga kan jag konstatera att regeringen på riksdagens uppdrag
            har tillsatt en parlamentarisk kommitté, Riksbankskommittén, för
            att bland annat se över penningpolitikens mål. Enligt kommittédirektiven,
            som har utformats i enlighet med riksdagens tillkännagivande,
            ska kommittén överväga i vilken utsträckning hänsyn ska tas till
            den realekonomiska utvecklingen. Kommittén ska redovisa sitt uppdrag
            senast den 31 maj 2019. Jag finner ingen anledning att föregripa
            kommitténs arbete genom att dessförinnan uttala mig om eventuella
            förändringar i målformuleringen för penningpolitiken.
          </note>
          <note type="speaker">
            Anf. 2 NIKLAS WYKMAN (M):
          </note>
          <note>
            Herr talman! Det närmar sig jul. En del kommer att få julklappar.
            Vissa av dessa julklappar kanske man inte är så nöjd med. Men
            då kan man alltid slå fast att det är tanken som räknas. Jag är
            helt övertygad om att Per Bolund också tänkte svara på interpellationen.
            Det är bara det att Per Bolund sedan inte gör det, utan läser
            upp en massa text i stället för svar.
          </note>
          <note>
            Jag har inte bett Per Bolund att granska den förda politiken
            utan att värdera den politik som Riksbanken för. Någonstans borde
            väl ministern ha en uppfattning om penningpolitiken, eftersom
            ministern är i färd med att fatta en rad näst intill drakoniska
            beslut på området. Dessa hänför sig bara till penningpolitikens
            konsekvenser. Det handlar om låg ränta, hög skuldsättning, hög
            upplåning och därtill olika åtgärder för att stabilisera såväl
            konjunkturen som själva den finansiella sektorn, om man får tro
            vad ministern själv säger.
          </note>
          <note>
            Man kan förvänta sig att en minister på Finansdepartementet ska
            ha bred kunskap om den ekonomiska politiken, både finanspolitiken
            och penningpolitiken. Penningpolitiken har vi nu sett väldigt
            stora förändringar i. Finanspolitiken är helt underkänd av alla
            bedömare. Finanspolitiska rådet, Ekonomistyrningsverket, Riksrevisionen
            – alla professionella bedömare underkänner totalt finanspolitiken
            utifrån det finanspolitiska ramverket.
          </note>
          <note>
            På det penningpolitiska området har det skett rätt stora förändringar
            i rimlig närtid med till exempel bytet från KPI till KPIF. Man
            bibehåller målnivån men byter målvariabel. Det är en relativt
            stor förändring att man byter från KPI till KPIF men har kvar
            samma målformulering.
          </note>
          <note>
            När man ställer den här typen av frågor förväntar man sig en
            viss fyllighet i svaren. De svaren är i sig själva intressanta
            när det gäller vad ministern eller regeringen ämnar ta sig för
            inom en rad olika områden som angränsar till detta. Men om djupet
            i förståelsen och övervägandena inte uttrycks på annat sätt än
            att ministern delar finansutskottets bedömning är det klart att
            det också är väldigt svårt att förstå hur ministern resonerar
            i en rad andra frågor. För en finansmarknadsminister är ändå penningpolitiken
            oerhört central att greppa och reflektera kring, då den är av
            stor betydelse på en rad andra områden.
          </note>
          <note>
            Det är också så att Finansdepartementet, ministerns eget departement,
            gör andra bedömningar än Riksbanken på området. Man skriver till
            exempel: ”Den påbörjade normaliseringen av penningpolitiken med
            höjd styrränta väntas dock fortsätta.” Man skriver vidare: ” Riksbanken
            antas höja reporäntan gradvis, vilket bidrar till stigande statsobli
            gationsräntor. Fortsatt låga styrräntor i omvärlden antas dock
            resultera i att reporäntan höjs i jämförelsevis långsam takt för
            att under 2 020 i genomsnitt uppgå till 0,6 procent. Den svenska
            tioåriga statsobligationsräntan bedöms bli 2,5 procent 2020. ”
            Men Riksbanken själv gör för 2020 bedömningen 0,75 procent och
            inte 0,6.
          </note>
          <note>
            Eftersom ministerns eget departement gör den här typen av bedömningar
            kring räntan utgår jag från att ministern på något sätt också
            åtminstone funderar kring penningpolitiken. Jag får väl, herr
            talman, fråga varför reflektionerna och värderingarna av politiken
            helt uteblir i svaret. Vi har en självständig riksbank, men vi
            har knappast ett diskussionsförbud vad gäller penningpolitiken.
          </note>
          <note type="speaker">
            Anf. 3 Statsrådet PER BOLUND (MP):
          </note>
          <note>
            Herr talman! Man kan konstatera att Niklas Wykman blandar och
            ger i sin interpellation. Han tycker om att göra utlåtanden om
            regeringens politik. Jag delar självklart inte hans ställningstaganden,
            som är väldigt svepande och ganska oprecisa.
          </note>
          <note>
            Vi har självklart olika roller att spela i svensk ekonomi. Det
            tycker jag att man ska ha respekt för. Jag tycker att det är viktigt
            att vi slår fast vilka roller olika parter har. Vi har en självständig
            riksbank som har att fatta beslut inom det ramverk som man har
            att agera efter. Jag tycker att vi ska ha respekt för deras självständighet
            och inte hantera den här typen av frågor oförsiktigt.
          </note>
          <note>
            Ska man ha en diskussion om Riksbankens ramverk och vilka mål
            man ska ha att arbeta efter tycker jag att det är bra om man gör
            en grundlig genomgång och en grundlig analys. Expertis ska finnas
            med, och partierna ska sitta ned tillsammans. Eftersom det här
            är långsiktiga frågor är det bra om det finns en långsiktighet
            i strukturen och processen. Det är precis därför regeringen har
            tillsatt Riksbankskommittén. Det finns representanter för alla
            partier närvarande i den kommittén. Om Niklas Wykman har synpunkter,
            idéer eller tankar är han fri att ta upp dem med Moderaternas
            representant i Riksbankskommittén för att föra den typen av diskussioner.
          </note>
          <note>
            Vi har även att hantera frågor som rör stabiliteten i svensk
            ekonomi. Det gör vi också från regeringens sida. När det är låg
            ränta är det klart att det finns risker för svensk ekonomi. Dem
            behöver vi hantera. Vi har till exempel gett Finansinspektionen
            uppdraget att vara makrotillsynsmyndighet. Vi har också under
            den här mandatperioden ägnat oss åt att ge Finansinspektionen
            de verktyg som behövs för att kunna utföra det uppdraget. Det
            har vi gjort i bred samsyn. Det handlar om rätten att införa ett
            amorteringskrav, men också om en breddad portfölj som nu ligger
            på riksdagens bord gällande mandat att vidta åtgärder för att
            hantera stabilitetsrisker.
          </note>
          <note>
            Jag vänder mig mot Niklas Wykmans beskrivning av vår ekonomiska
            politik. Vi har tvärtom en väldigt ansvarsfull politik där vi
            har ett stort överskott som vi använder för att betala av på statsskulden.
            Sverige har nu en statsskuld som är den lägsta sedan 1977. Det
            är någonting som vi gemensamt borde kunna glädjas åt.
          </note>
          <note>
            Vi använder också en annan del av utrymmet till att göra reformer
            som kan öka den ekonomiska utvecklingen i Sverige och också ge
            ökad trygghet inte minst ekonomiskt för dem som har sämst förutsättningar.
            Vi ser också till att den välståndsökning vi nu ser i svensk ekonomi,
            där ekonomin går bra, kommer breda grupper till del.
          </note>
          <note>
            Niklas Wykman vill gärna att jag ska kommentera och ha synpunkter
            på frågor som dels hanteras av Riksbanken, dels hanteras under
            den kommitté som vi har tillsatt just med uppdrag att borra grundligt
            i frågorna. Det handlar om att med den bästa expertis som Sverige
            har att tillgå fundera på hur målsättningarna ser ut för Riksbankens
            mandat och dess uppdrag.
          </note>
          <note>
            Jag har respekt för det konstitutionella ramverk som Sverige
            är byggt kring. Jag tycker att Niklas Wykman också borde ha det.
            Riksbanken är en myndighet under Sveriges riksdag. Det är riksdagen
            som ska utvärdera den politik som förs och de beslut som fattas
            av Riksbanken.
          </note>
          <note>
            Om Niklas Wykman är intresserad finns det protokoll från finansutskottet
            där man kan gå tillbaka och ser hur finansutskottet i total enighet
            har bedömt Riksbankens beslut som har fattats. Det är viktigt
            att vi håller oss till de principer som styr svensk ekonomisk
            politik.
          </note>
          <note type="speaker">
            Anf. 4 NIKLAS WYKMAN (M):
          </note>
          <note>
            Herr talman! Den Niklas Wykman som finansmarknadsministern talar
            om sitter i finansutskottet. Min bedömning är att han har koll
            på den frågeställningen.
          </note>
          <note>
            Finansmarknadsminister Per Bolund säger här att jag är svepande
            och oprecis i min kritik av regeringens ekonomiska politik. Låt
            oss kringgå detta genom att direkt referera vad expertmyndigheterna
            skriver.
          </note>
          <note>
            Ekonomistyrningsverket skriver: ” Det nuvarande överskottsmålet,
            om ett överskott på 1 procent av B NP över en konjunkturcykel,
            gäl ler till och med 2018. ESV:s slutsats är att överskottsmålet
            inte nås. En ny lägre målnivå ska gälla från och med 2019. Inte
            heller denna målnivå nås enligt nuvarande prognos .”
          </note>
          <note>
            Finanspolitiska rådet skriver: ” Regeringens aktiva finanspolitik
            är inte välavvägd. Med hänsyn till konjunkturläget och överskottsmålet
            borde politiken vara betydligt mer åtstramande .”
          </note>
          <note>
            Riksrevisionens skriver: ”Svårt att hitta stöd för ofinansierade
            åtgärder 2017. Det finansiella såväl som det strukturella sparandet
            i offentlig sektor ligger under målnivån för överskottsmålet –
            – – Regeringen presenterar inga argument för att aktivt försvaga
            sparandet 2017 . Åtgärderna i budgetpropositionen bidrar till
            att sparandet försvagas 2017. Riksrevisionen anser därför att
            det är svårt att hitta stöd i det finanspolitiska ramverket för
            att vidta ofinansierade åtgärder 2017. ”
          </note>
          <note>
            För att vara lite ytterligare tydlig skriver Konjunkturinstitutet:
            ” Reger ­ ingens kraftigt underfinansierade budget för 2018 bedöms
            inte ligga i linje med överskottsmålet. ”
          </note>
          <note>
            Bedömningen att politiken är välavvägd, ansvarsfull, och så vidare,
            gör möjligtvis ministern själv. Men det finns inte en enda expertmyndighet
            som gör samma bedömning. Det är en helt unik och alldeles egen
            bedömning från ministern sida. Inte en enda av de myndigheter
            som har till uppdrag att utvärdera regeringens ekonomiska politik
            delar den bedömningen.
          </note>
          <note>
            Jag ber inte ministern värdera räntepolitiken i sig själv men
            åtminstone förhålla sig till de förändringar som har gjorts. Vad
            tycker ministern till exempel om att man byter från KPI till KPIF
            utan att ändra målet i övrigt? Man har ny målvariabel, men man
            har samma mål som tidigare som man ska uppnå med samma medel som
            tidigare. Det är värt för svenska folket att få veta vad den ytterst
            ansvariga ministern för finansiell stabilitet ändå tycker om en
            sådan förändring som Riksbanken gör.
          </note>
          <note>
            Vidare ber jag inte ministern kommentera Riksbankens räntebana
            utan snarare: Varför avviker regeringens räntebana från Riksbankens
            räntebana? Vad är det regeringens ser och bedömer i sin egen budgetproposition
            som Riksbanken inte ser eller bedömer? Varför skiljer sig siffrorna
            åt?
          </note>
          <note>
            Herr talman! Återigen: Det är inte att be ministern att recensera
            Riksbanken utan snarare att motivera varför regeringen gör en
            annan bedömning och på vilken grund. De två frågorna kvarstår
            för finansmarknadsministern att svara på. Vad anser finansmarknadsministern
            om att man byter från KPI till KPIF men behåller samma målnivå?
            Vad anser ministern ligga till grund för den annorlunda räntebedömning
            som regeringen gör jämte Riksbanken?
          </note>
          <note type="speaker">
            Anf. 5 Statsrådet PER BOLUND (MP):
          </note>
          <note>
            Herr talman! Jag håller fast vid de ståndpunkter som jag har
            framfört redan tidigare i debatten. Det är viktigt att vi utvärderar
            alla delar av den ekonomiska politiken. Det görs också med Riksbankens
            beslut. Men det är riksdagen som har till uppgift att genomföra
            den typen av granskningar och inte regeringen.
          </note>
          <note>
            Jag kan konstatera att finansutskottet och riksdagen gör det
            arbetet i total enighet, vilket verkligen borgar för att det finns
            ett gediget arbete bakom den bedömningen. År 2017 konstaterade
            utskottet: Riksbanken fortsätter att föra en extremt expansiv
            penningpolitik under 2016 för att få upp inflationen mot inflationsmålet.
          </note>
          <note>
            Utskottet konstaterade också att inflationen och inflationsförväntningarna
            fortsatte att stiga under 2016 bland annat till följd av stigande
            energipriser. Däremot låg inflationen fortfarande en bra bit under
            inflationsmålet på 2 procent under 2016 och långt under målet
            för hela utvärderingsperioden 2014–2016.
          </note>
          <note>
            Utskottet konstaterar dock att resursutnyttjandet i ekonomin
            fortsatt att stiga till följd av den expansiva penningpolitiken
            samtidigt som arbetslösheten gått ned ytterligare.
          </note>
          <note>
            Man kan konstatera att finansutskottet har gjort en granskning
            av Riksbanken och den penningpolitik som man har fört. Som jag
            sa i mitt inledningsanförande har jag ingen anledning att göra
            några andra bedömningar än de som utskottet har gjort och som
            riksdagen har ställt sig bakom.
          </note>
          <note>
            Det är inte konstigt att det görs olika prognoser över den ekonomiska
            utvecklingen och att man därmed tar hänsyn till de olika underliggande
            faktorer som påverkar ekonomin. Det är många olika nationella
            myndigheter som gör prognoser. Även Finansdepartementet gör självklart
            prognoser. Jag tycker inte att det är någonting anmärkningsvärt
            över huvud taget.
          </note>
          <note>
            Det är viktigt att vi följer förändringar som görs i regelverket
            och framför allt i hur det implementeras. Det är viktigt att man
            gör den typen av analyser med ett gediget underlag och i en samlad
            diskussion. Man kommer självklart också in på: Vilken typ av mål
            är det som Riksbanken arbetar efter? Hur följs det målet i Riksbankens
            penningpolitiska beslut?
          </note>
          <note>
            Den diskussionen behöver föras. Det är också bra att vi nu har
            forum att föra diskussionen i, nämligen Riksbankskommittén. Vi
            har där väldigt gedigen kunskap i termer av alla de experter som
            är knutna till Riksbankskommittén. Vi har också representanter
            för de politiska partierna för att kunna föra en förtroendefull
            och genomgripande diskussion om de här väldigt avgörande frågorna.
          </note>
          <note>
            Det är en dålig idé att stå här i Sveriges riksdag och börja
            föra en diskussion eller debatt om de frågorna. Låt oss i stället
            ägna vår tid och kraft åt att hitta gemensamma nämnare, gemensamma
            ställningstaganden, i Riksbankskommittén som är tillsatt för att
            hantera den här typen av frågor.
          </note>
          <note>
            Jag är därför lite förvånad över att Niklas Wykman i stället
            väljer att lyfta fram de frågorna i form av en interpellationsdebatt.
            Interpellationsinstrumentet är otroligt viktigt för demokratin.
            Det är också viktigt för att vi ska ha en fungerande granskning
            av regeringens arbete. Men då ska frågorna helst handla om regeringens
            arbete och regeringens beslut.
          </note>
          <note>
            Det handlar inte om att ha ett allmänt tyckande eller liknande.
            Det handlar om att granska vad regeringen har gjort. I det här
            fallet när det gäller Riksbanken är det tydligt enligt den svenska
            konstitutionen att det är riksdagen som är den granskande instansen
            som ska följa Riksbankens arbete. Jag ser inte någon anledning
            att ha någon avvikande mening mot den riksdagen har kommit fram
            till.
          </note>
          <note type="speaker">
            Anf. 6 NIKLAS WYKMAN (M):
          </note>
          <note>
            Herr talman! Jag förstår finansmarknadsministerns upprörda tonläge
            i formfrågan. Det är väl ett sätt att undvika att svara på sakfrågan.
            Jag frågade två saker. Den ena var hur ministern bedömer bytet
            från KPI till KPIF. På detta kom inget svar. Jag frågade också
            på vilka grunder ministern gör en annan räntebedömning än vad
            Riksbanken gör. Det anmärkningsvärda är inte att den typen av
            frågor ställs. Det anmärkningsvärda är att ministern inte verkar
            vilja svara på dem. Jag utgår från att ministern åtminstone har
            kunskap att svara på dem.
          </note>
          <note type="speaker">
            Anf. 7 Statsrådet PER BOLUND (MP):
          </note>
          <note>
            Herr talman! Jag måste säga att jag är bekymrad över nivån på
            den här debatten, att det skulle handla om kunskapsfrågor eller
            liknande. Min stab, jag själv och även i Finansdepartementet har
            vi en gedigen kunskap i de här frågorna. Jag ser det mest som
            ett sätt att försöka blanda bort korten, vilket jag inte tycker
            passar sig i Sveriges riksdag eller i en debatt som handlar om
            väldigt viktiga sakfrågor.
          </note>
          <note>
            Jag bekymras också över den brist som jag tycker finns hos Niklas
            Wykman när det gäller respekt för de olika roller som vi har i
            svensk politik. Det är enligt konstitutionen tydligt att Riksbanken
            har att sätta räntenivån och att göra det utifrån ett ramverk
            som vi har ställt fast från Sveriges riksdags sida. Om det ska
            göras eventuella förändringar av detta förtjänar det att göras
            med ett väldigt gediget underlag och, så långt som det över huvud
            taget är möjligt, i bred samsyn och efter en gemensam analys.
          </note>
          <note>
            Jag tycker att finansutskottet hanterar de här frågorna på ett
            bra sätt och hoppas att Niklas Wykman deltar i det arbetet. Om
            Niklas Wykman har synpunkter på de här frågorna är han absolut
            fri att föra in dem i finansutskottets granskning men också i
            Riksbankskommitténs arbete som nu pågår.
          </note>
          <note>
            Jag skulle önska att vi kan ägna vår tid som politiker och också
            riksdagens tid åt att diskutera de viktiga sakfrågorna och låta
            Riksbankskommittén nu arbeta med detta otroligt viktiga arbete
            som de har med att göra en gedigen analys. De kommer att sitta
            under lång tid, för de här frågorna är genuint komplicerade och
            kräver ett gediget underlag och också tid för att föra diskussioner
            kring.
          </note>
          <note>
            Jag tycker att frågorna lämpar sig otroligt mycket bättre för
            ett kommittéarbete, där man kan sitta ned runt bordet och ta del
            av den bästa expertis som Sverige har, snarare än att diskuteras
            i interpellationsdebatter i Sveriges riksdag.
          </note>
          <note>
            Överläggningen var härmed avslutad.
          </note>
          <note>
            § 8 Svar på interpellation 2017/18:72 om psykisk ohälsa
          </note>
          <note type="speaker">
            Anf. 8 Socialminister ANNIKA STRANDHÄLL (S):
          </note>
          <note>
            Herr talman! Lotta Finstorp har frågat mig på vilket sätt jag
            anser att den psykosomatiska ohälsan i Sverige kan bekämpas och
            om jag anser att en särskild rehabiliteringskedja för psykiatriska
            diagnoser bör inrättas.
          </note>
          <note>
            När jag tillträdde som minister hösten 2014 var utmaningen tydlig.
            Sjuktalen hade ökat med 50 procent under alliansregeringens sista
            mandatperiod och prognoserna pekade uppåt . Utgifterna spåddes
            öka med 11 miljarder kronor till 2019. Alliansregeringen hade
            under sin tid lyckats med konststycket att utförsäkra 100 000
            personer och samtidigt få sjuktalen att peka brant uppåt. Det
            var framför allt psykiska diagnoser och kvinnors sjukfrånvaro
            som ökade. Att få kontroll över situationen och vända utvecklingen
            blev vårt tydliga mål.
          </note>
          <note>
            På ett så komplext problem som sjukfrånvaron, och då särskilt
            den psykiska ohälsan, finns inte en enkel lösning; det handlar
            om många åtgärder som måste till samtidigt. Ett brett åtgärdsprogram
            för ökad hälsa och minskad sjukfrånvaro presenterades under hösten
            2015 och vidareutvecklades i budgetpropositionen för 2017. Åtgärdsprogrammet
            omfattar åtgärder inom flera områden. Försäkringskassan gavs mer
            resurser och ett tydligt uppdrag att stärka handläggningen. Ett
            samarbete mellan arbetsmarkna ­ dens parter inleddes i syfte att
            minska sjukfrånvaron och att arbeta för friska arbetsplatser.
          </note>
          <note>
            Regeringens arbete har haft effekt. Inflödet till sjukförsäkringen
            minskar och sjukfallen avslutas tidigare. Glädjande är att även
            sjukfall på grund av psykiska diagnoser har blivit kortare.
          </note>
          <note>
            Jag nöjer mig dock inte med detta, utan kommer att fortsätta
            med det påbörjade arbetet att utveckla sjukförsäkringen. Jag ser,
            liksom Lotta Finstorp, att stödet för individen behöver både tidigareläggas
            och stärkas. Detta är särskilt viktigt för människor som har drabbats
            av psykisk ohälsa. Jag tror att detta görs bäst genom ett tydligt
            uppdrag till berörda myndigheter, inte genom att flytta människor
            mellan systemen. Jag är övertygad om att arbetsgivare kan ha en
            tydligare roll i att stötta under vägen tillbaka till hälsa och
            arbete. Det är bakgrunden till regeringens förslag om att arbetsgivaren
            inom 30 dagar ska ta fram en plan för återgång i arbete tillsammans
            med den anställde.
          </note>
          <note>
            Ytterligare ett område där jag ser brister i dag är samverkan
            mellan myndigheterna, arbetsgivare och hälso- och sjukvården.
            När samverkan brister är det individen som får betala priset.
            Det handlar om samverkan mellan Försäkringskassan och Arbetsförmedlingen,
            mellan Försäkringskassan och arbetsgivare, men också mellan hälso-
            och sjukvården och arbetsgivare.
          </note>
          <note>
            Jag vill också lyfta fram hälso- och sjukvården roll i att förebygga
            psykisk ohälsa, men också att erbjuda en utvecklad vård till de
            människor som drabbas. Regeringen avsätter över 1 miljard kronor
            utifrån den nuvarande strategin inom området för psykisk hälsa.
            Strategin syftar till att samordna insatser och skapa förutsättningar
            för ett långsiktigt arbete. Totalt beräknar regeringen därmed
            att avsätta drygt 1,7 miljarder kronor 2018 för insatser inom
            området psykisk hälsa. Detta är en förstärkning med 550 miljoner
            kronor jämfört med föregående år. För 2 019 beräknas avsättas
            drygt 2,2 miljarder kronor och 2020 knappt 2 miljarder kronor.
          </note>
          <note>
            Det centrala för mig är att de individer som drabbats av ohälsa
            får både en ekonomisk trygghet och ett snabbt och bra stöd för
            återgång i arbete brett från samhället. I det behöver myndig heterna,
            arbetsgivare och hälso ‑ och sjukvården samarbeta, med individen
            i centrum.
          </note>
          <note type="speaker">
            Anf. 9 LOTTA FINSTORP (M):
          </note>
          <note>
            Herr talman! Tack, ministern, för svaret!
          </note>
          <note>
            Det här är en oerhört viktig fråga. Vi har många gånger stått
            här i kammaren och försökt sätta fingret på vad som kan göras,
            då det behövs många olika åtgärder och insatser för att färre
            ska behöva bli sjukskrivna eller må dåligt av psykisk ohälsa.
          </note>
          <note>
            Jag instämmer i mycket av det som ministern säger i svaret, framför
            allt att individen måste sättas i centrum och att man måste se
            till varje enskild person och dess behov av rehabilitering för
            att snabbt komma tillbaka i arbete igen. Men jag tycker inte att
            jag får ett riktigt tydligt svar angående om det behövs en särskild
            rehabkedja just för vissa psykiska diagnoser, så jag kommer att
            fortsätta att fråga om det.
          </note>
          <note>
            Sverige ska vara ett starkt samhälle som håller ihop. Den som
            är sjuk eller skadad och inte kan arbeta ska ha rätt till ersättning,
            vård och behandling. Men den som har eller får tillbaka sin arbetsförmåga
            måste alltid få stöd och hjälp att komma tillbaka till arbetet.
            När sjukfrånvaron kraftigt ökar behöver samhällets insatser stärkas
            för att på ett bättre sätt motverka riskerna för utanförskap.
            Och för individen, ur ett individuellt perspektiv, leder ju sjukfrånvaro
            till sämre privatekonomi. Men en lång frånvaro kan också leda
            till att man tappar sina sociala kontakter, till exempel. Man
            har inte jobbarkompisarna att gå tillbaka till. Utanförskapet
            är på så sätt både ekonomiskt och socialt.
          </note>
          <note>
            Effekterna kan bli stora också för nästa generation, att barn
            till föräldrar som är långtidssjukskrivna tenderar att själva
            bli sjukskrivna i högre grad än andra. Det finns en hel del forskning
            som visar på det.
          </note>
          <note>
            Vi moderater har förslag om att stärka dagens rehabiliteringskedja,
            framför allt med fokus på den enskilde och om man har en diagnos
            som handlar om psykisk ohälsa. Sedan beror psykisk ohälsa ofta
            på många olika saker, så det är klart att den som mår dåligt och
            har en stressrelaterad psykisk ohälsa kan på ett bättre sätt stärkas
            av en bra arbetsmiljö och en bra arbetsgivare. Det är svårt att
            särskilja vad som är vad egentligen. Om man har en fysisk åkomma
            blir det ju på ett helt annat sätt. För den som brutit ett ben
            är det lättare att genom rehabkedjan komma tillbaka än vad det
            är för den som har ont i själen.
          </note>
          <note>
            Sedan den bortre tidsgränsen togs bort har de långa sjukfrånvarofallen
            ökat med ungefär 1 000 personer i månaden, har jag sett i statistiken.
            Det innebär en kraftig polarisering mellan långa och korta sjukfall.
            Jag tog del av – jag tror att det var i går – att LO är bekymrade
            över sina medlemmar och att avslagen från Försäkringskassan har
            tredubblats på två år.
          </note>
          <note>
            Jag har fullt respekt för att regeringen har satt nio sjukdagar
            per individ och år som mål. Men det får inte bli så att man inte
            kommer in i sjukförsäkringen därför att tröskeln blir alldeles
            för hög. Regeringen har gett kritik för vår bortre tidsgräns,
            som vi fortfarande har med i vår budgetmotion. Om regeringen i
            stället gör så att tröskeln för att komma in i sjukförsäkringen
            är så hög att väldigt få kan komma in där tycker jag att problematiken
            borde vara densamma för regeringen. En bortre tidsgräns, som vi
            förordar så att individen kan ställa krav på att få sin rehabilitering
            i tid, borde vara ungefär samma problematik för regeringen som
            att få kommer in i försäkringen.
          </note>
          <note type="speaker">
            Anf. 10 Socialminister ANNIKA STRANDHÄLL (S):
          </note>
          <note>
            Herr talman! Låt mig vara tydlig på några av de här punkterna.
            För det första: Tycker jag att det behövs en särskild rehabiliteringskedja?
            Nej, och jag kommer snart att återkomma till varför.
          </note>
          <note>
            För det andra: Har tröskeln för att komma in i försäkringen blivit
            för hög? Nej, det har den inte. Faktum är att mellan 2010 och
            2014 hade vi en situation där 100 000 personer utförsäkrades ur
            försäkringen samtidigt som prövningen av arbetsförmågan vid just
            90- och 180-dagarsgränserna sjönk till under 50 procent. Hälften
            av dem som kom in i sjukförsäkringen fick inte sin arbetsförmåga
            prövad vid 90- och 180-dagarsgränserna – inte prövad för återgång
            gentemot det egna arbetet och inte prövad gentemot arbetsmarknaden
            i övrigt. I stället avvaktade man att personerna trillade ut i
            andra änden i form av den bortre tidsgränsen. Det tycker jag verkligen
            är att lura människor.
          </note>
          <note>
            Vad vi nu ser, icke att förglömma, är att Försäkringskassan prövar
            ungefär 600 000 ärenden per år om rätt till sjukförsäkring och
            till sjukpenning. Strax över 97 procent av dem som ansöker om
            sjukpenning får den beviljad. Däremot prövar Försäkringskassan
            i dag närmare 90 procent av alla sjukpenningärenden vid 90- och
            180-dagarsgränsen. Därmed är det också självklart så att gör man
            en prövning mot regelverket, mot försäkringen, innebär det att
            något fler får avslag på fortsatt sjukpenning. Det är just där
            som systemet måste fungera.
          </note>
          <note>
            Låt mig komma tillbaka till det som jag ser brister i dag och
            det som jag själv skulle vilja säga är självkritik. Under den
            här tidsperioden har det i steg ett handlat om att få kontroll
            på de skenande sjuktalen, bygga upp en samverkan med parterna
            och se till att få upp prövningen av arbetsförmågan vid 90- och
            180-dagarsgränserna, för annars behöver man inte ha någon rehabiliteringskedja
            utan kan lika gärna skippa den och inte göra något utan låta folk
            trilla ut i andra änden. Det var viktigt för oss att få ordning
            på försäkringen.
          </note>
          <note>
            I steg två har vi tryckt på vikten av att vidareutveckla samarbetet
            med arbetsmarknadens parter för att också minska inflödet i försäkringen.
            Vi behöver ha friskare arbetsplatser. Vi ser fortfarande tydligt,
            än i dag, att det finns sektorer på arbetsmarknaden, inte minst
            välfärdssektorn – äldreomsorgen, de kvinnodominerade delarna av
            välfärden, Kommunals medlemmar – där man inte alls ute på arbetsplatserna
            har jobbat tillräckligt väl med att de anställda inte ska bli
            sjuka av sitt jobb, och därmed trillar de in i sjukförsäkringen.
          </note>
          <note>
            Det som jag ser, som tyvärr nu brister, och där jag kommer att
            komma tillbaka – och det här gör mig faktiskt riktigt upprörd
            – är att de människor som prövas gentemot det regelverk som vi
            politiker nu har satt upp i alldeles för många fall trillar mellan
            stolarna när de sedan ska lämnas vidare och få stöd från till
            exempel Arbetsförmedlingen. Ingen tar ansvar, till skillnad från
            tidigt i ett sjukfall då hälso- och sjukvård, försäkringskassa
            och arbetsgivare samverkar. Där ser jag brister i dag; där behöver
            vi förstärka.
          </note>
          <note>
            Individen ska naturligtvis ha rätt stöd i rätt tid. Den bild
            som jag ser för tillfället, när det gäller ett antal olika ärenden,
            tycker jag är djupt problematisk.
          </note>
          <note type="speaker">
            Anf. 11 LOTTA FINSTORP (M):
          </note>
          <note>
            Herr talman! Ja, det är problematiskt att man inte får det stöd
            som man har rätt till. När vi nu skissar på den nya rehabkedjan
            tror vi att det vore väldigt bra för den som har psykisk ohälsa
            att det finns en ökad kompetens där ute när det gäller de här
            diagnoserna. Vi har pengar, och vi tillsätter ytterligare 100
            miljoner till Arbetsförmedlingen för att man ska kunna, precis
            som ministern beskriver, se till att människor inte hamnar mellan
            stolarna.
          </note>
          <note>
            Det vi ser, vilket inte är någon nyhet för ministern, är att
            det är kvinnor som står för den största delen av sjukskrivningarna
            på grund av psykisk ohälsa. Det är på arbetsplatser där det är
            en hög dominans av kvinnor som det sker. Till exempel kan enhetschefen
            ha för många medarbetare för att hinna se och lyssna in den som
            börjar må dåligt. Förebyggandearbetet är oerhört viktigt.
          </note>
          <note>
            Kvinnor har nästan tre gånger så många startade sjukfall när
            det gäller psykiatriska diagnoser jämfört med män. Sjukfrånvaron
            på grund av fysiska skador är högre för män, och det har säkert
            att göra med hur arbetsmarknaden ser ut över huvud taget. Men
            det gör också att när jag tittar på rehabkedjan, som vi är väldigt
            stolta över, ser att den tenderar att i lite för hög grad ha bäring
            på fysisk sjukdom.
          </note>
          <note>
            Utifrån ett kunskapsbehov hos de aktörer som ska hantera det
            här är samverkan absolut oerhört viktigt, men jag hör också från
            många arbetsgivare att man inte riktigt vet hur man ska hantera
            den som mår dåligt i själen, och det av naturliga skäl eftersom
            det i hela samhället råder ett visst tabu kring de här frågorna.
            Ska arbetsgivare då se till att så fort som möjligt och på en
            rimlig nivå få tillbaka den som är sjukskriven för psykisk ohälsa
            – om det är så att man ska vara det vid psykisk ohälsa – måste
            det också bli individuellt. Det kanske inte alltid är det rätta
            att bli heltidssjukskriven, utan arbetsgivaren kanske kan stötta
            och hjälpa så att man kan jobba till exempel några timmar per
            dag.
          </note>
          <note>
            Vi är fast i gamla hjulspår, tycker jag. Vi tänker som det var
            tidigare att det handlar om grovarbetaren som klämde sig, om jag
            får raljera lite, men inte om kvinnan som faktiskt inte har mäktat
            med och själen säger stopp och belägg. Där har vi inte riktigt
            resurserna på plats.
          </note>
          <note>
            Det är likadant i hälso- och sjukvården. Köerna gör i dag att
            man låses in. Har man väl fått sin sjukskrivning är det väldigt
            svårt om man till exempel ska ha förnyat intyg, för köerna är
            så långa att man inte riktigt kommer fram. Dessutom kanske den
            som man till slut får komma till inte har kunskap – primärvården
            har inte alltid det – kring psykisk ohälsa som är stressrelaterad.
            Risken är att läkaren som man träffar inte vet om det har med
            arbetsplatsen att göra eller om det är någonting som finns privat
            och om man har en arbetsgivare som inte kan stötta upp det.
          </note>
          <note>
            Hela problematiken är komplex hur man än vrider och vänder på
            det. Vi tror att det skulle vara intressant att titta på om man
            kunde få till en tidigare prövning. Det här med 30 dagar, som
            regeringen har i sitt program, är helt rätt. Jag tror att man
            ska pröva mycket tidigare mot nya arbetsuppgifter på arbetsplatsen.
            Det tror jag är jättebra.
          </note>
          <note type="speaker">
            Anf. 12 Socialminister ANNIKA STRANDHÄLL (S):
          </note>
          <note>
            Herr talman! Tack, Lotta Finstorp, för det här inlägget! Jag
            är mycket medveten om ditt stora engagemang och din kunskap i
            den här frågan och håller verkligen med om din ingång att det
            här är komplext och vi måste tänka på nya sätt, framför allt med
            tanke på att det handlar om kvinnor och relativt unga kvinnor
            som måste tillbaka till arbetsmarknaden igen.
          </note>
          <note>
            En av de tidiga målsättningar som vi satte upp från regeringens
            sida handlar om att vi ska ha ett tak för andelen som vi har i
            sjukersättningen. Den ska inte överstiga vad det normalt sett
            ligger på i ett land som Sverige. Det här är unga människor, och
            de ska ha rätt stöd och hjälp att komma tillbaka igen. Då handlar
            det självklart också om att vi politiker ser till att det stödet
            finns där så att man inte hamnar mellan stolarna på grund av att
            det finns för dålig kunskap om den psykiska ohälsan och man inte
            hittar rätt.
          </note>
          <note>
            Jag har naturligtvis också tagit del av Moderaternas reformpaket,
            särskilt det som berör psykisk ohälsa. Jag tycker att det finns
            delar som verkligen är intressanta. En av de delarna lyfte Lotta
            Finstorp upp här, och den handlar bland annat om Försäkringskassans
            insatser för gruppen och att man borde säkerställa att handläggarna
            som gör de här bedömningarna är specialiserade på psykisk ohälsa.
            Det tror jag kan vara en viktig sak, liksom att de handläggare
            som finns på Försäkringskassan verkligen kliver fram och inte
            bara prövar utifrån försäkringen. Det blir ju lätt så – det är
            det här med styrning av myndigheter.
          </note>
          <note>
            Just nu prövar de många fler vid tidsgränserna. De gör det säkert
            så noggrant och bra det någonsin går, med tanke på den börda de
            har. Men vi kan också konstatera att det kanske inte alltid blir
            det bästa stödet för att individen ska komma tillbaka igen. Försäkringskassan
            är i sitt stuprör. Arbetsförmedlingen är i sitt stuprör. Hälso-
            och sjukvården är i sitt stuprör. Hur får vi det att fungera mellan
            dem?
          </note>
          <note>
            En sak som regeringen kommer att göra under nästa år är det som
            Lotta Finstorp var inne på; inom 30 dagar ska det komma ett förslag
            på en plan för återgång i arbete som man kommit fram till tillsammans
            med den anställde. Det är det ena som åläggs arbetsgivaren. Vi
            är också på den puck som Lotta Finstorp lyfter upp här, nämligen
            stödet till arbetsgivare som signalerar att de tycker att det
            är svårt. Vi skjuter till medel för att arbetsgivarna ska kunna
            få ekonomiskt stöd för att anlita expertresurs som kan stötta
            när en sådan plan ska tas fram, så att det blir bra.
          </note>
          <note>
            Socialstyrelsen har också nya riktlinjer när det gäller just
            sjukskrivning för psykisk ohälsa. Riktlinjerna har funnits på
            plats under nästan ett år och förespråkar i mycket högre utsträckning
            just partiell sjukskrivning. Det finns stöd i forskningen i dag
            för att återgång till arbete går snabbare om man har en fot kvar
            på arbetsplatsen.
          </note>
          <note>
            Vi politiker måste också våga sätta ned foten och säga: Det här
            tror vi är bra. Det är kanske inte alltid det mest populära i
            alla läger. Men vi tror att det är bra, och det finns tydligt
            forskningsstöd för det. Vi vet att sannolikheten för att komma
            tillbaka till arbetsmarknaden sjunker markant om ett sjukfall
            kommer för långt i en heltidssjukskrivning.
          </note>
          <note>
            Mer behöver göras. Arbetsmiljöverket började redan under alliansregeringens
            tid och har fortsatt under vår mandatperiod med att granska en
            hel del kvinnligt dominerande arbetsmiljöer. Man har tittat särskilt
            på kvinnors arbetsmiljö och har nu ett särskilt granskningsuppdrag
            när det gäller äldreomsorg. Jag tror att det är helt riktigt,
            och en viktig del, att granska de arbetsmiljöerna. Jag såg att
            ni också har det i ert program, Lotta Finstorp.
          </note>
          <note>
            Det är komplext. Vi behöver göra mer. Framför allt behöver vi
            se till att inte tappa individer mellan våra system. Det är förödande,
            inte minst för individen.
          </note>
          <note type="speaker">
            Anf. 13 LOTTA FINSTORP (M):
          </note>
          <note>
            Herr talman! Jag instämmer i mycket. Vi har en bred samsyn om
            problematiken. Det vore intressant att prova en speciell rehabkedja
            just för dem som är sjukskrivna för psykisk ohälsa. Det känns
            som att jag och Annika Strandhäll närmar oss varandra lite grann
            i den frågan.
          </note>
          <note>
            Jag tänker också ofta på att människors vardag inte fungerar
            som stuprör. Det som alltid fattas är hängrännorna. När det blir
            sådana här ganska breda, tvärsektoriella problem svarar systemen
            inte upp mot det. Jag tror att det finns väldigt mycket att göra
            där.
          </note>
          <note>
            Vi vill också att lagstiftningen ska skärpas vad gäller landstingens
            ansvar för att erbjuda förebyggande insatser för att motverka
            till exempel ohälsa. Det är en oerhört viktig sak som vi har pratat
            om i många partier under många år. Det gäller att gå från ord
            till handling.
          </note>
          <note>
            Det centrala i vårt förslag är att det inte är rimligt eller
            hållbart att svenskar – ett av världens friskaste folk – har sådan
            jämförelsevis hög sjukfrånvaro, oavsett när man går in och tittar,
            även decennier tillbaka. Därför måste alla delar av sjukförsäkringen
            stödja en återgång i arbete på ett bättre sätt.
          </note>
          <note>
            Samtidigt måste sjukförsäkringen kompletteras med bättre förebyggande
            insatser och rehabilitering. Man behöver bland annat titta på
            lagstiftningen avseende förebyggande arbete och samverkan mellan
            de olika aktörerna på ett mycket mer konkret sätt än i dag, för
            att verkligen sätta individen i centrum. Det är lätt för oss här
            i kammaren att säga: Vi sätter alltid individen i centrum. Men
            vad betyder det konkret? De flesta upplever tyvärr inte att det
            är på det sättet.
          </note>
          <note type="speaker">
            Anf. 14 Socialminister ANNIKA STRANDHÄLL (S):
          </note>
          <note>
            Herr talman! Tack, Lotta Finstorp! Exakt så är det.
          </note>
          <note>
            Vi har arbetat på olika sätt med att utveckla sjukförsäkringen,
            för att den ska vara en försäkring som också stimulerar till återgång
            till hälsa och arbete. Jag kan ta ett ganska tydligt exempel som
            vi kämpar med nu. Det gäller att stärka individens rätt och att
            sätta individen i centrum. Lotta Finstorp känner väl till att
            vi har arbetat under många år med att införa rehabiliteringskoordinatorer
            i hälso- och sjukvården. De finns nu på nästan alla vårdcentraler
            i Stockholm till exempel, vilket är fantastiskt. Tanken är att
            man ska vara en spindel i nätet, kunna avlasta läkaren och hjälpa
            till med kontakter inom sjukvården men ska också ta ett bredare
            grepp för att stötta en individ som befinner sig i ohälsa att
            kunna komma tillbaka så snabbt som möjligt. Många gånger kommer
            Försäkringskassan inte in förrän betydligt senare i ett sjukfall.
          </note>
          <note>
            Just nu brottas vi, i våra stuprör, med om och i så fall hur
            vi vill permanenta en sådan funktion. Landstingen kan bara ansvara
            för det som har att göra med hälso- och sjukvården. Försäkringskassan
            har sitt samordningsansvar. Och hälso- och sjukvården kan inte
            ta Försäkringskassans samordningsansvar, och Försäkringskassan
            finns inte där tidigt i ett sjukfall. På det sättet håller vi
            på och brottas med det här.
          </note>
          <note>
            Hur löser vi det här då? Vi lagstiftar i våra stuprör. Vi ger
            våra myndigheter uppdrag i våra stuprör. Vi tycker inte om överenskommelser
            under lång tid. Men det här är så klockrent. Man ser att alla
            är nöjda. Det är bra för individen. Men hur gör vi i praktiken?
          </note>
          <note>
            Här måste vi bli bättre. Och vi behöver fortsätta debattera det
            här. Ni flyttar fram era positioner och vi flyttar fram våra –
            förhoppningsvis i riktning mot att stötta de det handlar om, nämligen
            de individer som drabbas av ohälsa.
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellation 2017/18:101 om planerna på en nationell
            antidopningsorganisation
          </note>
          <note type="speaker">
            Anf. 15 Socialminister ANNIKA STRANDHÄLL (S):
          </note>
          <note>
            Herr talman! Saila Quicklund har frågat mig när jag avser att
            ta frågan om bildandet av en nationell antidopningsorganisation
            vidare.
          </note>
          <note>
            Jag vill, liksom i ett tidigare frågesvar, redovisa att regeringen
            i bud ­ getpropositionen för 2018 anger att vi vill se en ökad
            samordning av de resurser som staten ger till antidopning inom
            elitidrotten och inom mo ­ tionsidrotten. Det är en samordning
            av insatserna som bör komma även andra delar av samhället till
            del. Regeringen bedömer att det sammantaget bör ge ett aktivt
            mervärde i kvalitet, effektivitet och tillgänglighet av insat
            ­ ser mot dopning.
          </note>
          <note>
            Därtill kan svenska idrottsaktivas och ledares trovärdighet säkerställas
            internationellt. Det kan även stärka tilltron till att svensk
            idrotts antidopningsarbete är förenligt med Sveriges åtaganden
            i internationella antidopningskonventioner och i v ärldsantidopningskodens
            bestämmelser.
          </note>
          <note type="speaker">
            Anf. 16 SAILA QUICKLUND (M):
          </note>
          <note>
            Herr talman! Jag vill tacka statsrådet för svaret.
          </note>
          <note>
            Frågan om bildandet av en nationell, oberoende antidopningsorganisation
            har varit uppe flera gånger. Då har ministerns dåvarande kollega,
            Gabriel Wikström, svarat.
          </note>
          <note>
            Det är en angelägen fråga ur många aspekter. Bildandet av en
            sådan organisation handlar till stor del om idrottens trovärdighet.
            Det handlar också om svensk idrotts totala trovärdighet.
          </note>
          <note>
            Dopningen har också spridit sig utanför idrotten. Den är faktiskt
            större utanför idrotten. Intaget av dopningspreparat i syfte att
            nå de effekterna är också ett folkhälsoproblem, ett samhällsproblem.
            Men det finns också oerhört många skadliga kosttillskott som formligen
            okontrollerat väller in i landet och på marknaden.
          </note>
          <note>
            Vissa saker i ministerns svar kan tolkas positivt. Det gläder
            mig. Ministern talar om ökad samordning av de resurser som staten
            ger till antidopningen, inom elitidrotten och inom motionsidrotten.
            Det är bra att bägge sidorna finns där. Hon säger att ”det är
            en samordning av insatserna som bör komma även andra delar av
            samhället till del”. Jag tolkar det som att ministern har förstått
            att det handlar om idrotten men också folkhälsoaspekten.
          </note>
          <note>
            Det är riktigt bra att ”regeringen bedömer att det sammantaget
            bör ge ett aktivt mervärde i kvalitet, effektivitet och tillgänglighet
            av insatser mot dopning”. Ministern säger också: ”Därtill kan
            svenska idrottsaktivas och ledares trovärdighet säkerställas internationellt”
            och att det kan stärka tilltron till svensk idrotts antidopningsarbete.
          </note>
          <note>
            Det jag saknar är ännu mer tydlighet om att det är ett samhällsproblem,
            ett folkhälsoproblem. Det är det mest centrala och viktigaste
            i dagsläget.
          </note>
          <note>
            Ministern får gärna kommentera denna otydlighet så att man säkerställer
            att fokus inte bara gäller idrotten utan även den andra sidan.
          </note>
          <note type="speaker">
            Anf. 17 Socialminister ANNIKA STRANDHÄLL (S):
          </note>
          <note>
            Herr talman! Tack, Saila Quicklund, för en bra och viktig interpella
            ­ tion! Jag tror att vi i grunden är väldigt överens.
          </note>
          <note>
            Jag för som sagt en löpande dialog med företrädare för Riksidrotts
            ­ förbundet. Vi har diskuterat också denna fråga, och jag har
            träffat Arne Ljunqvist som brinner för frågan om en fristående
            antidopningsorganisa ­ tion. Vi får se hur vi kan ta oss dit.
          </note>
          <note>
            Precis som Saila Quicklund säger är detta också en bredare fråga
            som man långsiktigt måste ta ansvar för. Det är även en folkhälsofråga.
          </note>
          <note>
            Min företrädare Gabriel Wikström svarade på en interpellation
            tidigare i år att regeringen under senare år har ökat bidragen
            till idrottens antidopningsarbete. Så sent som i februari år gav
            regeringen Folkhälsomyndigheten i uppdrag att stödja STAD i det
            dopningsförebyggande arbetet genom att vidareutveckla arbetsmetoden
            100 % ren hårdträning och samordna nätverket Prodis, Prevention
            av dopning i Sverige.
          </note>
          <note>
            Gabriel Wikström var också tydlig med att det därtill pågår en
            beredning i Regeringskansliet i fråga om en samlad nationell antidopningsorganisation.
          </note>
          <note>
            Det som har tillkommit under året är att Wada har granskat Riksidrottsförbundets
            antidopningsarbete i förhållande till världsantidopningskoden.
            Man har gjort tre observationer. Bland annat säger Wada att som
            koden ser ut just nu är det okej för RF att bedriva arbetet som
            man nu gör. Men utifrån planerna på att ändra koden 2019 och införa
            bestämmelser som är tänkta att träda i kraft 2021 kommer det troligtvis
            inte vara okej att bedriva antidopningsarbetet på det sätt som
            görs i dag. Detta är naturligtvis också RF uppmärksammat på.
          </note>
          <note>
            Wada rekommenderar Riksidrottsförbundet att i dialog med staten
            skyndsamt organisera om antidopningsverksamheten så att den förläggs
            i en från idrotten fristående nationell antidopningsorganisation.
          </note>
          <note>
            Jag är säker på att Saila Quicklund också känner till att det
            är den väg som man har valt i stora delar av resten av världen.
            Vid årsskiftet kommer Island att bryta loss Nado från sitt riksidrottsförbund
            och göra det till en fristående organisation. Sedan finns det
            två länder kvar i Europa som inte har idrotten i en fristående
            organisation, och det är Sverige och Lichten ­ stein.
          </note>
          <note>
            Samtidigt vill Riksidrottsförbundet och idrottsrörelsen självklart
            att i god anda ta varandra i hand i förändringsarbetet, och jag
            kommer att fortsätta att föra den dialogen med Riksidrottsförbundet.
            Samtidigt är jag medveten om de rekommendationer som Wada har
            lämnat.
          </note>
          <note type="speaker">
            Anf. 18 SAILA QUICKLUND (M):
          </note>
          <note>
            Herr talman! Det är just RF:s ordförande , Björn Eriks son, som
            är kritisk till bildandet av e n oberoende antidopningsorganisation
            , vilket förvånar mig. Det var inte så tidigare, så därför är
            det bra om ministern utövar en påverkan i den här viktiga frågan.
          </note>
          <note>
            Ja, man har fått ökat bidrag, dock saknas det en oberoende antidopningsorganisation.
          </note>
          <note>
            Sverige är ensamt kvar. Lichtenstein har ett så att säga häng
            på Schweiz. Det innebär att det är Ryssland och Sverige som är
            non-compliance, och det är väl inte så bra i detta sammanhang
            när vi känner till historiken med den ryska dopningen.
          </note>
          <note>
            Arne Ljunqvist – världens främste dopningsjägare, skulle jag
            vilja kalla honom – menar också att det svenska dopningstestandet
            inom idrotten är alldeles för nära knutet till Riksidrottsförbundet.
            Alla måste ha en antidopningsorganisation separerad från idrotten.
            Det har han varit väldigt tydlig med. Ljunqvist hänvisar också
            till ett pågående arbete inom Wada, som statsrådet också nämnde.
            År 2019 kommer man att ställa betydligt strängare krav på att
            det ska finnas en oberoende antidopningsorganisation som inte
            är knuten till idrottsrörelsen.
          </note>
          <note>
            Sverige har under Arne Ljungqvists ledning under många år varit
            främst i världen med dopningsarbetet. Nu riskerar vi att bli en
            b-nation, vilket är fruktansvärt tragiskt.
          </note>
          <note>
            I alliansregeringens utredning Antidopning Sverige – En ny väg
            för ar ­ betet mot dopning föreslogs redan 2011 att ett svenskt
            Nado skulle inrättas. Ministerns företrädare har sagt att utredningen
            alltjämt bereds inom Reger ­ ingskansliet. Enligt mig och många
            andra finns det ingen anledning att vänta. Genom Ljungqvists värv
            har Sverige haft ett gott anseende inom det internationella antidopningsarbetet.
          </note>
          <note>
            Bildandet av ett svenskt Nado i närtid blir alltså mer och mer
            angeläget, och det brådskar. Vi borde ha tagit tag i den här frågan
            för minst ett år sedan. Det här tar tid att organisera.
          </note>
          <note>
            Enligt uppgift riskerar vi att mista stora idrottsevenemang i
            Sverige. Dopningslabbet kanske inte godkänns om vi inte tar tag
            i den här frågan så att vi hinner bli klara till 2019. Företrädare
            inom idrotten och specialidrottsförbund med flera uttrycker samma
            intention som jag nu förespråkar.
          </note>
          <note>
            Jag vill också påpeka att ingen skugga ska falla på det antidopningsarbete
            som utförs i dag inom RF. Man gör verkligen bra saker, det är
            viktigt att komma ihåg. Jag har ingen kritik mot personalen där.
            Man gör ett fantastiskt arbete med de resurser som man har.
          </note>
          <note>
            Jag vill också lyfta fram detta med kosttillskott. Livsmedelsverket
            har granskat 43 kosttillskottspreparat. Av dessa uppfyllde 2 märkningskravet,
            30 innehöll hälsofarliga växter, 28 kunde ge biverkningar och
            8 borde klassas som läkemedel. Det finns tungmetaller och arsenik
            i dessa kosttillskott. Tränande ungdomar blir rekommenderade att
            använda kosttillskott, och det är förödande med bland annat leverskador
            som följd. Det gäller 20–25 procent av de preparat som finns på
            marknaden. Vad anser ministern om de mycket skadliga kosttillskott
            som säljs fritt på marknaden här i landet?
          </note>
          <note type="speaker">
            Anf. 19 Socialminister ANNIKA STRANDHÄLL (S):
          </note>
          <note>
            Herr talman! För att börja i den sista änden är detta naturligtvis
            oerhört allvarligt, och jag känner också till den här bilden.
          </note>
          <note>
            Precis som Saila Quicklund gör är det viktigt att understryka
            att det inte ska falla någon skugga på det arbete som görs inom
            Riksidrottsförbundet. Där gör man ett utmärkt jobb.
          </note>
          <note>
            Men när utvecklingen går i en viss riktning, vilket vi kan konstatera
            att Wada ger uttryck för, måste vi också vara beredda att ta steg
            i den riktningen. Vi och även min företrädare har varit väldigt
            tydliga med att vi – om detta ska göras inom RF:s ansvarsområde
            – vill att förbundet ska samtycka. Den dialog som vi har med RF
            i den här delen är viktig. Det är klart att Wadas analys, rekommendationer
            och observationer stärker en dialog som går i riktning mot ett
            mer fristående Nado.
          </note>
          <note>
            Det är självklart att vi ser att en från idrotten fristående
            Nado på ett tydligt sätt kan ta hela ansvaret för antidopningsverksamheten
            bredare i samhället, vilket också kommer att gynna samverkan mellan
            idrott, gym, träningsbransch och ANDT-samordning i länsstyrelser
            och kommuner.
          </note>
          <note>
            RF har ju varit tydlig t med att man som folkrörelse vill ta
            ett eget ansvar, besluta om sina egna interna regler och kontrollera
            reglernas efterlevnad. RF har framfört att man tycker att verksamheten
            fungerar bra och att man därför inte ser något behov av att förändra
            den samt att idrottsrörelsen i Sverige är unik och inte kan jämföras
            med rörelser i andra länder. RF menar att om koden förändras ska
            den nya koden antas senast 2019, och då kommer förändringarna
            att ske senast 2020-2021. Man menar väl att ”if it ain’t broken,
            why fix it?”
          </note>
          <note>
            Nu gör jag mig till talesperson för någon annan, men det är för
            att redogöra lite för hur diskussionen går.
          </note>
          <note>
            Samtidigt tar vi Wadas rekommendationer på stort allvar. Det
            handlar inte minst om det som Saila Quicklund var inne på tidigt
            i debatten, nämligen vår trovärdighet internationellt och att
            det kommer att ta tid att få en eventuell ny organisation på plats.
          </note>
          <note type="speaker">
            Anf. 20 SAILA QUICKLUND (M):
          </note>
          <note>
            Herr talman! Ministern väntar på RF:s samtycke. Det kan man göra
            till en viss gräns, men vi har faktiskt ett övergripande politiskt
            ansvar i denna fråga. Självfallet ska det föregås av en god dialog,
            men vi måste ändå ta detta ansvar.
          </note>
          <note>
            Trots att vi har haft många debatter i denna allvarliga folkhälsofråga
            – jag väljer att precisera den så eftersom det är den största
            delen – skulle jag vilja ha mer tydlighet i när och hur, för det
            är bråttom. Regeringen kan inte stå och se på när Sverige tappar
            det fina anseende vi har haft i arbetet mot dopning. Vi kan inte
            låta Sverige bli en B-nation i dessa sammanhang när vi har stå
            stora framgångar inom idrotten och ett bra folkhälsoarbete.
          </note>
          <note>
            Frågorna är många. Detta har varit uppe på nytt, och vi kommer
            säkert att återkomma till det. Det är en viktig fråga, och jag
            följer den nära.
          </note>
          <note type="speaker">
            Anf. 21 Socialminister ANNIKA STRANDHÄLL (S):
          </note>
          <note>
            Herr talman! I grund och botten finns det en tydlig samsyn i
            denna fråga. Det handlar mer om hur vi processar vägen framåt.
            Samtidigt är jag enig i att om denna förändring ska göras kommer
            det inte att gå över en natt.
          </note>
          <note>
            Politiken har självfallet ett ansvar. Därför var det viktigt
            för mig när jag under hösten klev in i rollen att skaffa mig en
            bred bild, att ha en tydlig dialog med Riksidrottsförbundet men
            också med dem som liksom Arne Ljungqvist förespråkar en annan
            hållning och att ta del av de olika rön som har kommit fram inte
            minst under hösten.
          </note>
          <note>
            Nu tar vi frågan vidare till nästa steg. Jag tackar för en bra
            interpella ­ tionsdebatt.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2017/18:102 om utvärderingen av statens
            idrottspolitiska mål
          </note>
          <note type="speaker">
            Anf. 22 Socialminister ANNIKA STRANDHÄLL (S):
          </note>
          <note>
            Herr talman! Saila Quicklund har frågat mig hur jag avser att
            agera för att regeringens rapportering till riksdagen om statens
            stöd till idrotten ska kunna förbättras samt hur jag avser att
            agera för att barnrättsperspektivet ska kunna följas upp bättre
            inom idrotten.
          </note>
          <note>
            Låt mig börja med att tacka för den idrottspolitiska rapport
            som kultur ­ utskottets uppföljnings- och utvärderingsgrupp har
            lämnat. Det är bra att idrottspolitik debatteras och diskuteras,
            och i den dialog jag för med idrot ­ ten om en förbättrad användning
            av det statliga idrottsstödet är rapporten ett värdefullt underlag.
            Som regeringen ger uttryck för i budgetproposi ­ tio ­ nen behöver
            även idrottsrörelsen beakta och ta till sig av kritiken.
          </note>
          <note>
            När det gäller rapportens bedömning att regeringens rapportering
            till riksdagen behöver förbättras vill jag dock framhålla att
            regeringen följer den av riksdagen beslutade ordningen för uppföljning
            och återrapportering av statens stöd till idrotten.
          </note>
          <note>
            Denna ordning innebär att Centrum för idrottsforskning, CIF,
            ansvarar för att genomföra en regelbunden och långsiktig uppföljning
            av statens idrottsstöd.
          </note>
          <note>
            Uppföljningen består av en fortlöpande bevakning av det statliga
            idrottsstödets betydelse utifrån ett antal indikatorer, fördjupade
            analyser och kompletterande forskning samt bevakning av forskningsresultat
            med relevans för statens stöd till idrotten.
          </note>
          <note>
            Med detta sagt tar jag till mig rapportens bedömning och strävar
            efter att ytterligare förbättra rapporteringen till riksdagen.
          </note>
          <note>
            Samtidigt tror jag att vi måste vara ödmjuka inför att resultatredovisning
            för verksamheter inom idrotten, trossamfunden och det övriga föreningslivet
            inte rakt av kan jämföras med annan statlig resultatredovisning.
          </note>
          <note>
            För regeringen är det självklart att barnrättsperspektivet ska
            genomsyra alla politikområden och att barn och unga ska respekteras
            och ges möjlighet till utveckling och trygghet samt delaktighet
            och inflytande.
          </note>
          <note>
            Barnrättsperspektivet har varit föremål för flera uppföljningsuppdrag
            till CIF. I 2012 års uppdrag skulle CIF specifikt bedöma om någon
            del av statsbidraget går till idrottsverksamhet som inte ser till
            barnets bästa och inte är tillgänglig för alla i enlighet med
            barnkonventionen.
          </note>
          <note>
            Jag kan konstatera att kulturutskottets uppföljnings- och utvärderingsgrupp
            i sin rapport inte har uppmärksammat detta specifika uppdrag.
          </note>
          <note>
            CIF:s slutsats var att det råder en konflikt mellan idrottsrörelsens
            decentraliserade styrmodell och Riksidrottsförbundets möjlighet
            att upprätthålla ett barnrättsperspektiv i barn- och ungdomsidrotten.
          </note>
          <note>
            Riksidrottsförbundet är enligt min bedömning väl införstått med
            denna konflikt, och jag förutsätter att förbundet tar detta i
            beaktande i den pågående översynen av stödformer, i framtagandet
            av en etisk kod och i inrättandet av en idrottens ombudsman.
          </note>
          <note>
            För mig som ansvarig minister är detta en självklar fråga att
            bevaka.
          </note>
          <note type="speaker">
            Anf. 23 SAILA QUICKLUND (M):
          </note>
          <note>
            Herr talman! Jag tackar ministern för svaret.
          </note>
          <note>
            Jag ställde alltså frågan hur regeringen avser att agera för
            att regeringens rapportering till riksdagen om statens stöd till
            idrotten ska kunna förbättras samt hur ministern avser att agera
            för att barnrättsperspektivet ska kunna följas upp bättre inom
            idrotten.
          </note>
          <note>
            Jag finner en del positivt i svaret från ministern, men det finns
            också otydligheter. Det är positivt att ministern uttrycker att
            det är bra att vi debatterar idrottspolitik, att ministern anser
            att rapporten är ett värdefullt underlag och att regeringen i
            budgetpropositionen ger uttryck för att även idrottsrörelsen behöver
            beakta och ta till sig av kritiken.
          </note>
          <note>
            Beslutet om en utvärdering av statens stöd till idrotten togs
            i kulturutskottet den 27 januari 2015. Arbetet kom dock igång
            först 2016. Det är en av de mest omfattande utvärderingar som
            riksdagen har gjort.
          </note>
          <note>
            För dem som inte är insatta i detta arbete kan jag berätta att
            vi fokuserade på längdåkning, hockey, fotboll och gymnastik. Det
            gjordes hundratals intervjuer via föreningar, specialidrottsförbund,
            tränare, ledning på förbundsnivå och länsidrottsförbund. Det som
            framkom väckte ganska mycket känslor.
          </note>
          <note>
            Syftet var att se vad som kan göras bättre. Meningen var alltså
            inte att på något vis kritisera idrotten, som ju är en fantastisk
            rörelse.
          </note>
          <note>
            Idrotten får 2 miljarder kronor. Redan 2004 kritiserade Riksrevisionen
            hanteringen av redovisningen av de statliga medlen. Man uttrycker
            att regeringen borde förtydliga sin återrapportering till riksdagen
            så att det blir möjligt att kontinuerligt följa användningen av
            samtliga statliga medel och bedöma i vilken mån syftet med bidragen
            har upp nåtts . Det gjordes också ett tillkännagivande av kulturutskottet
            2005.
          </note>
          <note>
            I vår utvärdering finner vi att mycket av detta kvarstår trots
            att det redan 2004 fanns kritik från Riksrevisionen. Det är i
            dag svårt att följa om mål och syfte har uppnåtts och så vidare.
            D et är allvarligt. Det är ändå 2 miljarder kronor, och regeringen
            måste ta det på allvar.
          </note>
          <note>
            Har Riksrevisionen, utskottet och den parlamentariska utvärderingen
            fel när vi säger att återrapporteringen från regeringen till riksdagen
            måste bli bättre?
          </note>
          <note type="speaker">
            Anf. 24 Socialminister ANNIKA STRANDHÄLL (S):
          </note>
          <note>
            Herr talman! Regeringen följer den beslutade ordningen för återrapportering
            till riksdagen. Nu uttrycks, vilket jag svarar på i mitt svar
            här i dag, att det finns önskemål om ytterligare uppföljning.
            Jag tar självfallet till mig av detta.
          </note>
          <note>
            Dock är detta, som Saila Quicklund själv påpekade alldeles nyss,
            ingen enkel sak. Saila Quicklund känner ju väl till att det faktum
            att det inte finns särskilda anslagsposter för till exempel LOK-stödet
            är en följd av Riksidrottsförbundets uttalade vilja att självt
            bestämma över det statliga stödets användning.
          </note>
          <note>
            Det är samma sak med de knapphändiga anslagsvillkoren, och detta
            är i grunden en följd av någonting som det inte har rått någon
            särskilt partiskiljande uppfattning om, nämligen att idrottsrörelsen
            ska vara fri och självständig och själv slå fast målen för sin
            verksamhet och att statens roll bara är att ange mål och syften
            med det statliga stödet. Det är den här retoriken som egentligen
            utgör hela grunden för den statliga idrottspolitik som riksdagen
            har beslutat om.
          </note>
          <note>
            Självfallet hör jag när jag säger detta den uppenbara konflikten
            mellan vårt intresse av statlig styrning och kontroll och idrottens
            självständighet, som också är någonting som vi som stat värnar.
          </note>
          <note>
            Vi har försökt lösa denna konflikt genom det implicita kontrakt
            som bygger på att vi ska ha en nära och förtroendefull dialog.
            Vi har också uppföljning som handlar om det arbete som CIF gör,
            där vi pekar ut områden. Nu senast har vi pekat ut att jämställdhet
            är ett sådant område som ska följas upp.
          </note>
          <note>
            Jag upplever att det i den dialog som förs med RF – jag vet ju
            att ni bland annat hade ett seminarium i riksdagen med ett spännande
            upplägg – också finns en insikt hos Riksidrottsförbundet och i
            idrottsrörelsen om att det finns områden där man inte har lyckats
            tillräckligt väl, vilket ni också pekar på i er rapport, och att
            det finns tydliga ambitioner att förbättra sig inom de områdena.
          </note>
          <note>
            Till exempel ser man nu över hela fördelningssystemet när det
            gäller bidraget. Det tycker jag är en viktig del i detta. Man
            har antagit nya jämställdhetspolitiska mål. Man kommer troligtvis
            att börja arbeta med kvotering. Man kommer att göra jämställdhetsanalyser.
            Man tar steg i rätt riktning.
          </note>
          <note>
            Vi måste självklart se till att vi i den dialog vi för med idrottsrörelsen
            får resultat som går i den riktningen. Men vad jag vill höja ett
            varningens finger för är att vi blir kamerala och börjar hantera
            den svenska idrottsrörelsen som vi gör med våra egna myndigheter
            eller bolag när det gäller redovisning.
          </note>
          <note type="speaker">
            Anf. 25 SAILA QUICKLUND (M):
          </note>
          <note>
            Herr talman! Jag kan inte tro att det finns något intresse av
            att behandla idrottsrörelsen som en myndighet. Men det finns ändå
            vissa saker som vi undrar över. Jag ska ta upp här vad utvärderingen
            visade.
          </note>
          <note>
            Idrotten erhåller som jag sa tidigare 2 miljarder kronor. Det
            är staten som anger mål och syfte. Det finns vissa svårigheter
            – till exempel finns barn ‑ och ungdomspengarna på ett konto där
            också övrig verksamhet ingår. Jag tror att man med ganska enkla
            medel kan få bättre tydlighet i detta.
          </note>
          <note>
            Det vi kom fram till och slutsatserna av utvärderingen var att
            det be ­ hövs en översyn av statens stöd till idrottsrörelsen.
            Det är i dag mycket oklart i vilken utsträckning som bidragen
            ges till verksamheter som be ­ drivs ur ett barnrättsperspektiv,
            vilket faktiskt är ett av kraven från riksda ­ gen. Det saknas
            uppföljning. Det betalas ändå ut medel till föreningar där verksamheten
            inte bedrivs ur ett barnrättsperspektiv. Det är fel, och det går
            rakt emot riksdagens beslut i frågan. Medel ska bara betalas ut
            till före ­ ningar som har verksamhet som sköts ur den aspekten.
          </note>
          <note>
            Regeringens rapportering till riksdagen måste förbättras. Det
            har vi varit inne på, liksom på Riksrevisionen, tillkännagivandet
            och att den här problematiken kvarstår.
          </note>
          <note>
            Det saknas också systematisk uppföljning av barnrättsperspektivet.
            Det förekommer kränkningar och övergrepp – i största delen absolut
            inte, men det finns där. Det som är intressant är i vilken omfattning
            dessa kränkningar förekommer. Det är en relevant fråga att ställa
            och försöka få svar på. Statsbidragets funktion som styrmedel
            behöver också utvecklas.
          </note>
          <note>
            Vi hade också en skrivning om att det tidigare fanns en preskriptionstid
            på två månader för anmälningar som kan leda till bestraffning.
            Här visade det sig att när det till exempel gällde ett övergrepp
            var 25 procent av ärendena nedlagda på grund av att det fanns
            en tvåmånaders preskriptionstid. Det är ju fruktansvärt att höra.
            Men nu tittar man på det här, och det tycker jag är bra. Jag tror
            att den här utvärderingen har lett till resultatet att man tar
            upp det här tillsammans med några specialidrottsförbund som har
            varit på hugget och drivit samma fråga.
          </note>
          <note>
            I budgetlagen (2011:203) står det att regeringen i budgetpropositionen
            ska lämna en redovisning av de resultat som nåtts i verksamheten
            i förhållande till de mål och syften som riksdagen har beslutat
            om. Det är det som inte fungerar i dag, och det är det vi vill
            se en förbättring av.
          </note>
          <note>
            Ministern säger i sitt svar att det är självklart att barnrättsperspektivet
            ska genomsyra alla politikområden. Men det fungerar tyvärr inte
            så. Därför är min fråga: Vad avser regeringen att göra kring det,
            nu när vi vet att det inte fungerar? Vad menar ministern konkret
            med svaret att ”för mig som ansvarig minister är detta en självklar
            fråga att bevaka”? Vad menar ministern där?
          </note>
          <note type="speaker">
            Anf. 2 6 Socialminister ANNIKA STRANDHÄLL (S):
          </note>
          <note>
            Herr talman! Du lyfte upp flera viktiga frågor i ditt inlägg,
            Saila Quicklund, men det är samtidigt några frågor som inte heller
            du svarar på.
          </note>
          <note>
            Risken i debatten som vi nu har här – där vi naturligtvis också
            ska resonera om det som inte fungerar – är att vi har en idrottsrörelse
            som är en folkrörelse, som är en del i ett frivilligarbete med
            ungefär 600 000 engagerade människor runt om i hela Sverige och
            20 000 föreningar och som bygger på dessa ideella krafters engagemang
            och vilja att engagera sig i det de brinner för och det de tror
            på.
          </note>
          <note>
            Det utgår från barnens intresse att delta i idrott och förkovra
            sig. Låt oss inte glömma hur viktigt detta är och hur mycket bra
            som sker varje dag inom ramarna för den fantastiska, aktiva idrottsrörelse
            som vi har i Sverige. Det är den ena delen, som man måste understryka
            i det här. Det är lätt att fastna i det som man inte tycker har
            fungerat tillräckligt bra. Men det finns mycket inom svensk idrottsrörelse
            som fungerar fantastiskt bra varje dag, och det vill jag verkligen
            understryka.
          </note>
          <note>
            Du lyfter upp några viktiga perspektiv här. Jag har sagt att
            jag och regeringen tar kulturutskottets rapport på största allvar
            i stora delar. Jag har ingen annan synpunkt än att vi följer dagens
            regelverk när det gäller återrapportering. Jag tar gärna med mig
            tankar om konkreta förslag på hur vi kan förbättra rapporteringen
            och uppföljningen av det statliga idrottsstödet med utgångspunkt
            i att det här inte är någon enkel historia.
          </note>
          <note>
            En tydlig del i det här handlar om att den dåvarande regeringen
            sedan barnrättsperspektivet införlivades i idrottspolitiken 2009
            vid två tillfällen har gett CIF i uppdrag att utvärdera detta.
            I 2012 års uppdrag till CIF var det ett tämligen explicit uppdrag
            att man slutligen skulle bedöma om någon del av statsbidraget
            går till idrottsverksamhet som inte ser till barnets bästa eller
            inte är tillgänglig för alla i enlighet med barnkonventionen.
          </note>
          <note>
            Jag tror att vi alla förstår den goda ambitionen bakom detta.
            Men med 600 000 engagerade människor och 20 000 föreningar i en
            verksamhet som pågår varje dag – stundligen, höll jag på att säga
            – nästan dygnet runt i hela vårt avlånga land är det inte heller
            för CIF en lätt uppgift att bedöma. Det var ganska uppenbart.
            Det var ett svårt uppdrag. Det var känsligt, och CIF hade också
            svårt att hantera frågan.
          </note>
          <note>
            En av frågorna jag ställde mig när jag satte mig in i det här
            var: Vad kom CIF egentligen fram till? Förstår du vad jag menar?
          </note>
          <note>
            Jag tror inte att vi är oeniga i sak, men hur ska vi då göra
            detta med respekt för den unika del av Sverige som idrottsrörelsen
            är? Inte heller när jag diskuterar de här frågorna med företrädare
            för idrottsrörelsen möter jag något motstånd. Däremot problematiserar
            de, vilket jag har respekt för.
          </note>
          <note>
            Sedan vill jag bara säga: Självklart ska vi inte prata om några
            preskrip ­ tionstider som idrottsrörelsen har uppfunnit när det
            handlar om kränkning ­ ar eller liknande. De ska polisanmälas
            och anmälas till de sociala myndigheterna. Detta vill jag vara
            väldigt tydlig med.
          </note>
          <note type="speaker">
            Anf. 27 SAILA QUICKLUND (M):
          </note>
          <note>
            Herr talman! Tack, ministern! Jag tror att utvärderingen bidrog
            till att tvåmånadersregeln lyftes fram, för man hade nog inte
            riktigt koll på den själv. Det var väldigt bra. Det finns alltså
            något gott med detta i alla fall. Jag hyllar de specialidrottsförbund
            som också har drivit detta med tvåmånadersregeln, visselblåsarfunktion,
            barnombudsman och så vidare.
          </note>
          <note>
            Ut värder ingen, som jag håller här i min hand, är till stora
            delar en hyllning till idrotten och de 650 000 ideella krafter
            som finns i 20 000 föreningar med 3,2 miljoner medlemmar. Det
            är helt fantastiskt.
          </note>
          <note>
            Många gånger uttrycker jag att idrotten kanske är den bästa integra
            ­ tionsmotor vi har i landet. Med de folkhälsoutmaningar som finns
            är den ovärderlig.
          </note>
          <note>
            Nu är det konkreta åtgärder som kommer fram. Då är det inte alltid
            det positiva vi lyfter fram i diskussionen, men det finns här
            i skrivningen. Jag skulle verkligen rekommendera människor att
            gå in och läsa Statens idrottspolitiska mål – en uppföljning med
            inriktning på barn och ungdomar . Det är ett fantastiskt bra material
            med många intervjuer och så vidare.
          </note>
          <note>
            Jag förstår att detta inte är lätt. Men nu har vi haft en utvärdering,
            och jag är talesperson för hela gruppen. Vi hade också en representant
            för Socialdemokraterna med, och vi är helt eniga i detta. Vi tar
            det på allvar. Redan 2004 framhöll Riksrevisionen detta, och vi
            gjorde ett tillkännagivande i utskottet. Vi ser att problematiken
            är kvar. Om CIF nu inte får fram ett tillräckligt underlag måste
            vi kanske titta på om vi kan ändra regeringens direktiv till Centrum
            för idrottsforskning.
          </note>
          <note>
            Detta är en fråga som jag kommer att följa upp som representant
            för utvärderingsgruppen. Jag tycker att ministern verkar ta detta
            på allvar, även om det till vissa delar finns en förbättringspotential.
            Stort tack för debatten!
          </note>
          <note type="speaker">
            Anf. 28 Socialminister ANNIKA STRANDHÄLL (S):
          </note>
          <note>
            Herr talman! Tack, Saila Quicklund, för en bra debatt och för
            det stora engagemanget! Jag känner mig också efter den här debatten
            mer trygg med att vi har en gemensam grundsyn när det gäller att
            värna det som är unikt med svensk idrottsrörelse. Samtidigt konstaterar
            vi, ni och idrottsrörelsen själv att det finns brister, och vi
            önskar ibland att vi skulle kunna gå fortare fram.
          </note>
          <note>
            Som idrottsminister kan jag naturligtvis också se potentialen
            om man lyckas integrera tjejer på ett bättre sätt. Vi vet att
            bara två av tio tjejer rör på sig tillräckligt.
          </note>
          <note>
            Vi har integrationsfrågorna. För någon vecka sedan var jag i
            Bergsjön och besökte Bergsjö IF, min gamla fotbollsförening där.
            Jag var egentligen djupt oroad över att allt fler idrottsföreningar
            läggs ned i de segregerade områdena, för de får inte tillräckligt
            många ideella krafter som engagerar sig. Föreningarna betyder
            oerhört mycket för vägarna in i samhället och för integration
            på olika plan.
          </note>
          <note>
            Det finns ett gemensamt engagemang här, och vi måste ta ett steg
            fram åt . Vi måste se resultat. Vi tycker också att det har gått
            för långsamt – det tycker man många gånger själv inom idrottsrörelsen
            också. Riksdagen och utskottet ska kunna känna sig trygga med
            den återrapportering de får och den eventuella utveckling som
            vi måste se till att få på plats för att kunna göra detta ännu
            bättre.
          </note>
          <note>
            Tack för en bra debatt!
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2017/18:108 om långa sjukskrivningar
          </note>
          <note type="speaker">
            Anf. 29 Socialminister ANNIKA STRANDHÄLL (S):
          </note>
          <note>
            Herr talman! Johan Forssell har frågat mig vilka åtgärder jag
            avser att vidta för att minska antalet långa sjukskrivningar och
            om jag avser att vidta några åtgärder i syfte att hjälpa människor
            tillbaka till arbetslivet.
          </note>
          <note>
            När jag tillträdde som socialförsäkringsminister hösten 2014
            hade sjukfrånvaron stigit kraftigt sedan 2010. En prioriterad
            uppgift för mig var därför att vidta åtgärder för att hejda den
            ökande sjukfrånvaron. Hösten 2015 beslutade regeringen om ett
            brett åtgärdsprogram för ökad hälsa och minskad sjukfrånvaro.
            Att stärka Försäkringskassans handläggning liksom arbetsgivarnas
            och hälso- och sjukvårdens insatser var prioriterade åtgärder.
          </note>
          <note>
            Jag kan nu konstatera att uppgången av sjukfrånvaron har brutits.
            Ökningen av nya sjukfall har avbrutits, och de pågående sjukfallen
            avslutas tidigare. Regeringens åtgärdsprogram har bidragit till
            denna utveckling. Det breda arbete vi gör handlar i grund och
            botten om att man inte ska behöva bli sjuk av sitt arbete, men
            om man ändå blir det ska man få både ekonomisk trygghet och stöd
            åter till hälsa och arbete.
          </note>
          <note>
            Jag kan också konstatera att antalet pågående sjukfall längre
            än 2,5 år ökar. Det beror bland annat på att regeringen har avskaffat
            den bortre tidsgränsen för maximalt antal sjukpenningdagar. Det
            förklaras också av ett mycket lågt nybeviljande av sjukersättning,
            vilket innebär att fler istället är fortsatt sjukskrivna. Jag
            vill dock påminna om att många av dem som tidigare utförsäkrades
            på grund av den bortre tidsgränsen senare återvände till sjukförsäkringen
            och blev sjukskrivna på nytt. Om man tar hänsyn till detta faktum
            framgår att ökningen av de långa sjukfallen inleddes redan under
            2013 och inte i samband med att den bortre tidsgränsen togs bort
            i februari 2016.
          </note>
          <note>
            Borttagandet av den bortre tidsgränsen har därför bidragit till
            att tydliggöra ökningen av de långa sjukskrivningarna – jag är
            inte intresserad av att frisera eller dölja några siffror. En
            tydligare problembild skapar i sin tur förutsättningar för att
            vidta nödvändiga åtgärder. En prioriterad fråga för regeringen
            är att vidta åtgärder för att stärka stödet för individen. Den
            som är långtidssjukskriven ska inte lämnas ensam utan få ett bra
            stöd för att kunna komma åter till hälsa och arbete.
          </note>
          <note>
            Regeringen satsar på rehabiliteringskoordinatorer inom hälso-
            och sjukvården för att utveckla stödet till patienten. Samordningsförbunden
            har getts ökade resurser för att vidta samordnade insatser för
            långtidssjuk skrivna. Regeringen har föreslagit att arbetsgivarnas
            ansvar för rehabilitering förtydligas för att stärka individens
            möjligheter att återgå i arbete. Försäkringskassan har en viktig
            roll i att ge stöd till individen i sjukskrivningsprocessen genom
            att identifiera rehabiliteringsbehov och se till att b erörda
            aktörer vidtar nödvändiga rehabiliteringsåtgärder. Som framgår
            i budgetpropositionen för 2018 kommer regeringen att följa Försäkringskassans
            arbete med att utveckla rutiner för att följa upp att insatser
            vidtas för dem som är långtidssjukskrivna.
          </note>
          <note>
            De långtidssjukskrivna har synliggjorts genom regeringens politik
            , och flera åtgärder har vidtagits för att förbättra stödet för
            dem. I den mån det kan vidtas ytterligare åtgärder som hjälper
            dem som varit sjukskrivna mycket länge att komma tillbaka till
            arbetslivet är jag öppen för en sådan diskussion.
          </note>
          <note type="speaker">
            Anf. 30 JOHAN FORSSELL (M):
          </note>
          <note>
            Herr talman! Åhörare! Tack, statsrådet, för svaret! Den här interpella
            ­ tionen berör ett viktigt område som angår många människor i
            Sverige. Men den berör också fler områden än bara socialförsäkringarna.
            Det handlar ju också mycket om till exempel sjukvård etcetera.
          </note>
          <note>
            Sjukfrånvaron har historiskt sett varierat över tid. Jämfört
            med många andra länder har den pendlat mycket just i Sverige.
            Det har varit stora förändringar som inte matchas av någon motsvarande
            förändring i vårt hälsoläge. Detta är viktigt att komma ihåg.
            På aggregerad nivå mår vi åtminst ­ one bättre än tidigare på
            många sätt, men ändå har sjukfrånvaron ökat under ett antal år.
          </note>
          <note>
            Den som minns diskussionen kommer ihåg att detta var en stor
            valfråga 2006, där sjukfrånvaron användes för att frisera statistik,
            vilket socialministern nämnde här tidigare.
          </note>
          <note>
            Sedan vidtog ett stort reformarbete med det som vi i dag kallar
            för rehabiliteringskedjan och som syftar till att ge insatser
            direkt efter 90 och 180 dagar. Tyvärr har det inte alltid fungerat
            som tänkt.
          </note>
          <note>
            Vi har också under dessa år kunnat se en annan viktig skillnad.
            Tidigare handlade sjukfrånvaron mycket om att man hade ont i axlar
            och knän. Det har delvis förändrats. Nu är det tyvärr, får man
            säga, mycket den psykiska ohälsan som i stället växer. Den är
            inte alltid så enkel att diagnostisera. Det är inte heller enkelt
            att alltid veta exakt hur man ska hantera den. För en person kan
            det bästa vara att vara hemma under en tid. För många andra tror
            jag att det bästa snarare är att vara kvar på jobbet eller att
            kanske byta arbete och få en bättre arbetssituation.
          </note>
          <note>
            Nu ser vi lyckligtvis att sjukfrånvaron håller på att plana ut.
            Den planar ut på en alldeles för hög nivå. Men vi får se vad som
            händer framöver. Det är oklart om regeringen kommer att lyckas
            uppnå sitt mål.
          </note>
          <note>
            Ett område som är bekymmersamt är den långa sjukfrånvaron. Med
            lång sjukfrånvaro brukar man mena personer som har varit sjukskrivna
            i minst två och ett halvt år. Detta har ökat. Det har faktiskt
            skett en dramatisk ökning de senaste åren. Vi ser inte att den
            gruppen minskar, i alla fall inte enligt den statistik från Försäkringskassan
            som jag har lyckats hitta. Den ökar i rask takt.
          </note>
          <note>
            Varför är den långa sjukfrånvaron så problematisk? Jo, det är
            den naturligtvis först och främst på grund av att den försätter
            den enskilda personen i en svår situation, med ett stort lidande.
            Vi vet också att sannolikheten för att någon ska lyckas ta sig
            tillbaka efter en lång sjukfrånvaro är mycket mindre ju längre
            tiden går. Möjligheterna att lyckas finna ett arbete minskar.
          </note>
          <note>
            I detta sammanhang är det omöjligt att inte nämna borttagandet
            av den bortre tidsgränsen. Den förändringen gjorde regeringen
            i strid med rekommendationer från sina egna myndigheter och sina
            egna expertorgan, till exempel Försäkringskassan. Vi från Moderaternas
            sida varnade för det som vi nu ser börjar få effekt. Det var inte
            bara vi som gjorde det, utan jag tror till och med att det var
            en majoritet här i riksdagen.
          </note>
          <note>
            Detta förklarar inte hela ökningen, men det är en viktig förklaring.
            Jag tycker ändå att det var klädsamt att socialministern beskrev
            det i sitt svar: att vi nu ser effekter av detta. Likväl förändrar
            det inte den situation vi har i dag och den mycket snabba ökning
            som har skett.
          </note>
          <note>
            Mot bakgrund av att vi nu nästan börjar närma oss toppnivåer
            från förr, om denna utveckling fortsätter, tycker jag nog att
            det vore påkallat med fler åtgärder än dem som regeringen har
            presenterat. Jag vill gärna höra om det finns några sådana.
          </note>
          <note type="speaker">
            Anf. 31 Socialminister ANNIKA STRANDHÄLL (S):
          </note>
          <note>
            Herr talman! Tack, Johan Forssell, för interpellationen! Ja,
            det är en bekymmersam utveckling över huvud taget när det handlar
            om sjukfrånvaron. Framför allt är det bekymmersamt för de enskilda
            som drabbas om de inte får rätt stöd för att komma tillbaka till
            hälsa och arbete igen.
          </note>
          <note>
            Johan Forssell har rätt i att sjukfrånvaron har pendlat i Sverige
            över tiden. Den har pendlat markant. Vi vet att den har påverkats
            av många olika saker, som vi inte hinner gå in i detalj på nu.
            Men samtidigt kan man titta på ohälsan i befolkningen. Johan Forssell
            har helt rätt i att vi svenskar blir friskare på i princip alla
            områden förutom när det gäller psykisk ohälsa. Där ser vi en ökning
            sedan slutet av 90-talet. Därför är det inte heller så förvånande
            att det är den vanligaste orsaken till sjukskrivning bland både
            kvinnor och män. Varannan kvinna och var tredje man som är sjukskriven
            är sjukskriven på grund av psykisk ohälsa. Det är klart att det
            ställer krav, inte minst på oss politiker: att vi ska kunna anpassa
            oss efter den verklighet som vi har i dag.
          </note>
          <note>
            När regeringen tillträdde hösten 2014 – detta beskrev jag i mitt
            interpellationssvar – hade vi en skenande sjukfrånvaro sedan 2010.
            Det var visserligen från låga nivåer, vilket jag är övertygad
            om att Johan Forssell kommer att påpeka, men icke desto mindre
            skenade sjukfrånvaron. Den hade ökat med 50 procent under de åren
            samtidigt som 100 000 personer hade utförsäkrats.
          </note>
          <note>
            Vi ser också tydligt hur det var med ökningen av de långa sjukfallen,
            om man tar hänsyn till det faktum att människor snurrade runt,
            utförsäkrades och kom in i försäkringen igen som ett nytt sjukfall.
            Ökningen av de långa sjukfallen startade redan 2013. Det är naturligtvis
            viktigt för oss att kunna se den bilden för att kunna göra rätt
            saker.
          </note>
          <note>
            Regeringen har varit väldigt tydlig. Med tanke på att sjukfrånvaron
            ser ut som den gör – det är psykisk ohälsa, och framför allt är
            det genomsnittligt relativt unga människor som drabbas – är det
            oerhört viktigt att föra en politik som är förebyggande och som
            förhindrar att människor blir sjuka. Blir man sjuk ska man ha
            tidiga insatser. Man ska ha rätt stöd. Ambitionen ska naturligtvis
            vara att människor ska komma tillbaka till arbete och hälsa igen.
          </note>
          <note>
            En sådan sak som har kommit på plats under denna mandatperiod
            är till exempel nya riktlinjer från Socialstyrelsen. När det gäller
            lätt till måttlig psykisk ohälsa rekommenderas inte på samma sätt
            som tidigare heltidssjukskrivning. Det är partiell sjukskrivning
            som i högre utsträckning rekommenderas, så att man har ena foten
            kvar på arbetsplatsen. Det finns nämligen evidens för att det
            förkortar tiden i sjukskrivning och möjliggör att man kommer tillbaka
            igen. Detta har varit hela utgångspunkten för regeringens politik.
          </note>
          <note>
            Vi behöver göra mer. Framför allt skulle jag vilja säga att det
            finns något som gör mig som ansvarig politiker lite upprörd just
            nu. Det är att samverkan mellan till exempel hälso- och sjukvården,
            Försäkringskassan, arbetsgivare och Arbetsförmedlingen inte fungerar
            som det var tänkt. Man jobbar väldigt mycket i sina egna stuprör,
            vilket innebär att människor inte i tillräcklig utsträckning får
            det samordnade stöd som krävs för att de ska kunna komma tillbaka
            så snabbt som möjligt. Vi ser exempel på att människor faller
            mellan stolarna.
          </note>
          <note>
            Detta kommer att vara ett tydligt fokus för mig framöver. Det
            innebär nämligen att man kommer att förkorta tiden i sjukskrivning
            om människor får rätt stöd för att komma tillbaka.
          </note>
          <note type="speaker">
            Anf. 32 JOHAN FORSSELL (M):
          </note>
          <note>
            Herr talman! Vi ska inte prata för mycket om historien. Men eftersom
            det nämndes vill jag säga att sjukfrånvaron tydligt minskade under
            Alliansens tid vid makten. Det berodde delvis på förändringar
            som skedde över tid. Men jag tror också att det berodde mycket
            på de förändringar som alliansregeringen genomförde under väldigt
            hård kritik från Socialdemokraterna. Så var det. Jag tror att
            alla minns valrörelsen 2010, till exempel, då detta var den stora
            valfrågan. Reformerna genomfördes, och det tror jag har varit
            bra. Jag kan se i de utvärderingar som har gjorts av rehabiliter
            ­ ingskedjan att den har varit framgångsrik.
          </note>
          <note>
            Sedan är jag den första att hålla med om att mer verkligen kunde
            ha gjorts, inte minst från 2010 och framåt. Detta är någonting
            man får dra lärdom av. Men jag tycker också att socialministern
            ska vara ärlig nog att konstatera att kritiken från hennes eget
            parti under den tiden handlade om att för mycket hade gjorts,
            inte om att mer borde göras.
          </note>
          <note>
            Men låt oss nu prata om framtiden, för det är det som det handlar
            om. Vi ser en väldigt snabb ökning, och den är problematisk. Jag
            kunde inte höra några nya förslag från socialministern. Jag håller
            med om att man kan ha fokus på olika saker. Men jag kunde inte
            höra några nya förslag för att bryta utvecklingen. Och det som
            har gjorts verkar i alla fall inte ha fått någon effekt hittills
            på den långa sjukfrånvaron, eftersom den har ökat och fortsätter
            att öka.
          </note>
          <note>
            Jag vill därför peka på några av de saker som vi moderater lade
            fram förslag om i riksdagen för över ett år sedan. Vi tror att
            man bör ha en särskild rehabiliteringskedja för de psykiska diagnoserna.
            Man kan inte jämföra hur det är att bryta ett ben med hur det
            är att utveckla en psykisk depression. Det går inte att bemöta
            på samma sätt. Vi tror att man behöver ha en annan rehabiliteringskedja
            för att direkt fånga upp detta. Det är något som inte finns på
            plats i dag.
          </note>
          <note>
            Vi ser också att det finns ett antal arbetsmiljöer, inte sällan
            i offentlig sektor och när det gäller kvinnodominerade yrken,
            där den psykiska ohälsan tyvärr är väldigt överrepresenterad.
            Jag tror att det finns mycket att dra lärdom av här. Det handlar
            om hur politiken utformar olika arbetsplatser, om närhet till
            sina medarbetare etcetera. Men rent konkret tror vi att man behöver
            ha en riktad tillsyn av arbetsmiljön där det finns grupper med
            hög sjukfrånvaro.
          </note>
          <note>
            Ett annat område handlar om att få Försäkringskassan att göra
            det som man ska göra. Det är bra att kontrollerna vid 90 och 180
            dagar nu sker oftare än tidigare. Men det finns inget som s äger
            att det inte ska ske i 100 procent av fallen – det är syftet.
            Det kan vara en framgång att det har ökat från 70 till 80 procent,
            men jag kommer inte att vara nöjd förrän detta sker i 100 procent
            av fallen.
          </note>
          <note>
            Det är ju inte för att bråka med människor, utan det är för att
            ge människor det stöd de har rätt till . Vi vet nämligen av erfarenhet
            vad som händer när man bara släpper iväg detta. Dagar blir till
            veckor och månader och år, och vi ska som sagt betänka att ju
            längre tid man är borta från arbetsmarknaden desto svårare blir
            det faktiskt att komma tillbaka.
          </note>
          <note>
            Jag kan konstatera att nya rapporter visar att Försäkringskassan
            i alldeles för få fall lyckas genomföra prövningarna på det sätt
            som det är tänkt enligt lagen. Nyligen kom en rapport från Inspektionen
            för socialförsäkringen, vill jag minnas, som jag tror visade att
            detta görs korrekt bara i en tredjedel av fallen.
          </note>
          <note>
            Det är väl bra att regeringen följer frågan och ska lägga fokus
            på olika områden, men när jag lägger ihop den starka ökningen
            av de långa sjukfallen med de problem som jag ringar in hade jag
            nog önskat att få se mer av krafttag på detta viktiga område redan
            här och nu.
          </note>
          <note type="speaker">
            Anf. 33 Socialminister ANNIKA STRANDHÄLL (S):
          </note>
          <note>
            Herr talman! Det är klart att man kan önska sig mer. Verkligheten
            är ändå den att med regeringens politik har vi under de här åren
            ökat andelen prövningar vid 90- och 180-dagarsgränserna från runt
            50 procent till nu uppemot 90 procent. Det är bra. Sedan kan ambitionen
            alltid vara högre.
          </note>
          <note>
            Kvaliteten i prövningarna behöver också bli bättre. Detta är
            ett arbete som pågår på Försäkringskassan, där man har ett tydligt
            uppdrag från regeringen i den delen.
          </note>
          <note>
            Vad gör vi mer? Från och med halvårsskiftet nästa år kommer en
            ny lagstiftning att träda i kraft som innebär att en rehabiliteringsplan
            ska tas fram tillsammans med den anställde redan efter 30 dagar.
            Jag är enig om att i de här fallen behöver mer ske tidigare, för
            när man väl kommer i kontakt med Försäkringskassan är man ofta
            väldigt långt inne i ett sjukfall. Man behöver alltså ett stöd
            tidigare.
          </note>
          <note>
            Därtill tillgängliggör vi också resurser till arbetsgivarna för
            att de ska kunna ta in expertresurser eftersom de naturligtvis
            kommer att behöva stöd i att ta det här ansvaret. Många arbetsgivare
            tycker att det är svårt just med psykisk ohälsa.
          </note>
          <note>
            Det här är en av de saker som vi gör, men regeringen kommer också
            inom kort att komma tillbaka med fler saker.
          </note>
          <note>
            Jag tror framför allt inte att det handlar om ytterligare popcornpolitik,
            utan nu handlar det om att bygga vidare på det vi ser fungerar.
            Vi ska täppa till de brister som vi ser, och jag är den första
            att skriva under på att om man nu har ökat prövningarna vid både
            90- och 180-dagarsgränsen så mås ­ te också individen kunna känna
            sig trygg med att våra myndigheter inte bara jobbar i sina egna
            stuprör. De ska se till att individen får rätt stöd och inte trillar
            mellan stolarna, för då kommer man kanske inte tillbaka till vare
            sig hälsa eller arbete utan slås tvärtom ut och blir fattig. Så
            vill vi inte att det ska se ut, och där har jag för avsikt att
            göra mer.
          </note>
          <note>
            Det finns också krav som jag behöver ställa såväl på hälso- och
            sjukvården och Försäkringskassan som på arbetsmarknadens parter
            för att förebygga att människor blir sjuka i den här omfattningen.
            Jag är enig om att vi fortfarande ser ett alldeles för högt inflöde
            framför allt från kvinnodominerade arbetsplatser.
          </note>
          <note>
            Där har dock Arbetsmiljöverket, vilket kanske kan glädja Johan
            Forssell, en riktad tillsyn just mot till exempel äldreomsorg
            för att se efter vad det är som brister i de arbetsmiljöer na
            och som genererar så många sjukfall. Vi har en ny arbetsmiljöstrategi
            där ett ben fokuserar särskilt på psykisk ohälsa.
          </note>
          <note>
            Nu handlar det som sagt var framför allt om att hålla i en grundläggande
            politik. Människor ska inte behöva bli sjuka på jobbet, och om
            man blir det ska man få rätt stöd tidigt. Som politiker ska vi
            också ställa krav på att våra myndigheter och andra delar av samhället
            ska samverka kring individen och tillgängliggöra verktyg för detta.
            Det har individen rätt att förvänta sig, för man ska inte behöva
            bli lämnad med ohälsa och inte veta vart man ska ta vägen.
          </note>
          <note>
            Ett exempel på en stor satsning som regeringen har gjort under
            den här tidsperioden är att bygga ut rehabiliteringskoordinatorer,
            som just är spindeln i nätet kring individen, i hela primärvården.
            Jag kan konstatera att man har det på nästan alla vårdcentraler
            i Stockholm nu.
          </note>
          <note>
            Vi har tagit många steg i rätt riktning. Vi har brutit ökningen.
            De pågående sjukfallen avslutas tidigare, men mer behöver göras.
          </note>
          <note type="speaker">
            Anf. 34 JOHAN FORSSELL (M):
          </note>
          <note>
            Herr talman! Jag undrar om socialministerns uppgift om att 90
            procent av kontrollerna genomförs verkligen stämmer. Vi hade Försäkringskassan
            i utskottet i dag, och jag tyckte att det gavs en bild av en betydligt
            lägre nivå. Inspektionen för socialförsäkringen har som sagt nyligen
            beskrivit att man gör detta på rätt sätt i en tredjedel av fallen.
            Jag tror alltså att reger ­ ingen målar i alldeles för optimistiska
            färger.
          </note>
          <note>
            Just den här interpellationen berör de långa sjukfallen, över
            två och ett halvt år. Där har ökningen varit väldigt kraftig de
            senaste åren, även om man räknar in och kompenserar för dem som
            annars hade gått till ALI etcetera. Sedan kan vi fundera på om
            det skedde från 2013 eller 2014, men det förändrar inte det faktum,
            herr talman, att ökningen har varit väldigt stor och att den mig
            veterligen också pågår.
          </note>
          <note>
            Ökningen hade förvisso varit ännu större utan rehabiliteringskedjan.
            Det är bra att den finns, men det förändrar inte faktum. Man kan
            fundera på var vi befinner oss om ett år eller så om den här utvecklingen
            inte bryts, men det får vi väl se då.
          </note>
          <note>
            Regeringen beskriver hur man vill att det ska vara. Det är en
            bra ambition, men det räcker inte. Man måste också ha politiken
            för att nå dit . A nnars blir man mångordig men samtidigt väldigt
            fåordig, och jag tycker faktiskt att socialministern är lite fåordig
            när det gäller de konkreta reformerna för att nå dit man vill.
            Om det som gjorts varit tillräckligt ställer jag mig frågan varför
            vi ser den här stora ökningen av de långa sjukfallen.
          </note>
          <note>
            Jag vill i alla fall ge ministern rätt på en punkt, och det är
            att en av förklaringarna är just slopandet av den bortre tidsgränsen.
            Precis detta varnade vi moderater för.
          </note>
          <note type="speaker">
            Anf. 35 Socialminister ANNIKA STRANDHÄLL (S):
          </note>
          <note>
            Herr talman! Jag konstaterar, som Johan Forssell sa i ett av
            sina inlägg här, att jag inte har någon lust att frisera statistik.
          </note>
          <note>
            Det var precis vad som skedde med den bortre tidsgränsen i sjukförsäkringen:
            Man räknade de människor som hade snurrat runt i försäkringen
            en, två och tre gånger som nya sjukfall varje gång de kom in.
            Det är klart att då blir ju inga sjukfall långa. Då ligger man
            på en väldigt låg nivå av långa sjukfall. Men det är de facto
            bara en chimär.
          </note>
          <note>
            Det görs arbete för att följa upp de långa sjukfallen. Bland
            annat har samordningsförbunden getts ökade resurser för att göra
            just samordnade insatser för långtidssjukskrivna. Det är ju så
            att om man är långtidssjukskriven och har snurrat runt i försäkringen
            under alliansregeringens tid vid makten – en, två och tre gånger
            – ä r man ganska skör. Därför behöver också insatser samordnas
            kring de här individerna. De har en ganska lång väg kvar för att
            ta sig in på arbetsmarknaden.
          </note>
          <note>
            Det finns en fråga till som jag funderar mycket över, och det
            är att den nuvarande nivån för antalet individer som går vidare
            till sjukersättning ligger extremt lågt, historiskt sett. Tidigare
            har vi i Sverige legat på i genomsnitt runt 18 000 personer på
            årsbasis som går vidare till någon form av förtidspensionering.
          </note>
          <note>
            Nu tror jag att det är 8 000 personer, och det är klart att det
            innebär att många blir kvar i sjukförsäkringen. Vi vet att det
            finns individer där som kanske aldrig kommer att komma tillbaka,
            och det är också någonting som vi kommer att fundera på när vi
            utformar vår fortsatta politik. Man ska få stöd och hjälp vidare
            på det ena eller andra sättet.
          </note>
          <note>
            Jag tackar för en bra och viktig debatt .
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2017/18:109 om övergrepp inom idrotten
          </note>
          <note type="speaker">
            Anf. 36 Socialminister ANNIKA STRANDHÄLL (S):
          </note>
          <note>
            Herr talman! Saila Quicklund har frågat mig vilka åtgärder jag
            avser att vidta för att komma åt problemet med övergrepp inom
            idrotten samt hur jag ser på att inrätta en särskild barnidrottsombudsman
            med befogenhet att agera i det enskilda fallet.
          </note>
          <note>
            Jag vill tacka interpellanten för engagemanget och för att hon
            i detta forum återigen lyfter upp frågan om skyddet av barn inom
            idrottsrörelsen. Att skydda barn och deras rättigheter är en central
            fråga också för reger ­ ingen.
          </note>
          <note>
            Det svar dåvarande statsrådet Gabriel Wikström lämnade på en
            interpellation tidigare i år gäller fortfarande. Jag hänvisar
            därför till det svaret och betonar att inte heller jag tror på
            idén om att staten ska inrätta en särskild barnombudsman för just
            idrotten. Som interpellanten vet arbetar Riksidrottsförbundet
            för tillfället med att ta fram en etisk kod inom idrotten och
            med att inrätta en idrottens ombudsman. Jag välkomnar detta arbete
            och bevakar det med stort intresse.
          </note>
          <note type="speaker">
            Anf. 37 SAILA QUICKLUND (M):
          </note>
          <note>
            Herr talman! Vi är inne på vår tredje debatt i dag, och jag tackar
            ministern för svaret!
          </note>
          <note>
            Jag hoppas att vi har en bred samsyn i frågorna om övergrepp
            inom idrotten. Övergrepp inom idrotten är ett hot och något som
            verkligen inkräktar på idrottens värdegrund. Det är viktigt att
            framhålla att det kanske inte är ett isolerat idrottsproblem utan
            ett samhällsproblem generellt.
          </note>
          <note>
            De vittnesmål vi nu tar del av är skrämmande, men det är också
            viktigt att dessa vittnesmål kommer fram i ljuset. Redan direkt
            efter några timmar eller någon dag fanns 2 290 aktiva idrottare,
            supportrar, anställda vid förbundskanslier med flera som vittnade
            om rena lagöverträdelser. Inte ens de stora idrottsgalorna eller
            evenemangen är numera fredade zoner. Det här måste verkligen upphöra.
          </note>
          <note>
            Herr talman! Jag har under de två senaste åren aktivt arbetat
            med frågan om övergrepp inom idrotten, särskilt med inriktning
            mot barn och unga. Moderaterna prioriterar både kultur och idrott,
            särskilt med inriktning mot barn och unga. Därför är det också
            extra allvarligt när barn och unga utsätts för trakasserier eller
            övergrepp, oavsett vilket område de befinner sig i.
          </note>
          <note>
            Idrottsrörelsen med sina över 3 miljoner utövare och 650 000
            ideella ledare i 20 000 föreningar gör dagligen ett helt fantastiskt
            jobb med att skapa en meningsfull fritid för våra barn och ungdomar.
            Idrottsrörelsen ska också respekteras för sin självständighet
            och sitt oberoende. Men politiken kan inte stå bredvid och titta
            på när samhällsproblem förekommer inom idrotten.
          </note>
          <note>
            I den utvärdering av statens idrottspolitiska mål som vi har
            debatterat tidigare har det framkommit att det bland annat saknas
            en systematisk uppföljning av barnrättsperspektivet samt de övergrepp
            och kränkningar som sker inom idrotten. Den tvåmånadersregel i
            RF:s stadgar som finns kvar för att anmälan om övergrepp ska leda
            till en påföljd, som vi tidigare har talat om, är problematisk.
            Därför är det också glädjande att Riksidrottsförbundet efter Riksidrottsmötet
            har tagit ett tydligare grepp i frågan – allt för att stärka barnrättsperspektivet.
            Det är positivt. Det handlar bland annat om att se över möjligheten
            att endast tävlingsrelaterade frågor och regelbrott ska omfattas
            av den kortare preskriptionstiden medan förseelser som sker utanför
            tävlingsarenan, till exempel trakasserier och sexuella övergrepp,
            ska ha en längre preskriptionstid.
          </note>
          <note>
            Herr talman! Politiken kan inte stå bredvid och titta på när
            samhällsproblem förekommer inom idrotten. Vi måste och kan agera
            nu för att stärka barns och ungas ställning i den rättsliga processen.
            Här har vi bland annat lyft upp frågan om att inrätta en särskild
            barnombudsman, alternativt att utöka befogenheterna för den befintliga
            Barnombudsmannen att agera i det enskilda fallet – vilket inte
            fungerar i dag. Det finns också lovvärda initiativ, till exempel
            Treskablinoll som Elaine Eksvärd, Patrik Sjöberg och Linda Grådal
            har startat. Det handlar om riktlinjer för föreningar i kampen
            mot sexuella övergrepp inom idrotten. Det är ett fantastiskt initiativ,
            och det görs mycket som är bra.
          </note>
          <note>
            Vilka åtgärder avser ministern att vidta för att komma åt problemet
            med övergrepp? Vad anser ministern om att tillsätta en särskild
            barnidrottsombudsman, alternativt att Barnombudsmannen får befogenheter
            att agera i det enskilda fallet? Då behövs ingen ny myndighet.
            Det viktiga är att funktionen ligger utanför idrotten, så att
            man inte granskar sig själv.
          </note>
          <note type="speaker">
            Anf. 38 Socialminister ANNIKA STRANDHÄLL (S):
          </note>
          <note>
            Herr talman! Tack för en viktig interpellation! Det är en fråga
            som inte kan lyft a s upp nog ofta i detta och i andra sammanhang.
            Vi vet att det har förekommit åtskilliga övergrepp på barn inom
            svensk idrott och att ledare och andra vuxna, även föreningar
            och förbund, ibland har blundat. Den nära relation som finns mellan
            tränare och idrottare inom vissa idrotter utgör en särskild risk.
            Det är också något som måste medvetandegöras.
          </note>
          <note>
            Dock upplever jag att många myndigheter och inte minst RF under
            senare år har jobbat mycket aktivt med frågorna. Det har tagits
            fram omfattande och kunskapsbaserade vägledningar. Det är oerhört
            viktigt att idrotten arbetar brett och inte sluter sig inåt. Till
            exempel finns ett nytt samarbete med Bris med en ny stödlinje
            för idrottsledare. Ideellt engagerade och anställda ledare inom
            idrotten ska kunna ringa om de är oroade för ett barn. Det är
            en viktig del i det hela. Som jag också sa i mitt interpellationssvar
            arbetar man med att ta fram en etisk kod och att ta fram en idrottens
            ombudsman.
          </note>
          <note>
            Det som är mycket viktigt att återkomma till, precis som vi tog
            upp i vår förra interpellationsdebatt, är naturligtvis att de
            fall vi nu pratar om – kränkningar och övergrepp mot barn och
            unga – aldrig kan falla inom något regelverk som idrotten själv
            har. De ska ofelbart anmälas till polis och socialnämnd för att
            hanteras av utomstående personer. Det är tveklöst så.
          </note>
          <note>
            Jag är också säker på att Saila Quicklund väl känner till att
            det inom Sisu och hela den samlade idrottsrörelsen bedrivs ett
            aktivt arbete för att utbilda både ledare och aktiva i dessa frågor.
            Jag förutsätter att det görs på ett bra sätt, och jag kommer att
            följa det arbete som nu sker inom idrottsrörelsen mycket nära.
            Det gläder mig att höra att ni tycker att dessa frågor är viktiga
            och behöver prioriteras. Så är det också från vår sida. Vi arbetar
            just nu mycket hårt med att göra barnkonventionen till lag, med
            de konsekvenser som det kommer att få.
          </note>
          <note type="speaker">
            Anf. 39 SAILA QUICKLUND (M):
          </note>
          <note>
            Herr talman! Det tas bra initiativ, och det sker med utgångspunkt
            i den utvärdering som riksdagen har gjort. Jag tror också att
            specialidrottsförbund har uppmärksammat utvärderingen och även
            den allmänna opini ­ o ­ nen. Det har varit många delar.
          </note>
          <note>
            Däremot framkom i utvärderingen att barnkonventionen är okänd
            längst ut i ledet bland ledarna. Det finns ett mycket bra värdegrundsdoku
            ­ ment inom RF, men det är också okänt för många. Här finns en
            stor poten ­ tial att förbättra, så att vi vet vilka normer vi
            ska jobba efter.
          </note>
          <note>
            Ministern väljer att hänvisa till en etisk kod och en visselblåsarfunktion
            som RF har fattat beslut om. Men det arbetet ska redovisas först
            2019, och det är 2017 i dag. Fallen finns där ute här och nu.
            Lite oroande är det att idrottsministern inte har svarat på hur
            man agerar i nuläget här och just nu. Det är nu vi ser fallen
            som har inträffat. Varför ska vi vänta till 2019? Det är lång
            tid fram.
          </note>
          <note>
            Ministern påpekade i sitt svar på min fråga om hur hon avser
            att ta till vara de resultat som framkom i utskottets utvärdering,
            som vi debatterade nyss, att hon inte avser att ta något särskilt
            initiativ i frågan. Idrotten ska självklart respekteras för sitt
            oberoende och sin självständighet, men politiken kan inte stå
            still och titta på när idrotten drabbas av det som i grunden inte
            är ett isolerat idrottsproblem utan ett samhällsproblem. Varför
            väljer regeringen att luta sig mot vad idrottsrörelsen gör och
            att inte agera tydligare i vad som är ett stort problem?
          </note>
          <note>
            I SVT-programmet Dold berättade tio ridelever om hur de hade
            blivit sexuellt ofredade av en framgångsrik tränare i Skåne. Ärendet
            blev också aktuellt efter ett inlägg på bloggen Ponnymamman ,
            som pekade ut nämnda man för att ha utfört en rad övergrepp under
            20 års tid. I maj valde också Ridsportförbundet att dra in mannens
            tränarlicens.
          </note>
          <note>
            Detta är bara ett exempel på incidenter inom idrottsrörelsen
            som sker här och nu. Därför blir min fråga relevant: Hur tänker
            ministern agera? Tänker hon luta sig tillbaka mot vad idrottsrörelsen
            avser att göra först 2019?
          </note>
          <note type="speaker">
            Anf. 40 Socialminister ANNIKA STRANDHÄLL (S):
          </note>
          <note>
            Fru talman! Nej, det avser regeringen inte att göra, och det
            gör den heller inte.
          </note>
          <note>
            Jag tycker att Saila Quicklund i sitt inlägg säger några saker
            som är väldigt viktiga. Nummer ett för mig är att idrotten inte
            ska vända sig inåt och lösa detta på egen hand. Det här är ett
            problem inom idrotten, och i vissa fall och vissa situationer
            måste vi uppmärksamma detta särskilt för vi har sett att det förekommer,
            särskilt inom vissa idrotter. Det är en risk som måste medvetandegöras.
          </note>
          <note>
            Inom idrotten måste de självklart själva också arbeta med dessa
            frågor. För precis som Saila Quicklund säger är det utifrån vad
            hon beskriver otroligt viktigt att ännu mer görs. Barnkonventione
            n är inte tillräckligt känd, och de värderingsfrågor som ska styra
            detta är inte tillräckligt kända. Där måste också Sisu och den
            samlade idrottsrörelsen själva bedriva ett arbete.
          </note>
          <note>
            Regeringen har å sin sida varit väldigt tydlig med att den är
            på väg att göra b arnkonventionen till lag. Så sent som i början
            av sommaren antog regeringen en uppdaterad handlingsplan till
            skydd för barn mot bland annat människohandel, exploatering och
            sexuella övergrepp. Vi arbetar väldigt aktivt med de här frågorna
            på många olika sätt.
          </note>
          <note>
            Utgångspunkten i den här interpellationen, att idrotten skulle
            inrätta en barnidrottsombudsman, är jag dock inte säker på är
            en lösning. Snarare tror jag att det är regeringens arbete som
            nu görs liksom det egna arbete som görs inom idrottsrörelsen som
            behöver fortgå. För övrigt har vi i Sverige redan en barnombudsman
            liksom organisationer som Bris och Rädda Barnen. Dessutom är det
            polis och socialtjänst som ska agera om det finns en brottsmisstanke.
          </note>
          <note>
            Det är kanske ännu viktigare att man arbetar med kunskapen om
            dessa instanser och organisationer och att barn, ungdomar och
            vuxna kan få stöd där redan i dag. Det är dit man ska vända sig,
            för de har ett upparbetat och regelbundet arbete med detta.
          </note>
          <note>
            Även Sisu bedriver som sagt sedan flera år tillbaka ett aktivt
            arbete för att skapa trygga idrottsmiljöer. Men med 20 000 idrottsföreningar,
            650 000 ledare och 3,2 miljoner aktiva är det såklart ett väldigt
            stort arbete. Det behöver leva och få tyngd och fokus inom ramen
            för idrottsrörelsen.
          </note>
          <note>
            I vårt samhälle som helhet är det även fortsatt nolltolerans
            när det gäller det här. Vi måste arbeta på många olika nivåer
            och plan för att säkerställa detta. Det är alldeles utmärkt att
            den utvärdering som är gjord också belyser frågan och ytterligare
            driver på den framåt.
          </note>
          <note type="speaker">
            Anf. 41 SAILA QUICKLUND (M):
          </note>
          <note>
            Fru talman! Jag anser inte att det behöver vara en speciell myndighet,
            en barnidrottsombudsman, i sig, utan det skulle kunna vara Barnombudsmannen
            som får befogenheter att kunna agera i det enskilda fallet.
          </note>
          <note>
            Idrotten ska inte granska sig själv. Vi hör från människor som
            har varit utsatta att det är detta som i mycket har utgjort problemet.
            Detta är hela poängen. Vi kan jämföra med ett oberoende NA, som
            vi diskuterade tidigare. Trovärdigheten gör att det ska ligga
            utanför verksamheten.
          </note>
          <note>
            Jag vill tacka för en viktig debatt om hur idrotten ska vara
            en trygg arena för både barn och vuxna, för alla, och att förekomsten
            av övergrepp såväl på som utanför idrottsarenorna ska stävjas.
            Det måste vara våra absoluta målsättning.
          </note>
          <note>
            Att svensk idrott kan gå i bräschen för sunda ideal och gå emot
            trakasserier och rena övergrepp är också en förtroendefråga. Vi
            vet att idrotten skapar glädje och gemenskap och bidrar till bland
            annat förbättrad folkhälsa och ökad gemenskap för barn och unga.
            Detta kan man inte säga för många gånger, fru talman.
          </note>
          <note>
            Riksidrottsförbundet, polisen och Åklagarmyndigheten har tillsammans
            med andra aktörer i andra sammanhang byggt upp ett gott samarbete
            för att motverka problem som gör att idrottsrörelsen svärtas ned.
            När ett idrottsproblem övergår till ett samhällsproblem är det
            dags för oss att agera.
          </note>
          <note>
            Ytterligare insatser från politiken behövs även i den här frågan.
            Jag hoppas att vi kan ta ett fortsatt grepp om ämnet, och jag
            avser att aktivt följa ministerns arbete inom området. Stort tack
            för den tredje debatten i dag!
          </note>
          <note type="speaker">
            Anf. 42 Socialminister ANNIKA STRANDHÄLL (S):
          </note>
          <note>
            Fru talman! Detta är som sagt var en fråga som inte kan lyftas
            upp nog många gånger. Jag kan understryka att när det gäller sådana
            frågor som vi talar om i dag är vi rörande överens om att idrotten
            inte ska agera själv eller granska sig själv.
          </note>
          <note>
            Det finns myndigheter, polis och socialtjänst liksom andra fristående
            organisationer som gör och som ska göra detta. Det är till dem
            man ska vända sig i de fall då sådant här förekommer. Det finns
            ett samarbete mellan olika aktörer för att stävja, förebygga och
            agera när saker som dessa kommer upp på bordet.
          </note>
          <note>
            Samtidigt uppskattar jag, vilket jag sa tidigare, att Riksidrottsförbundet
            steppar upp ytterligare efter den senaste RF-stämman. Det gäller
            både den etiska koden inom idrotten och genom inrättandet av en
            idrottens ombudsman. Vi får se hur detta faller ut. Vi måste jobba
            på många olika sätt. Framför allt ska det om något som detta förekommer
            inte hanteras av idrottsrörelsen själv utifrån ett eget regelverk,
            utan det ska hanteras i samhället som alla andra brott som begås.
          </note>
          <note>
            Jag tackar Saila Quicklund för en bra debatt och ett stort engagemang,
            och jag ser fram emot fortsatta diskussioner om de här frågorna.
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellation 2017/18:113 om möjlighet till fler
            organdonationer
          </note>
          <note type="speaker">
            Anf. 43 Socialminister ANNIKA STRANDHÄLL (S):
          </note>
          <note>
            Fru talman! Johan Hultberg har ställt fyra frågor till mig angående
            organdonation.
          </note>
          <note>
            Jag vill inledningsvis understryka att detta är en angelägen
            fråga och att jag vill göra allt jag kan för att alla som behöver
            en donation ska få den i tid. Det är också viktigt att peka på
            att det finns fler åtgärder än lagstiftning som bidrar till ett
            ökat antal organtransplantationer och inte minst att det inte
            är enbart lagstiftning som innebär lösningen på en välfungerande
            donations- och transplantationsverksamhet.
          </note>
          <note>
            Jag vill börja med att presentera statistik från Socialstyrelsen
            gällande donationer. Då vill jag särskilt framhålla att myndighetens
            statistik visar att under 2016 rapporterades det hittills högsta
            antalet avlidna organdonatorer i Sverige och att det är en trend
            som hållit i sig sedan 2010, då antalet var 113. Totalt 185 avlidna
            personer blev faktiska donatorer 2016 genom att ett eller flera
            organ togs till vara och transplanterades.
          </note>
          <note>
            Detta innebär en ökning med drygt 10 procent jämfört med året
            innan. Eftersom varje donator kan lämna mer än ett organ blir
            antalet mottagna donationer fler än antalet givare. Under 2016
            transplanterades totalt 786 organ. Av dessa organ kom 649 från
            avlidna organdonatorer och 135 från levande organdonatorer. Behovet
            av organ för transplantation är dock fortsatt stort.
          </note>
          <note>
            Enligt Socialstyrelsen finns det fortfarande stora skillnader
            i donationsfrekvens på den regionala nivån. Det brukar betyda
            att vi genom förändringar i verksamheten kan förbättra resultaten
            och få en mer jämlik vård.
          </note>
          <note>
            Donationsfrågan är svår och komplex, och det är viktigt att vi
            får en långsiktig lösning som både underlättar och främjar ett
            ökat antal donatio ­ ner. Regeringen har nogsamt analyserat det
            underlag som lämnades i utredningen Organdonat ion – En livsviktig
            verksamhet (SOU 2015:84) och kommit fram till att frågan kräver
            ytterligare utredning och överväganden.
          </note>
          <note>
            De problem vi ser är bland annat kopplade till den grundlagsskyddade
            rättigheten att samtycka till den vård som ges. Det finns undantag
            när det gäller att rädda liv, men det är individens liv det avser.
            Det gäller alltså inte någon annans genom organdonation. Detta
            faktum tar inte utredningens förslag hänsyn till, och därför är
            det inte möjligt att gå vidare med just dessa delar.
          </note>
          <note>
            Det stämmer att det sammantaget har tagit tid att både analysera
            och försöka åtgärda de brister förslagen har. En mer utförlig
            information angå ­ ende de rättsliga aspekterna av förslagen kommer
            att presenteras för soci ­ alutskottet vid en särskild föredragning
            i enlighet med överenskommelse mellan departementet och socialutskottet.
          </note>
          <note>
            För att jag ska kunna göra en bedömning av om regeringen ska
            kunna föreslå något konkret i frågan om anmäla n i samband med
            pass ‑ , id ‑ korts ‑ och körkortsansökan behövs ett beredningsunderlag.
            Det finns inte ett sådant i dag, och därför kan jag inte uttala
            mig i den frågan för närvarande.
          </note>
          <note>
            Regeringen ser nu över möjligheten att ta fram ett underlag till
            de lagstiftningsåtgärder som det finns behov av för att få till
            fler donationer, men även andra insatser kan övervägas, som att
            utveckla Socialstyrelsens uppdrag på nationell nivå.
          </note>
          <note>
            Avslutningsvis vill jag framhålla att vi har en hög donationsvilja
            i Sverige, och genom att se över hur vi arbetar med frågan på
            nationell nivå är jag övertygad om att vi kommer att fortsätta
            att öka antalet donationer.
          </note>
          <note type="speaker">
            Anf. 44 JOHAN HULTBERG (M):
          </note>
          <note>
            Fru talman! Det hör till god ton att tacka för svaret, så låt
            mig börja med det: Tack för svaret, ministern!
          </note>
          <note>
            Samtidigt kan jag inte sticka under stol med att jag är besviken
            på svaret, väldigt besviken faktiskt. Ministern lyfte i sitt svar
            fram den mycket positiva utveckling som vi har kunnat konstatera
            under de senaste åren, med fler organdonationer och fler som anmäler
            sig som donatorer.
          </note>
          <note>
            Jag är dock bekymrad över om det är så att ministern tar den
            positiva utvecklingen till intäkt för att inte göra mer. Det verkar
            tyvärr vara så. Ministern sa inledningsvis i sitt svar: ”jag vill
            göra allt jag kan för att alla som behöver en donation ska få
            den i tid”. Denna inledning gav mig verkligen hopp om att ministern
            i sitt svar skulle lägga fram eller presentera konkreta exempel
            på vad ministern och regeringen gör eller ämnar göra i syfte att
            få fler att göra sin donationsvilja känd och i syfte att möjliggöra
            fler faktiska donationer, men icke.
          </note>
          <note>
            Det enda ministern sa om vad regeringen gör är att man ser över
            möjligheten att ta fram underlag till de lagstiftningsåtgärder
            som det finns behov av för att få till fler donationer. Man ser
            över möjligheterna att ta fram underlag – detta låter i min värld
            inte riktigt som att ministern gör allt hon kan för att säkerställa
            att alla som behöver en donation ska få den i tid.
          </note>
          <note>
            Ett av Donationsutredningens huvudförslag handlar om att förändra
            lagstiftningen så att det skulle öppnas upp för sjukvården att
            i livets slutskede genomföra medicinska insatser som kan behövas
            för att utreda ett eventuellt samtycke för donation och möjliggöra
            donation. Där ser reger ­ ingen problem med utredningens förslag
            som är kopplade till den grundlagsskyddade rättigheten att samtycka
            till den vård som ges.
          </note>
          <note>
            Här måste jag, fru talman, säga att det verkligen är bra att
            regeringen tar individens självbestämmande på största allvar,
            men ministern får gärna utveckla regeringens resonemang i frågan.
            Jag förstår inte fullt ut varför regeringen menar att utredningens
            förslag inte tar hänsyn till individens rätt till samtycke.
          </note>
          <note>
            Utredningens förslag är att samtycke till donation bör omfatta
            också de medicinska insatser som kan behöva göras för att möjliggöra
            donation. Självbestämmandet försvinner alltså inte med utredningens
            förslag, utan samtycke är fortsatt ett krav för att insatserna
            ska få lov att göras och för att donationen i nästa skede ska
            kunna genomföras. Ministern får gärna svara lite mer utförligt
            på varför regeringen har landat i denna slutsats.
          </note>
          <note>
            Fru talman! Ministern gör en korrekt beskrivning av mycket av
            utveck ­ lingen och läget i Sverige – att vi har en god vilja
            till donation hos svenska folket. Ministern konstaterar också
            helt korrekt att det råder ganska stora regionala skillnader över
            landet i antalet genomförda donationer och transplantationer,
            men ingenstans i svaret kommer de konkreta åtgärder som regeringen
            vidtar för att åtgärda de problem och brister som ministern själv
            uppenbarligen ser.
          </note>
          <note>
            Upprinnelsen till min interpellation var att en utredning har
            presenterat en lång rad förslag. Om jag har förstått rätt har
            regeringen underkänt dessa förslag, och då frågar jag: Vilka andra
            förslag har regeringen? Det är sagt att det ska komma en proposition
            om organdonation i december. Kommer det en sådan?
          </note>
          <note type="speaker">
            Anf. 45 Socialminister ANNIKA STRANDHÄLL (S):
          </note>
          <note>
            Fru talman! Tack, Johan Hultberg, för interpellationen!
          </note>
          <note>
            Låt oss börja med din inledning, att du tackar för svaret men
            är besviken på det. Jag är också besviken över att vi har ett
            utredningsresultat som innebär att vi inte kan gå vidare med en
            proposition, så som vi hade hoppats att vi skulle kunna, där vi
            lagstiftningsvägen hade kunnat öka antalet donationer i Sverige.
            Det är jag också besviken över.
          </note>
          <note>
            Det är inte så att det finns en illvillig regering på ena sidan
            som inte tycker att det är bra att vi ökar donationsviljan i Sverige
            och antalet människor som kan få organ transplanterade och därmed
            sina liv räddade. Detta tror och hoppas jag att alla som har någon
            form av uppdrag här i kammaren tycker är viktigt.
          </note>
          <note>
            Den analys som är gjord kan jag tycka tog väl lång tid, och jag
            ska redogöra lite mer för den problematik som beskrivs. Efter
            att ha satt mig in i frågan har jag förstått att man fick ganska
            många positiva svar från remissinstanserna. Det var utifrån en
            indikation i ett av remissvaren som det sedan gjordes en mer grundlig
            analys. Det uppdagades att det finns ett problem här som är så
            pass allvarligt att vi inte kommer att kunna gå vidare utifrån
            detta underlag. Det rör, som Johan Hultberg säger, just den del
            som handlar om samtycke.
          </note>
          <note>
            Jag står dock inte här och säger att regeringen inte har för
            avsikt att göra något annat i avvaktan på att vi förhoppningsvis
            ska kunna göra ännu mer så småningom och ha ett annat underlag
            att gå vidare med.
          </note>
          <note>
            Redan i dag är Donationsveckan, som Socialstyrelsen ordnar, ett
            ut ­ märkt exempel på en insats som kraftfullt bidrar till att
            öka antalet donatio ­ ner. Antalet registreringar i donationsregistret
            ökar när veckan pågår. Jag fick för ett par veckor sedan ett fantastiskt
            exempel från Västra Götalands ­ regionen, som på ett ganska enkelt
            sätt, genom sin hemsida, har ökat anta ­ let donationer. På hemsidan
            finns en knapp som man kan klicka på. Det finns alltså andra sätt
            att arbeta på.
          </note>
          <note>
            Regeringen kommer att gå vidare med fler förslag. Framför allt
            kommer Socialstyrelsen att få ett uppdrag som stärker deras roll
            i donationsfrågan. Anledningen till att jag i det här fallet inte
            spontant kunde säga ja till exempelvis möjligheten att underlätta
            anmälan till donationsregistret i samband med pass ‑ , id-korts-
            eller körkortsansökan är inte att jag i grunden är negativt inställd
            till detta, men i dag saknar vi beredningsunderlag. Det måste
            vi ha för att kunna gå fram med en sådan fråga. Det behöver vi
            i så fall se till att det kommer fram. Detta är något som jag
            vill lyfta fram.
          </note>
          <note>
            En central fråga i denna utredning, som jag sa i mitt interpellationssvar,
            har att göra med samtycket. Det är en grundlagsskyddad rättighet
            att samtycka till den vård som ges. Jag får i mitt nästa inlägg
            återkomma mer i detalj till vad det är som brister.
          </note>
          <note type="speaker">
            Anf. 46 JOHAN HULTBERG (M):
          </note>
          <note>
            Fru talman! Självklart tror jag inte att regeringen är illvilligt
            inställd till att förbättra möjligheterna till organdonation,
            utan jag är helt övertygad om att vi båda delar viljan att underlätta
            för organdonation, att fler liv ska kunna räddas och att fler
            människor ska kunna leva ett liv med god livskvalitet som ett
            nytt organ ofta kan bidra till.
          </note>
          <note>
            Fru talman! Jag måste emellertid starkt ifrågasätta regeringens
            initiativförmåga. Denna utredning presenterades 2015. Sedan var
            det en remissrunda som avslutades i mars 2016. Snart är det 2018,
            men regeringen har ännu inte presenterat några konkreta förslag.
            I den här debatten beskriver ministern bara i mycket allmänna
            ordalag att man avser att ge ett uppdrag till Socialstyrelsen
            att på något sätt få fler att anmäla sig till donationsregistret.
          </note>
          <note>
            Jag efterlyser faktiskt konkret handling här. Det hade varit
            vällovligt om ministern till exempel när det gäller mitt konkreta
            förslag om att möjliggöra anmälan till donationsregistret i samband
            med körkorts-, id ‑ korts ‑ eller passansökan kommer att beställa
            fram det beslutsunderlag som hon säger sig sakna i dag. Sedan
            är det inte riktigt sant att det inte finns ett underlag. Detta
            var trots allt en fråga som delvis var föremål för Organdonationsutredningen,
            även om utredningen då inte lade fram ett skarpt förslag, eftersom
            man tyckte att de andra förslagen som man hade presenterat var
            tillräckliga.
          </note>
          <note>
            Organdonationsutredningen slog fast att en av de absolut viktigaste
            sakerna för att få till fler organdonationer är att förbättra
            styrningen och ledningen av sjukvården och att helt enkelt förbättra
            den nationella samordningen. Det var också någonting som jag frågade
            om i min interpellation men fortfarande inte har fått något riktigt
            svar på. Här handlar det alltså inte om några svåra avvägningar
            kopplade till grundlagsskyddade rättigheter, utan det handlar
            om huruvida regeringen tar sitt ansvar för att förbättra ledningen
            och styrningen av donations- och transplantationsverksamheterna.
            Jag hoppas att ministern kan ge mig lite mer konkreta och tydliga
            svar om på vilket sätt regeringen tar detta ansvar. Det var nämligen
            en av huvudfrågorna. Här handlar det inte om några juridiska svårigheter,
            utan här handlar det faktiskt bara om regeringens förmåga att
            styra och leda.
          </note>
          <note>
            För att jag ska vara riktigt klar och tydlig tolkar jag ministern
            som att den proposition som skulle ha lagts fram i december inte
            kommer att läggas fram utan att ministerns svar är att frågorna
            behöver beredas vidare och att vi får vänta kanske ytterligare
            något år på ett skarpt förslag från regeringen.
          </note>
          <note type="speaker">
            Anf. 47 Socialminister ANNIKA STRANDHÄLL (S):
          </note>
          <note>
            Fru talman! Jag kan förstå den besvikelse som Johan Hultberg
            känner, och jag tycker också att det är tråkigt att vi inte har
            ett underlag som gör att vi kan gå fram med en lagstiftning nu.
            Men vi kommer att gå vidare med förslag som syftar till att stärka
            det nationella donationsfrämjande arbetet. Framför allt kommer
            Socialstyrelsen att få ett uppdrag som stärker deras roll i donationsfrågan.
          </note>
          <note>
            Regeringen arbetar vidare med några av förslagen, och vi hoppas
            att vi kommer att kunna gå fram med några delar under våren 2018.
          </note>
          <note>
            Jag vill återkomma till att det förslag som Johan Hultberg lyfter
            fram avseende anmälan till donationsregistre t i samband med körkorts-,
            pass ‑ och id-kortsansökan inte är någonting som jag är negativ
            till. Men vi behöver få fram ett beredningsunderlag i denna fråga
            för att kunna ta ställning.
          </note>
          <note>
            När det gäller att förslagen är bristfälligt analyserade är det
            så att hälso ‑ och sjukvård inte får ges i Sverige utan patientens
            samtycke. Det är en rättighet i grundlagen – regeringsformen –
            då var och en är skyddad gentemot det allmänna mot ett påtvingat
            kroppsligt ingrepp.
          </note>
          <note>
            I patientlagen finns det dock ett undantag från samtycke, och
            det gäller akuta insatser för att rädda patientens liv. Men de
            medicinska insatser som föreslås i betänkandet är insatser för
            att möjliggöra donation och för att de ska kunna sättas in efter
            ett ställningstagande om att patientens liv inte längre går att
            rädda. Enligt huvudregeln krävs därför samtycke till de medicinska
            insatser som föreslås av utredningen.
          </note>
          <note>
            Utredningen har föreslagit att en samtyckesutredning ska göras.
            Det samtycke som ska utredas är dock ett samtycke till donation
            efter att patienten har avlidit och inte ett samtycke till medicinska
            insatser innan döden inträder. Därför presumeras patienten inledningsvis
            samtycka till de medicinska insatser som behövs för att donation
            ska kunna ske. Utredningen bygger detta på den stora organisationsvilja
            som finns i Sverige i dag. Om det då framkommer att patienten
            inte samtycker till donation ska de medicinska insatserna avslutas.
            Detta innebär dock att samtycke saknas till de medicinska insatser
            som har påbörjats och fortsatt i syfte att möjliggöra donation.
          </note>
          <note>
            Ett annat problem med utredningens förslag är att samtyckesutredning
            ­ en föreslås att göras i enlighet med nuvarande bestämmelser
            och praxis utan att det därmed har analyserats närmare i utredningarna
            vad det får för konsekvenser. Det är nämligen så att endast 16
            procent av befolkningen har gjort sin vilja känd i donationsregistret,
            vilket Johan Hultberg så väl känner till. Det innebär alltså att
            närstående till patienten därför är en viktig källa för att få
            fram information om patientens inställning till donation. Då är
            det den senaste viljeyttringen som gäller. Enligt gällande bestämmelser
            är denna krets av närstående inte definierad. Dessutom har de
            närstående en stark vetorätt enligt gällande bestämmelser och
            kan ändra sin inställning till donation fram till dess att transplantationsingreppet
            ska ske. En konsekvens av förslagen blir därför att de närstående
            skulle få inflytande över de medicinska insatser som nu föreslås
            utan att detta har analyserats.
          </note>
          <note>
            Sammanfattningsvis har vi kommit fram till att förslagen inte
            är förenliga med huvudregeln, nämligen att det krävs samtycke
            till vård, och den nämnda grundlagsbestämmelsen. Då skulle det
            alltså krävas undantag från dessa bestämmelser. Detta kräver i
            så fall en djupare analys av förslagen, och det saknas underlag
            i betänkandet för att göra detta. Jag vill bara dra detta för
            Johan Hultberg. Sedan kommer denna information också att ges från
            departementet till socialutskottet.
          </note>
          <note>
            Men det är en välgrundad bedömning som är gjord i denna del.
            Jag återkommer i nästa inlägg.
          </note>
          <note type="speaker">
            Anf. 48 JOHAN HULTBERG (M):
          </note>
          <note>
            Fru talman! Att slutsatsen och ställningstagandet från regeringens
            sida är välgrundade får man verkligen hoppas med tanke på den
            evighet som det har tagit att komma fram till denna slutsats.
            Jag har respekt för denna slutsats och tycker verkligen att det
            är mycket bra och rätt att regeringen tar den grundlagsskyddade
            rätten till samtycke på största allvar, även om jag tror att det
            går, om viljan finns, att hitta förslag på hur man kan förändra
            lagstiftningen så att det går att hitta en väg framåt för detta.
            Men det är mycket möjligt att regeringen gör en helt korrekt bedömning
            och att det förslag som utredningen presenterade i den delen var
            till fyllest.
          </note>
          <note>
            Men det var inte bara lagstiftningsförändringar och så vidare
            som utredningen föreslog, utan mycket handlade just om styrningen
            och ledningen. Där efterlyser jag konkret handling från regeringen.
          </note>
          <note>
            Men återigen till mitt i sammanhanget lilla förslag att möjliggöra
            an ­ mälan till donationsregistret i samband med körkorts-, pass-
            eller id-korts ­ ansökan. Jag har respekt för att ministern behöver
            ett beredningsunderlag. Men det fanns ett visst underlag i utredningen.
            Sedan är det upp till mi ­ nis ­ tern och regeringen att beställa
            fram detta underlag. Det är detta som jag har frågat om. Är regeringen
            och ministern beredda att göra det? Kom ­ mer man att se till
            att detta beredningsunderlag kommer på bordet för be ­ slut, eller
            tycker man inte att det är en tillräckligt viktig eller intressant
            fråga för att gå vidare med?
          </note>
          <note>
            Jag tycker verkligen att vi måste vända på varje sten i denna
            fråga för att åtgärda den stora diskrepans som finns mel ­ lan
            den vilja som svenska folket enligt alla undersökningar har och
            det faktiska utfallet av hur många som har gjort sin vilja känd.
            I samman ­ hanget bör man kanske också se över just de anhörigas
            mycket stora inflytande. Det rimliga borde väl vara att det är
            uppgifterna i registret som väger tyngre. Det kan jag tycka.
          </note>
          <note>
            Jag tackar för en bra diskussion.
          </note>
          <note type="speaker">
            Anf. 49 Socialminister ANNIKA STRANDHÄLL (S):
          </note>
          <note>
            Fru talman! Jag tackar Johan Hultberg för en bra och väldigt
            initierad debatt. Jag uppskattar engagemanget. Detta är en otroligt
            viktig fråga, och jag tror att det är en stor frustration för
            många av oss som är engagerade i detta att veta att det finns
            en stor vilja som vi inte i tillräckligt stor utsträckning har
            lyckats omsätta.
          </note>
          <note>
            Vi tittar som sagt just nu på möjligheten att ta fram lagstiftningsåtgärder
            och underlag för de lagstiftningsåtgärder som det är möjligt att
            gå vidare med. Det Johan Hultberg har pekat på är en sådan, men
            som jag har varit tydlig med i dag handlar det också om att genomföra
            andra saker och ta andra vägar. Bland annat handlar det om just
            Socialstyrelsens roll och att stärka den i det nationella donationsfrämjande
            arbetet.
          </note>
          <note>
            Jag kommer att bevaka att saker och ting händer på området. Jag
            tackar för en bra debatt och är övertygad om att Johan Hultberg
            med flera kommer att ligga på för att det ska hända saker. Tack,
            alltså, för en bra debatt!
          </note>
          <note>
            Överläggningen var härmed avslutad.
          </note>
          <note>
            § 14 Svar på interpellation 2017/18:155 om regeringens planer
            för folkbildningen
          </note>
          <note type="speaker">
            Anf. 50 Statsrådet ANNA EKSTRÖM (S):
          </note>
          <note>
            Fru talman! Eva Lohman har frågat mig hur jag avser att stärka
            förutsättningarna för folkbildningen att nå sina fyra syften.
          </note>
          <note>
            Folkbildningen i form av studieförbund och folkhögskolor är sedan
            en lång tid tillbaka på många olika sätt en viktig del i att bygga
            och utveckla Sverige. Statens stöd till folkbildningen syftar
            bland annat till att stärka demokratin, göra det möjligt för en
            ökad mångfald av människor att påverka sin livssituation, bidra
            till att utjämna bildningsklyftor och öka delaktigheten i kulturlivet.
          </note>
          <note>
            Statskontoret konstaterar i sin delrapport från den pågående
            utvärderingen av folkbildningen att de fyra syftena med statsbidraget
            till folkbildningen är väl förankrade i folkbildningsvärlden.
            Rapporten visar även att syftena uppnås i de verksamheter som
            Statskontoret utvärderat. Som jag ser det pekar därmed rapportens
            resultat på att folkbildningen redan i dag har goda förutsättningar
            att nå sina fyra syften. En viktig fråga är emellertid hur vi
            skapar förutsättningar för att stärka folkbildningen ytterligare,
            inte minst i fråga om att nå ännu fler.
          </note>
          <note>
            Staten ställer årligen betydande resurser till folkbildningens
            förfog ­ ande. Regeringen föreslår i budgetpropositionen för 2018
            dessutom att anslagen till folkbildningen ska öka betydligt. Satsningarna
            innefattar bland annat en fortsatt utbyggnad av folkhögskolorna
            med medel motsvarande 5 000 platser. Detta innebär att regeringen
            under mandatperioden kommer att ha byggt ut folkhögskolorna med
            medel motsvarande 8 000 platser. Denna satsning har välkomnats
            varmt av folkhögskolor runt om i landet, och jag bedömer att den
            kommer att stärka folkbildningen.
          </note>
          <note>
            Regeringen delar samtidigt Statskontorets bedömning att en förändrad
            deltagarsammansättning ställer nya krav på folkhögskolornas verksamhet.
            Detta är en utmaning som folkhögskolorna delar med många andra
            utbildningsformer. De medel som regeringen nu föreslår för utbyggnaden
            av platser är därför beräknade utifrån en högre årsplatskostnad
            jämfört med tidigare satsning under mandatperioden. Regeringen
            föreslår dessutom en förstärkning av det särskilda utbildningsstöd
            som bland annat innebär att personer med olika former av funktionsnedsättning
            som är i behov av en stödperson kommer att ha större möjligheter
            att studera vid folkhögskola.
          </note>
          <note>
            Jag vill betona att statens modell för fördelningen av statsbidrag
            till folkbildningen bygger på en stark tilltro till folkbildningens
            aktörer att på egen hand prioritera, forma och genomföra verksamheten.
            Folkbildningsrådet har i denna modell regeringens uppdrag att
            fördela och följa upp statsbidraget till folkbildningen. Detta
            är en modell som tjänar statens syften med statsbidraget till
            folkbildningen väl.
          </note>
          <note>
            Som jag nämnde har Statskontoret konstaterat att folkbildningen
            redan i dag uppnår statens fyra syften genom sin verksamhet. För
            att folkbild ­ ningens aktörer ska kunna nå ännu fler med sin
            verksamhet föreslår reger ­ ingen nu alltså stora satsningar på
            bland annat en utbyggnad av folkhög ­ skolan. Min bedömning är
            att det ytterligare kommer att stärka verksam ­ heten. Med anledning
            av satsningarna kommer jag framöver, genom bland annat ett antal
            verksamhetsbesök, att nära följa utvecklingen och de utma ­ ningar
            som folkbildningen står inför.
          </note>
          <note type="speaker">
            Anf. 51 EVA LOHMAN (M):
          </note>
          <note>
            Fru talman! Jag tackar ministern för svaret. Jag tror att vi
            är ganska ense om folkbildningen och den betydelse den har inte
            bara för människors utveckling utan även för samhällets.
          </note>
          <note>
            Alliansregeringen lade i mars 2014 fram propositionen Allas kunskap
            – allas bildning . Den innehåller en ny målformulering för den
            statliga folkbildningspolitiken, som tydliggör statens ambitioner
            med politiken och att folkbildningens målgrupp är bredare än målgruppen
            för hela vuxenutbildningen.
          </note>
          <note>
            I propositionen presenteras också en ny modell för utvärdering
            av folkbildningen och dess effekter. Alliansregeringen ansåg ju
            att folkbildningen har en mycket viktig roll i samhället och att
            det därför är angeläget att regelbundet utvärdera den. Det är
            en verksamhet som får omfattande stöd i form av statsbidrag och
            samtidigt bidrar till samhället.
          </note>
          <note>
            Statskontoret fick i uppdrag att hålla samman utvärderingen med
            stöd av bland annat Institutet för arbetsmarknads- och utbildningspolitisk
            utvärdering samt Myndigheten för kulturanalys. En delrapport har
            vi sett komma ut, och en lägesrapport har kommit ganska nyligen.
            I april 2018 kommer utvärderingen i sin helhet, och det ser jag
            fram emot.
          </note>
          <note>
            Det stämmer att man i delrapporten säger att de fyra syftena
            i princip är uppnådda med folkhögskolornas förutsättningar att
            bidra, men det finns risker. Ett exempel är att de olika grupperna
            inte alltid har den blandning det står i syftena att de ska ha.
            Det ska vara en blandning av deltagare med olika erfarenheter;
            det är en av grundtankarna.
          </note>
          <note>
            En annan risk Statskontoret tar upp är att det är svårt att få
            tag i lärare som har rätt kompetens, alltså lärare som har kompetens
            i att undervisa i svenska som andraspråk. Det är en brist som
            finns i hela samhället i dag. Statskontoret säger också att det
            finns en risk att det inte finns lärare som kan ta sig an personer
            med neuropsykiatriska funktionsnedsättningar. Man måste ju vara
            väldigt noggrann för att den gruppen ska kunna ingå. Gruppen med
            neuropsykiatriska funktionsnedsättningar har dessutom ökat under
            senare år.
          </note>
          <note>
            I den allmänna kursen på folkhögsk olor, alltså den som är från
            15 veckor och uppåt och som ska se till att alla får grundskole-
            eller gymnasiekompetens, är nyanlända överrepresenterade. Det
            finns ju en fara i det när man samtidigt ser att det inte finns
            behöriga eller kompetenta lärare som kan undervisa dem. Den bristande
            kompetensen hos lärarna är alltså ett problem.
          </note>
          <note>
            Min fråga är: Hur avser ministern att stärka förutsättningarna
            att uppnå de fyra syftena när det saknas så många behöriga och
            kompetenta lärare?
          </note>
          <note type="speaker">
            Anf. 52 Statsrådet ANNA EKSTRÖM (S):
          </note>
          <note>
            Fru talman! Jag tackar än en gång Eva Lohman för frågan. Jag
            uppskattar verkligen det engagemang som hon visar för folkbildningen
            i allmänhet och för folkhögskolorna i synnerhet.
          </note>
          <note>
            Eva Lohman har alldeles rätt i att den mycket stora utbyggnad
            av folkhögskolorna som nu görs är något som innefattar såväl risker
            som möjligheter. Den utbildning som ges vid våra folkhögskolor
            är i stor utsträckning fantastisk. Jag, som ofta besöker folkhögskolor,
            möter elever och deltagare som vittnar om hur de efter många år
            av ständiga skolmisslyckanden har fått känna hur det känns att
            lyckas med sin utbildning – ofta för första gången i livet. De
            har fått känna att också de kan lära sig och att också de har
            en framtid som går att nå via utbildning.
          </note>
          <note>
            I en värld och i ett arbetsliv där grundläggande gymnasieutbildning
            i det närmaste är en inträdesbiljett till arbetsmarknaden, samtidigt
            som arbetsmarknaden skriker efter personer med just gymnasiekompetens,
            är det nästan omöjligt att överskatta vikten av att folkhögskolorna
            kan bli språngbrädan till en gymnasiekompetens eller språngbrädan
            till högre utbildning för många människor.
          </note>
          <note>
            Det är också så att vi via folkhögskolorna når nya grupper. Detta
            kan beskrivas som risker, men det kan också beskrivas som mycket
            stora möjligheter, både för deltagarna och för hela vårt svenska
            samhälle.
          </note>
          <note>
            Den stora utbyggnad vi nu gör av folkhögskolorna innebär att
            nya grupper nås. Det tycker jag är underbart. Jag tycker att det
            är bra att fler deltagare med olika former av funktionsvariationer
            och ibland funktionsnedsättningar kan nås. Jag är väldigt glad
            att regeringen i den budgetproposition som lades på riksdagens
            bord för några månader sedan kunde presentera förslag till hur
            utbildningsbidraget kan stärkas och öka.
          </note>
          <note>
            Jag är också väldigt glad över att vi i budgetpropositionen gör
            en stor utbyggnad av folkhögskolorna och över de goda möjligheter
            vi i och med detta har att nå nya grupper.
          </note>
          <note>
            Vi ser också att den stora platsutbyggnad som sker i ganska stor
            ut ­ sträckning kommer storstäderna till del. Våra folkhögskolor
            finns av tradi ­ tion till stor del ute i landet. Hälften av våra
            kommuner har folkhögskolor, och folkhögskolorna har ofta en långvarig
            och gedigen verksamhet bakom sig. Men tänk vilken möjlighet det
            innebär när folkhögskolorna via filialer eller via nya folkhögskolor
            kan nå nya grupper och nya delar av samhället!
          </note>
          <note>
            Självklart innebär detta ett utökat arbete för folkhögskolorna.
            Lika självklart innebär den utbyggnad av platser som vi nu gör,
            med 5 000 platser bara i årets budget och 8 000 platser under
            mandatperioden som helhet, att möjligheten att nå nya grupper
            blir större.
          </note>
          <note>
            Jag är glad över att utbyggnaden inte bara åtföljs av en stor
            satsning på bidrag som ska se till att vi kan ha en bra pedagogik
            även för funktionsnedsatta utan att vi också kan höja platsersättningen
            jämfört med vad som tidigare har varit fallet. Detta visar att
            det finns stora möjligheter för folkhögskolorna att utnyttja den
            möjlighet som alla de nya deltagarna innebär.
          </note>
          <note>
            Det som jag tycker att vi bör hålla ögonen på och säkerställa
            är att folkhögskolorna inte bara når nya grupper utan att de också
            kan skapa ett nytt mervärde när de nya grupperna möter de grupper
            som traditionellt finns inom folkhögskolan. Folkhögskolan är sedan
            gammalt vår största kulturarena. Denna unika blandning kan verkligen
            betyda mycket, både för folkhögskolorna och för deltagarna.
          </note>
          <note type="speaker">
            Anf. 53 EVA LOHMAN (M):
          </note>
          <note>
            Fru talman! Jag delar ministerns uppfattning. Det är en viktig
            tanke att människor med olika bakgrund ska mötas och på så vis
            både utvecklas och utbildas.
          </note>
          <note>
            Men den stora utökningen av antalet platser på folkhögskolor
            får mig att befara att regeringens ambition är att gömma människor
            och att utbildningen stannar vid att vara en arbetsmarknadspolitisk
            åtgärd. Detta är ju inte tanken med folkhögskolekurser. Folkhögskolan
            ska inte vara en quickfix för statistiken.
          </note>
          <note>
            Hur uppnår man de fyra syftena när man gör en så stor utökning
            av antalet platser? Statskontoret lämnade alldeles nyligen en
            lägesrapport. Där säger flera rektorer att de som har neuropsykiatriska
            funktionsnedsättningar går i skola eller deltar i utbildning i
            egna lokaler, inte i folkhögskolan. Det kanske kan finnas behov
            av detta ibland.
          </note>
          <note>
            Allvarligare tycker jag är att man har alla nyanlända tillsammans
            i en klass. Det möte eller den mångfald som folkhögskolan strävar
            efter blir inte av om man har alla nyanlända i en grupp. Då missar
            de ju dessa fantastiska möten, som är så viktiga.
          </note>
          <note>
            Jag är lite orolig för att de nyanlända människorna göms undan
            och att dessa nya platser blir en arbetsmarknadspolitisk åtgärd.
            Jag tycker att regeringen har en blind fläck när det gäller det
            som egentligen är helt grundläggande: drivkraften att arbeta.
            Detta är det viktigaste.
          </note>
          <note>
            Regeringen hävdar att dess politik leder till jobb. Men oberoende
            bedömare hävdar ju motsatsen. Om nu dessa förslag leder till jobb,
            varför redovisar då regeringen aldrig detta i sin budget?
          </note>
          <note>
            Jag tänkte också ta upp något om allmänna kurser, som ska kunna
            ge behörighet till grundskola och gymnasieskola, och om särskilda
            kurser, som kan vara nischade kurser om till exempel kultur.
          </note>
          <note>
            När det gäller de allmänna kurserna är nyanlända överrepresenterade,
            om de nu inte går i en helt egen grupp – jag har en känsla av
            att det mer blir sfi-undervisning.
          </note>
          <note>
            När det gäller särskilda kurser är de nyanlända däremot väldigt
            underrepresenterade. Det är framför allt kultur som finns i dessa
            kurser, så det är inte heller bra. Man uppnår då inte dessa fyra
            syften, som är så viktiga för folkbildningen och för folkhögskolans
            verksamhet.
          </note>
          <note>
            Jag stannar här. Det jag befarar är att de nya platserna blir
            arbetsmarknadspolitiska åtgärder och att man gömmer undan människor
            för statistikens skull.
          </note>
          <note type="speaker">
            Anf. 54 Statsrådet ANNA EKSTRÖM (S):
          </note>
          <note>
            Fru talman! Eva Lohman gör berömvärda försök att hävda att folkhögskolan
            skulle vara en del i en konspiration för att gömma undan arbetslösa.
            Jag ser det precis tvärtom. Forskarrapport efter forskarrapport
            och studie efter studie av den svenska arbetsmarknaden visar med
            oerhörd tydlighet att en fullgjord gymnasieutbildning är en väldigt
            säker väg in till arbetsmarknaden.
          </note>
          <note>
            Vi vet att vi har ungefär 350 000 arbetslösa i Sverige samtidigt
            som vi har 100 000 obesatta tjänster. De kontakter jag har med
            arbetsgivare visar med all önskvärd tydlighet att det som arbetsgivarna
            efterfrågar i dag väldigt ofta är den utbildning som man får via
            gymnasieutbildning.
          </note>
          <note>
            Samtidigt har vi stora grupper som inte orkar ta gymnasieexamen
            i ett enda stort kliv och som behöver få flera steg på sig för
            att klara detta. En mängd studier visar att en gymnasieexamen
            fungerar som en inträdesbiljett till arbetsmarknaden.
          </note>
          <note>
            Att i detta läge erbjuda en stor och ordentlig ökning av antalet
            folkhögskoleplatser för att säkerställa att det finns så goda
            möjligheter som möjligt för ungdomar och andra att nå den så nödvändiga
            gymnasieexamen är en god, sund och stark politik för att säkerställa
            att de lediga platser som finns kan besättas med folk som har
            rätt utbildning för jobben.
          </note>
          <note>
            Eva Lohman ställde i sitt ursprungliga inlägg också en fråga
            om tillgången på lärare. Detta är en väldigt bra fråga. Alla utbildningsformer
            som vi har i Sverige har just nu ett gemensamt problem, nämligen
            en skriande brist på behöriga, utbildade lärare.
          </note>
          <note>
            Här är folkhögskolan inte ett undantag. Det är en gemensam uppgift
            för alla oss som är engagerade i svensk skola och svensk utbildning
            på olika nivåer att säkerställa att läraryrket åter blir ett attraktivt
            yrke som kan locka många människor att inte bara bli lärare utan
            kanske även att komma tillbaka till eller fortsätta att vara lärare.
          </note>
          <note>
            När det gäller just folkhögskolan visar Statskontorets enkätundersökning
            att rektorerna verkligen prisar sina lärare. De anser att lärarnas
            kompetens i vuxenpedagogik är god. En så stor andel som 98 procent
            av rektorerna menar att lärarnas ämneskunskaper är goda. Detta
            är goda betyg till våra fantastiska folkhögskolelärare.
          </note>
          <note>
            Men jag ska inte sticka under stol med att vi också på folkhögskolans
            område har ett stort behov av att säkra att inte bara miljön och
            inte bara uppgifterna utan hela arbetsplatsen är så attraktiv
            att lärarna stannar kvar. Vi satsar också ordentligt när det gäller
            kompetensutveckling. Vi har, som Eva Lohman säkert är medveten
            om, utökat statsbidraget för fortbildning av lärare när det gäller
            svenska som andraspråk också till folkhögskolorna, vilket är en
            välkommen satsning.
          </note>
          <note>
            Jag vill påminna Eva Lohman om att den satsning som regeringen
            gör i och med budgetpropositionen 2018 är en satsning som saknar
            motstycke under 2000-talet. Det handlar om en stor platsutbyggnad,
            en stor ökning av kvalitetspengarna för de platser som finns och
            en stor ökning av de anslag som finns just för att stötta de deltagare
            som har olika former av funk ­ tionsnedsättningar, inte minst
            på det neuropsykiatriska området.
          </note>
          <note type="speaker">
            Anf. 55 EVA LOHMAN (M):
          </note>
          <note>
            Fru talman! Tack så mycket för svaret! Det är bra, och det är
            lugnande när jag tänker på kompetensutveckling av lärare och svenska
            som andraspråk men också på lärare för dem som har neuropsykiatriska
            funktionshinder.
          </note>
          <note>
            Det finns en tendens i hela utbildningssystemet som gör att man
            kan ta en fempoängskurs i svenska 2, till exempel. Men både sfi
            och svenska 2 är avancerade språkutbildningar, och det är inte
            så lätt. Men om man har en lärarutbildning och kanske också andra
            språk är det lättare att halka in på svenska 2. Det handlar ju
            om att undervisa i svenska som ett främmande språk; det är det
            som är skillnaden.
          </note>
          <note>
            Detta är alltså bra, och jag ser fram emot att se hur det här
            ska lösas. Men jag vet att lärarbristen är ett stort problem i
            hela samhället och på alla stadier. Det är väl bara att hoppas
            att folkhögskolorna ska klara sig bra.
          </note>
          <note>
            Jag har också läst rapporten där rektorerna är nöjda med både
            metodik och pedagogik och att lärarna har ämnesbehörighet. Men
            de säger samtidigt i rapporten att det är just svenska 2 som är
            svårt. Det är svårt att rekrytera och få tag i lärare som kan
            undervisa i svenska 2 och lärare som kan undervisa elever med
            neuropsykiatriska funktionsnedsättningar.
          </note>
          <note>
            Jag kanske får skicka med ministern en uppgift. Ministern säger
            att hon är ute och gör många besök, och då kan hon titta på vad
            som gäller dem med neuropsykiatriska funktionsnedsättningar. Får
            de sin undervisning i egna lokaler, eller får de vara med de andra?
            Har man homogena grupper för nyanlända? Det är i så fall inte
            bra.
          </note>
          <note type="speaker">
            Anf. 56 Statsrådet ANNA EKSTRÖM (S):
          </note>
          <note>
            Fru talman! Jag vill tacka Eva Lohman för att hon lyfter fram
            denna viktiga fråga. Jag vill också tacka för det starka engagemang
            som hon visar för folkbildningen. Den satsning som görs i budgetpropositionen
            är en mycket stor satsning. Bara i budgetpropositionen 2018 investerar
            reger ­ ingen 771 miljoner kronor i folkbildningen. Det handlar
            om en utbyggnad av antalet platser. Vi bygger ut med 5 000 platser
            i folkhögskolan. Det handlar om mer betalt per plats, och det
            handlar om det särskilda utbildningsstödet, som byggs ut just
            för deltagare med funktionsnedsättningar. Ovanpå det gör vi en
            rejäl satsning på mycket av de verksamheter som våra studieförbund
            står för.
          </note>
          <note>
            Denna satsning och denna utbyggnad ställer förstås krav på folkhögskolorna.
            Jag gör många besök, senast förra helgen på Ädelfors fina folkhögskola
            och i fredags på Alma folkhögskola på Liljeholmen i Stockholm.
            Jag möter då såväl rektorer som lärare och deltagare som välkomnar
            satsningen. De är glada över den, och de ser den som en mycket
            stor möjlighet.
          </note>
          <note>
            De farhågor som Eva Lohman lyfter fram tycker jag att man ska
            ta på stort allvar. Men man ska också vara medveten om att det
            finns en enorm vilja att bidra till ett bättre samhälle hos våra
            folkhögskolor.
          </note>
          <note>
            Jag är som sagt tacksam över det engagemang som Eva Lohman visar,
            och jag är tacksam att jag har fått delta i denna trevliga debatt.
            Jag önskar Eva Lohman all lycka till i det fortsatta engagemanget
            för folkbildningen. Det gäller inte minst i det egna partiet när
            jag ser den budgetmotion som Moderaterna har lagt fram, där dessa
            771 miljoner inte motsvaras av några satsningar från Moderaternas
            sida. Så tack för debatten och lycka till med det fortsatta arbetet!
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.55 på förslag av förste vice talmannen
            att ajournera sammanträdet till kl. 18.00.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 18.00.
          </note>
          <note>
            § 15 Svar på interpellation 2017/18:90 om obligatorisk samhällsorientering
            under asyltiden
          </note>
          <note type="speaker">
            Anf. 57 Statsrådet HELÉNE FRITZON (S):
          </note>
          <note>
            Fru talman! Johan Forssell har frågat mig när jag och regeringen
            bedömer att frågan om obligatorisk samhällsorientering under asyltiden,
            som ingick i 2015 års överenskommelse om insatser med anledning
            av flyktingkrisen, kan få sin lösning och hur jag och regeringen
            motiverar att frågan dragit ut så mycket på tiden.
          </note>
          <note>
            I november 2015 beslutade regeringen att ge en särskild utredare
            i uppdrag att föreslå åtgärder för att skapa ett sammanhållet
            system för mottag ­ ande och bosättning av asylsökande och nyanlända.
            I maj 2017 utvidgades uppdraget gällande bland annat tidiga insatser
            för asylsökande. Mottagandeutredningen ska således inom ramen
            för det ursprungliga uppdraget föreslå hur ett system för tidiga
            insatser kan utformas , där dagersättning kopplas till deltagande.
          </note>
          <note>
            Jag håller med Johan Forssell om att frågan om obligatorisk samhällsorientering
            för asylsökande är viktig, och även jag önskar att vi redan nu
            hade haft ett enhetligt system på plats för mottagandet av asylsökande
            och nyanlända. Men nu när Mottagandeutredningen har arbetat så
            länge och snart är färdig kan jag inte motivera att vi vid sidan
            av den ska arbeta fram, bereda och implementera ett nytt system
            med obligatorisk samhällsorientering för asylsökande, då det löper
            risk att inte passa in i det helhetsförslag som utredningen kommer
            att lämna.
          </note>
          <note>
            Det här betyder inte att regeringen sitter passiv i väntan på
            utredningen. I budgetpropositionen för 2018 föreslog regeringen
            till exempel en förstärkning av medlen för tidiga insatser i syfte
            att asylsökande och nyanlända i väntan på bosättning ska få tidig
            och bättre tillgång till information om det svenska samhället.
            Vidare föreslog regeringen att ytterligare medel tillförs Svenska
            från dag ett, vilket har varit en framgångsrik satsning där asylsökande
            och nyanlända får grundläggande språkträning och samhällsinformation
            via folkbildningen.
          </note>
          <note>
            Obligatoriet är en komplicerad fråga, och hur ett sådant system
            skulle kunna utformas beror på en rad andra omständigheter som
            Mottagandeutredningen ser över, till exempel var de asylsökande
            ska bo och vilken eller vilka aktörer som ska ansvara för insatsen.
            Utredningar är grunden för beredning av förslag i Sverige, och
            för mig är det viktigt att vi skapar ett sammanhållet system för
            mottagande och bosättning av asylsökande. Mot den bakgrunden anser
            jag att det är rimligt att frågan behandlas inom utredningen.
          </note>
          <note>
            I juli hemställde Mottagandeutredningen om fem månaders förlängd
            utredningstid. För att kunna lämna ett så bra och välarbetat förslag
            som möjligt har utredningen fått förlängt och kommer att lämna
            sitt slutbetänkande senast den 31 mars 2018.
          </note>
          <note>
            Detta, fru talman, var mitt inledande svar.
          </note>
          <note type="speaker">
            Anf. 58 JOHAN FORSSELL (M):
          </note>
          <note>
            Fru talman! Tack så mycket, ministern, för svaret!
          </note>
          <note>
            Det finns många saker i migrationspolitiken att diskutera just
            nu, tycker jag, och att ställa frågor om till migrationsministern.
            Vi kommer att få återkomma till dem fler gånger.
          </note>
          <note>
            Det här gäller en interpellation som jag lämnade in för ett tag
            sedan och som berör något som vi bestämde för minst sagt ett tag
            sedan: hösten 2015. Då träffades en blocköverskridande överenskommelse
            om migratio ­ nen som senare följdes av den tillfälliga lagen,
            som låg utanför den.
          </note>
          <note>
            Det mesta i denna överenskommelse har blivit genomfört, och det
            är bra. Saker och ting som man enas om och bestämmer ska ju helst
            bli genomförda. Men det har inte den viktiga frågan om obligatorisk
            samhällsinformation till asylsökande.
          </note>
          <note>
            Det här är en viktig fråga, och det är en stor brist i dag. Det
            har också utredningen i sitt senare arbete kommit fram till. Man
            kan backa bandet och säga så här: Det berör många människor. Det
            är fortfarande många människor som är inskrivna i Migrationsverkets
            mottagningssystem. Det kommer fortfarande förhållandevis många
            – i alla fall inte få – människor till Sverige och söker asyl.
            Vi befinner oss nu, trots alla skärpningar som gjorts i migrationspolitiken,
            i något slags normalläge i jämförelse med ett tioårssnitt.
          </note>
          <note>
            Här, fru talman, har utredningen som vi ska tala mer om nu kommit
            fram till att den information som ges i dag är behäftad med en
            lång rad problem och svårigheter. Det saknas mål, det är få timmar,
            det är låg kvalitet, det är inte obligatoriskt etcetera. Det var
            bakgrunden till att vi kom överens om detta, och det var någonting
            som mitt parti drev i den diskus ­ sionen.
          </note>
          <note>
            Nu står vi här, två år senare, och fortfarande finns ingenting
            – och när jag säger ingenting menar jag ingenting. Vi har en utredning
            som har jobbat i två år och som nu har fått förlängt till mars
            nästa år. Då har det gått två och ett halvt år. Sedan ska regeringen
            förhoppningsvis göra en proposition och en lagrådsremiss av detta.
            Jag har svårt att se hur man ska hinna få till någonting över
            huvud taget som träder i kraft inom denna mandatperiod – om någonting
            som vi faktiskt har kommit överens om. Det är inte bra.
          </note>
          <note>
            Det är inte bra ur ett sakligt perspektiv, för den här informationen
            hade behövts redan nu till asylsökande. Det finns en lång rad
            skäl till det.
          </note>
          <note>
            Det är inte heller bra eftersom man när man fattar gemensamma
            beslut och gör överenskommelser måste vårda det. Jag har uppfattat
            att Heléne Fritzon har tagit sig an uppdraget som migrationsminister
            med just den ambitionen – att ha ett bra samtalsklimat och försöka
            hitta gemensamma lösningar. Jag välkomnar det, men jag tycker
            att det är märkligt hur den här frågan har hanterats.
          </note>
          <note>
            Jag kan dessutom konstatera att när vi träffade en överenskommelse
            med regeringen förra våren var vi överens om att det skulle finnas
            ett pm som skulle kunna skickas ut på remiss före sommaren. Sedan
            får jag i tidningen ta del av nyheten att regeringen nu har gett
            sex månader mer tid till den här utredningen, där vår gemensamma
            fråga ligger – utan att ha tagit någon som helst kontakt eller
            försökt förankra det hos oss som var med och fattade beslutet
            tillsammans med regeringen.
          </note>
          <note>
            Jag skulle vilja ställa frågan till Heléne Fritzon: Är migrationsminis
            ­ tern nöjd med hur den här frågan har hanterats av regeringen?
          </note>
          <note type="speaker">
            Anf. 59 Statsrådet HELÉNE FRITZON (S):
          </note>
          <note>
            Fru talman! Precis som Johan Forssell anför har regeringen implementerat
            de flesta av de insatser som fanns med i överenskommelsen som
            tecknades mellan regeringen, Moderaterna, Centerpartiet, Liberalerna
            och Kristdemokraterna. Några av insatserna utreds fortfarande,
            och frågan som Johan Forssell tar upp om uppdraget om obligatorisk
            samhällsorientering är en av de frågor som ännu inte är upptagna.
          </note>
          <note>
            Det finns ingenting, säger Johan Forssell. Det är inte riktigt
            sant. Trots att vi inte har ett obligatorium deltog under 2016
            hela 86 procent av männen och 85 procent av kvinnorna i Migrationsverkets
            gruppinformation för asylsökande. Den lever inte fullt ut upp
            till obligatorisk samhällsorientering, men det är ändå viktigt
            att säga att den innefattar information om vad som krävs under
            asyltiden men också berör frågor om boende, ekonomi, hälso ‑ och
            sjukvård och förskola och skola.
          </note>
          <note>
            Man informerar om viss svensk lagstiftning – tryck- och yttrandefrihet,
            religionsfrihet, jämställdhet, barns rättigheter, förbud mot diskriminering
            med mera. Regeringen anser att det är viktigt att asylsökande
            så snabbt som möjligt får information om det svenska samhället,
            om grunderna i det svenska systemet, om jämställdhet och om vad
            som gäller i fråga om individens rättigheter och skyldigheter.
          </note>
          <note>
            Därför vill jag ta tillfället i akt att nämna en rad åtgärder
            som stärker nyanländas etablering i Sverige, som ett svar på Johan
            Forssells på stående att det inte finns någonting . I februari
            i år fick länsstyrelserna ansvar för samordningen av tidiga insatser
            för asylsökande och personer med uppehållstillstånd som bor kvar
            i Migratio nsverkets anläggningsboenden. I budgetpropositionen
            för 2017 förstärkte regeringen medlen för tidiga insatser för
            asylsökande för att främja just kunskaper i svenska språket och
            om det svenska samhället. Nu, inför budgeten för 2018, föreslår
            regeringen en ytterligare ökning av anslagen för tidiga insatser
            i syfte att ge asylsökande och nyanlända i väntan på bosättning
            tidig och bättre tillgång till information om just det svenska
            samhället.
          </note>
          <note>
            I budgetpropositionen för 2018 finns det också förslag om ytterligare
            medel som tillförs Svenska från dag ett . Det är en framgångsrik
            satsning, där asylsökande och nyanlända får grundläggande språkträning
            och samhällsinformation. Sedan starten i augusti 2015 fram till
            december 2016 har fler än 120 000 unika deltagare fått grundläggande
            språkträning och samhällsinformation via folkbildningen g enom
            insatsen Svenska från dag ett .
          </note>
          <note>
            Det pågår ständigt åtgärder med den här inriktningen. I övrigt
            ser jag fram emot Mottagandeutredningen, som jag hänvisade till
            i mitt svar.
          </note>
          <note type="speaker">
            Anf. 60 JOHAN FORSSELL (M):
          </note>
          <note>
            Fru talman! Jag slås av funderingen: Om allt nu är så bra som
            migra ­ tionsministern säger, varför har man då ingått den här
            överenskommelsen?
          </note>
          <note>
            Det är två saker som jag vill ta upp. Den första är att det faktiskt
            inte fungerar tillräckligt bra i dag. Det har man kvitterat genom
            utredningen. Det saknas i dag krav på att delta, och det är långt
            ifrån alla som gör det. Det saknas mål. Det är förhållandevis
            få timmar det handlar om. Kvaliteten når inte överallt upp till
            de krav som det är rimligt att ställa, och så vidare.
          </note>
          <note>
            Sedan kan man säkert förändra detta lite. Man kan försöka ge
            mer information etcetera, men det förändrar inte det faktum att
            deltagandet inte är obligatoriskt i dag. Det finns ingen möjlighet
            att kräva att man ska delta i detta. Det är därför som vi i Moderaterna
            drev detta så hårt i överenskommelsen.
          </note>
          <note>
            Det andra jag vill ta upp är att man ska försöka genomföra det
            som man är överens om. Det har i dag gått två år sedan vi kom
            överens och tog i hand på detta. Nu ska det dröja ytterligare
            fem månader innan det ens finns en utredning. Jag ställer mig
            frågan: När kommer det här att finnas på plats? När kommer vi
            att få se en förändring och att det faktiskt blir ett obligatorium?
            Det var ju detta som vi kom överens om hösten 2015.
          </note>
          <note>
            Jag ställer inte de här frågorna för att jag vill vara jobbig
            eller bråka. Jag ställer frågorna för att jag tycker att detta
            är viktigt. Det här handlar om att personer som kommer till Sverige
            direkt vid ankomst ska få klart för sig vilka lagar, regler och
            normer som gäller i det svenska samhället – hur det som ska bli
            deras nya hemland fungerar. Det är ju också ett stöd för detta.
          </note>
          <note>
            Jag tror också att migrationsministern är väl medveten om de
            ibland tyvärr allvarliga problem som har funnits på Migrationsverkets
            boenden när det gäller till exempel jämställdhet och mäns och
            kvinnors roll i samhället. Vi ser att detta skulle kunna vara
            ett viktigt bidrag för att få stopp på det.
          </note>
          <note>
            När man gör gemensamma saker över blockgränse n måste man vårda
            dem. Där ligger ett särskilt ansvar på de partier som faktiskt
            sitter i reger ­ ing. Vi har drivit den här frågan framför oss.
            Så sent som i våras tog vi i hand på att det skulle finnas material
            som vi kunde skicka ut på remiss före midsommar. Men det kom ett
            material som inte alls höll den kvalitet som behövdes, och vi
            var överens om att det inte gick att skicka ut. Då blev svaret
            att vi moderater skulle få vänta ett litet tag till men att det
            hela äntligen skulle komma i oktober. Men när oktober närmade
            sig fick jag läsa i tidningen att det nu skulle fördröjas med
            ytterligare sex månader. Tycker migrationsministern verkligen
            att detta är ett bra sätt att vårda gemensam ­ ma överenskommelser?
            Jag hoppas inte det.
          </note>
          <note>
            Jag hoppas att regeringen kan dra lärdom av detta. Så sent som
            i går fick vi ju höra att man gärna vill ha en bred överenskommelse
            i frågan om ensamkommande. Man kan konstatera att utgångspunkten
            inte är särskilt bra när vi står här efter två år och det inte
            ens finns ett utredningsförslag om det som redan borde ha varit
            genomfört.
          </note>
          <note>
            Tycker ministern att regeringen har skött detta på ett bra sätt?
            Det skulle jag gärna vilja ha svar på.
          </note>
          <note type="speaker">
            Anf. 61 Statsrådet HELÉNE FRITZON (S):
          </note>
          <note>
            Fru talman! Regeringen har arbetat intensivt med de här frågorna
            ända sedan det väldigt tuffa året 2015, skulle jag vilja säga.
            Det var också i det ljuset som överenskommelsen mellan partierna
            tecknades. Jag är glad över att både jag och Johan Forssell kan
            konstatera att regeringen faktiskt har implementerat de flesta
            av de punkter som ingick i den gemensamma överenskommelsen.
          </note>
          <note>
            Sedan är jag lika angelägen som Johan Forssell om att gemensamma
            överenskommelser ska vårdas, och man ska också på alla sätt se
            till att de ska verkställas. Detta är naturligtvis ytterst regeringens
            ansvar. Jag har också i interpellationsdebatten fått utrymme att
            redogöra för skälen till att just detta som rör obligatorisk samhällsorientering
            ännu inte har verkställts och finns med som ett obligatorium.
          </note>
          <note>
            Det handlar helt enkelt om att den stora och mycket omfattande
            Mottagandeutredningen, som också har mycket bred förankring i
            riksdagen, också innefattar uppdraget om tidiga insatser. När
            vi nu är så nära att ta emot utredningens förslag hoppas jag att
            vi inom ganska kort tid ska kunna stå här och gemensamt konstatera
            att vi också kan nå den punkt i överenskommelsen som handlar om
            obligatorisk samhällsorientering.
          </note>
          <note>
            Ordningen är den – och detta känner Johan Forssell väl till –
            att vi tar emot utredningens slutbetänkande den 31 mars 2018.
            Därefter är det upp till regeringen att bedöma vilka förslag som
            vi eventuellt vill gå vidare med. Det kan sedan resultera i en
            proposition.
          </note>
          <note>
            När utredningen har lämnat sitt slutbetänkande kan det också
            finnas anledning för oss att i kraft av den gemensamma överenskommelsen
            föra en dialog om på vilket sätt vi går vidare med de förslag
            som kommer från utredningen.
          </note>
          <note>
            Även om jag inte under hela den här tiden har suttit i regeringen
            måste jag ändå säga att jag är imponerad av det arbete som landet
            Sverige, reger ­ ingen och vi gemensamt i Sveriges riksdag har
            gjort för att hantera ett asyl ­ mottagande där Sverige var det
            land i Europa som stod för det absolut största mottagandet, liksom
            av att vi har så höga ambitioner för hur asyl ­ mottagandet ska
            gå till. Det är en stor glädje för mig att höra att också Johan
            Forssell ger uttryck för detta.
          </note>
          <note>
            Ministern är alltså inte på något sätt nöjd. Men när Johan Forssel
            l säger att det inte finns någonting ger det mig ett utrymme att
            berätta om alla de åtgärder som är beslutade, på gång och planerade
            för att vi ska nå upp till alla delar av överenskommelsen.
          </note>
          <note type="speaker">
            Anf. 62 JOHAN FORSSELL (M):
          </note>
          <note>
            Fru talman! Jag konstaterar att migrationsministern är nöjd med
            reger ­ ingens arbete. Det är ett viktigt påpekande. Jag känner
            dock inte att jag riktigt kan dela den uppfattningen, allra minst
            efter klargörandet att reger ­ ingen skulle ha arbetat intensivt
            med denna fråga. Låt mig bara påminna om att vi står här två år
            efter att vi kom överens, och det finns faktiskt ingenting av
            det obligatorium som vi kom överens om. Det var det jag menade
            med ingenting.
          </note>
          <note>
            Det är det som är kärnan i detta: obligatoriet. Vi tog i hand
            för två år sedan. Det ska alltså dröja två och ett halvt år innan
            det ens finns ett utredningsresultat. Det är inte att jobba intensivt.
            Ursäkta, men det är faktiskt inte det. Det går inte att beskriva
            det så. Här har det dragits ut på tiden av skäl som jag inte känner
            till. Jag tycker inte heller att ministern i dag på ett bra sätt
            har ringat in varför det ska ta exceptionellt lång tid: två och
            ett halvt år. Det är en komplicerad fråga – javisst. Men det finns
            många frågor som är komplicerade, som det går betydligt fortare
            att utreda än denna.
          </note>
          <note>
            Jag tycker faktiskt att det är lite bekymmersamt. Regeringen
            har en retorik som handlar om att man vill ha blocköverskridande
            överenskommelser. Jag tycker att det är bra. Men när det väl bränner
            till och när det handlar om att genomföra det som andra partier
            har drivit – det var vi som drev detta – verkar det vara lite
            si och så med genomförandet.
          </note>
          <note>
            Jag undrar fortfarande: Anser ministern att regeringen har hanterat
            detta på ett bra sätt? Jag tänker på tidsaspekten men också på
            att man inte förankrar hos partierna i överenskommelsen det som
            händer i frågan, utan det får de läsa i tidningen.
          </note>
          <note>
            Jag skulle också vilja fråga: Kan ministern ge ett klart och
            tydligt svar på huruvida obligatoriet kommer att kunna få ett
            ikraftträdande under denna mandatperiod?
          </note>
          <note type="speaker">
            Anf. 63 Statsrådet HELÉNE FRITZON (S):
          </note>
          <note>
            Fru talman! Jag var tydlig med att jag inte på något sätt är
            nöjd. Vi har ännu inte alla frågor i hamn. Detta hoppas jag att
            Johan Forssell hör. Däremot är jag imponerad av de insatser som
            är gjorda av hela vårt samhälle. Jag står inte här i dag och säger
            att jag endast är nöjd med regeringens agerande. Det är många
            ute i samhällsorganisationen – Migrationsverket, civilsamhället,
            kommuner, landsting och regioner – som varje dag tar ett väldigt
            stort ansvar för att arbetet och introduktionen för våra asylsökande
            och nyanlända ska fungera på ett bra sätt.
          </note>
          <note>
            Jag tycker inte att Johan Forssell ska förringa de insatser som
            görs. Jag nämnde exemplet Svenska från dag ett. Det är en väldigt
            framgångsrik satsning som görs av folkbildningen. Där har fler
            än 120 000 unika deltagare fått både grundläggande språkträning
            och samhällsinformation. Jag tycker att det är viktigt att lyfta
            fram det. Det finns ytterligare åtgärder, till exempel möjligheter
            till praktik. Det är ett väldigt bra verktyg för att öka kunskaperna
            när det gäller både språket och samhällsinformationen. Det finns
            en insats som handlar om svenska under föräldraledigheten. Den
            har samma syfte. Det är en rad åtgärder som tillsammans gör att
            vi tar kliv framåt.
          </note>
          <note>
            Jag vill avsluta med att tacka Johan Forssell för interpellationen.
            Jag hoppas att vi båda ser fram emot Mottagandeutredningens slutbetänkande
            till våren. Jag önskar också en dialog om hur vi sedan ska formulera
            eventuella förslag i ljuset av den överenskommelse som vi har
            gjort mellan regeringen och de borgerliga partierna.
          </note>
          <note>
            Tack för debatten!
          </note>
          <note>
            Överläggningen var härmed avslutad.
          </note>
          <note>
            § 16 Svar på interpellation 2017/18:104 om distansutmätning
          </note>
          <note type="speaker">
            Anf. 64 Statsrådet HELÉNE FRITZON (S):
          </note>
          <note>
            Fru talman! Maria Malmer Stenergard har frågat mig om jag och
            reger ­ ingen kommer att vidta några åtgärder för att utöka möjligheterna
            till di ­ stansutmätning.
          </note>
          <note>
            Den som är skyldig pengar ska inte kunna undanhålla dem. Det
            är viktigt att verkställigheten av domar och beslut är effektiv
            i de fall gäldenären inte självmant betalar sin skuld. Kronofogdemyndigheten
            behöver därför ha bra verktyg för att kunna utmäta egendom.
          </note>
          <note>
            En annan förutsättning för att Kronofogdemyndigheten ska kunna
            ar ­ beta effektivt är samverkan med andra myndigheter. Som Maria
            Malmer Stenergard beskriver finns det en jourtelefon som bland
            andra polisen kan använda för att uppmärksamma Kronofogdemyndigheten
            på tillgångar som kan distansutmätas. Myndighetssamarbete är viktigt
            i arbetet mot den organiserade brottsligheten, inte minst för
            att komma åt kriminellas brotts ­ vinster. Det är en prioriterad
            fråga för regeringen, och samarbetet har suc ­ cessivt utökats.
          </note>
          <note>
            I det här sammanhanget vill jag även nämna att vi har infört
            utökade möjligheter till förverkande. De nya reglerna har gjort
            det lättare att förverka pengar som påträffas i kriminella sammanhang
            men som inte kan knytas till ett visst konkret brott.
          </note>
          <note>
            Regeringen bereder just nu Utsökningsutredningens betänkande
            Ett modernare utsökningsförfarande . Utredningen lämnar många
            förslag för att modernisera och förbättra Kronofogdemyndighetens
            verksamhet. Vidare konstaterar utredningen att det finns effektivitetsvinster
            med utökade möjligheter till distansutmätning. Samtidigt belyser
            betänkandet andra hänsyn som måste beaktas om polisen ska få en
            större roll i utmätningsförfarandet. Bland annat tar utredningen
            upp risken för att brottsvinster tvättas genom utmätning.
          </note>
          <note>
            För regeringen är det angeläget att det finns ett regelverk som
            möjliggör effektiva utmätningar. Jag vill inte föregripa den pågående
            beredning ­ en, men jag kan konstatera att utredningen och remissinstansernas
            synpunkter ger regeringen ett gott underlag för ett kommande ställningstagande
            vad gäller utökade möjligheter till distansutmätning.
          </note>
          <note>
            Detta är mitt inledande svar.
          </note>
          <note type="speaker">
            Anf. 65 MARIA MALMER STENERGARD (M):
          </note>
          <note>
            Fru talman! Jag vill naturligtvis börja med att hälsa Heléne
            Fritzon välkommen till riksdagens kammare. Det är vår första debatt
            här, och det är alltid väldigt roligt att debattera med en annan
            Kristianstadbo.
          </note>
          <note>
            Jag vill också tacka för svaret. Denna interpellation handlar
            om hur vi ska kunna ge Kronofogdemyndigheten de verktyg som behövs
            för att de ska kunna bidra till att medborgare, företag och myndigheter
            kan få betalt för sådant som de ska ha betalt för. Det ska inte
            vara enkelt för den som har skulder att behålla värdefull egendom
            och därmed undgå sin skyldighet att betala. Samhället måste göra
            vad det kan för att brottsoffret ska få sitt skadestånd, för att
            underhållsstödet ska betalas och för att den som vägrar att betala
            sin skatt faktiskt ska göra det.
          </note>
          <note>
            Den grova organiserade brottsligheten finner ständigt nya vägar.
            Det ställer krav på lagstiftningen och på myndigheterna att faktiskt
            hänga med. Kronofogden har länge efterfrågat utökade möjligheter
            till distansutmätning. Om de fick det skulle de kunna driva in
            mer skulder. Sedan Kronofogden inrättade sin jourtelefon har egendom
            av stort värde kunnat säkerställas genom så kallad distansutmätning,
            framför allt tack vare ett närmare samarbete med polisen. Exempelvis
            kan utmätning ske av kontanter eller smycken som har tagits i
            beslag mitt i natten av polis i samband med att en skuldsatt person
            har anhållits.
          </note>
          <note>
            Denna interpellation tar sikte på ett hål i lagstiftningen som
            gör att värdefull egendom ibland inte kan utmätas. Om polisen,
            till exempel i en rutinkontroll, stoppar en skuldsatt person med
            en värdefull bil kan de inte hålla kvar bilen om de inte har stöd
            i sin egen lagstiftning för att göra det. Därmed tvingas de att
            släppa iväg personen med den värdefulla bilen även om de vet att
            personen har stora skulder. Det måste sticka i människors ögon.
            Det ska inte vara så lätt att slippa göra rätt. Jag är rädd att
            detta också undergräver allmänhetens förtroende för myndigheterna.
          </note>
          <note>
            Det rimliga skulle i stället vara att polisen ringde upp Kronofogden,
            fick kännedom om skulderna och höll kvar bilen. Redan 2014 kom
            Kronofogden med förslag på hur man skulle kunna komma till rätta
            med detta. Och de lyfte så sent som i april i år fram behovet
            i sitt remissvar på utredningen rörande nya utmätningsregler.
            Det är alltså bakgrunden till min interpellation.
          </note>
          <note>
            Kommer regeringen att vidta några åtgärder för att utöka möjligheterna
            till distansutmätning? Det var min fråga. Jag får inte direkt
            något svar på min fråga, men jag konstaterar att ministern i sitt
            svar lyfter vikten av ett regelverk som möjliggör effektiva utmätningar.
            Det är bra. Distansutmätning är en viktig fråga som lyfts i utredningen
            och som regeringen har att ta ställning till. Men i utredningen
            finns det också andra viktiga förslag.
          </note>
          <note>
            Därför skulle jag vilja fråga: När tror statsrådet att regeringen
            kommer att ta ställning i frågan och lägga fram en proposition
            med Utsökningsutredningens betänkande som grund?
          </note>
          <note type="speaker">
            Anf. 66 Statsrådet HELÉNE FRITZON (S):
          </note>
          <note>
            Fru talman! Jag tror att jag och Maria Malmer Stenergard är överens
            om väldigt mycket i den här frågan, men jag skulle ändå vilja
            ta tillfället i akt och beskriva att det finns balanspunkter i
            frågan.
          </note>
          <note>
            Å ena sidan är det viktigt att Kronofogdemyndigheten har bra
            verktyg för att utföra sitt arbete. Det handlar både om att hitta
            tillgångar och att utmäta det man hittar. Då är det angeläget
            att det finns ett samarbete mellan Kronofogdemyndigheten och andra
            myndigheter. Jourtelefon, som Maria Malmer Stenergard pekar på,
            är ett framgångsrikt sådant.
          </note>
          <note>
            När det gäller arbetet mot organiserad brottslighet har Kronofogdemyndigheten
            en viktig roll. Det är en viktig signal att sända att brott inte
            lönar sig, och det finns statussymboler i dag, till exempel bilar,
            klocko r och kontanter, som faktiskt kan plockas av de kriminella
            som en tillgång i det uppdraget.
          </note>
          <note>
            Utmätning är ett bra sätt att komma åt de tillgångar som kan
            kopplas till brottslighet, men å andra sidan, och där har vi den
            andra balanspunkten, berör Kronofogdemyndighetens arbete ofta
            enskildas privata sfär, vilket ställer krav på att myndighetens
            agerande är proportionerligt och sker med respekt för de enskildas
            integritet. De allra flesta av dem som har obetalda skulder är
            ju inte kriminella.
          </note>
          <note>
            Det är bra att polisen kan hjälpa Kronofogdemyndigheten, men
            innan vi ger polisen ännu fler arbetsuppgifter måste man också
            överväga om det är den bästa användningen av polisens resurser.
            Det är en sådan fråga.
          </note>
          <note>
            Sedan måste man också beakta att olika myndigheter har olika
            uppdrag. Utsökningsutredningen belyser också risken för att enskilda
            drar sig för att söka hjälp från polisen av rädsla för att deras
            saker ska bli utmätta. Även det är en dimension som man måste
            ha med sig.
          </note>
          <note>
            Frågan om utökad distansutmätning ingår ändå som en del i den
            större fråga n om hur Kronofogdemyndighetens arbete kan bli mer
            effektivt. Regeringen kommer att titta på dessa frågor med Utsökningsutredningen
            som utgångspunkt. I beredningen kommer också remissinstansernas
            synpunkter liksom erfarenheter och idéer från myndighetssamverkan
            mot organiserad brottslighet att vara viktig a del ar .
          </note>
          <note>
            Någon tidsplan kan jag inte utlova i dag, utan mitt anförande
            är ett uttryck för regeringens ambition på det område som Maria
            Malmer Stenergard ställer frågan om.
          </note>
          <note type="speaker">
            Anf. 67 MARIA MALMER STENERGARD (M):
          </note>
          <note>
            Fru talman! Utifrån sett kanske det här kan tyckas vara en mindre
            fråga. Men faktum är att ett förändrat regelverk för distansutmätningar
            skulle kunna få rätt stora konsekvenser. Kronofogden har själv
            gjort en försiktig beräkning och då kommit fram till att det utmätta
            beloppet avseende egendom som påträffas av annan myndighet skulle
            kunna tredubblas jämfört med i dag, och i dag är det alltså redan
            mångmiljonbelopp som vi pratar om och som man får in via Kronofogdens
            jourverksamhet.
          </note>
          <note>
            År 2014 fick Kronofogdens jourtelefon ta emot 235 samtal från
            polisen där de fick avstå från utmätning av det här skälet, trots
            att det alltså fanns skulder. Och det är bara jourtelefonen. Till
            det kommer det som skulle kunna ske under dagtid och som inte
            finns med i den statistiken.
          </note>
          <note>
            H elé ne Fritzon lyfter i sitt svar till mig vikten av samverkan
            mellan myndigheter, och det är otroligt viktigt. Kronofogden,
            Polisen och Tullen har till exempel haft väldigt framgångsrika
            projekt där man har kunnat utnyttja varje myndighets egen befogenhet
            och kunnat samverka oc h komma åt mer egendom tack vare detta.
          </note>
          <note>
            Den förbättrade samverkan skapar möjligheter, men den belyser
            också de hinder som finns för en effektivare verksamhet. Den b
            egränsade möjligheten till dist ansutmätning är ett sådant hinder.
          </note>
          <note>
            Tidigare har Kronofogden föreslagit en möjlighet att distansutmäta
            med hjälp av polisen. I sitt remissvar från i våras menar de att
            det skulle kunna omfatta även Tullen, Kustbevakningen och andra
            brottsbekämpan ­ de myndigheter.
          </note>
          <note>
            Jag ser här väldigt stora möjligheter att möta den grova organiserade
            brottsligheten på ett mer effektivt sätt. Det handlar även om
            att fler ska kunna bli skuldfria och att fler ska kunna få betalt.
          </note>
          <note>
            Ministern lyfter upp de överväganden som har gjorts i utredningen
            och som naturligtvis är väldigt viktiga. Utredningen föreslår
            alltså inte utökade möjligheter till distansutmätning, vilket
            jag tycker är synd. Det handlar till exempel om vikten av att
            pengar inte tvättas genom att brottsvinster används till att betala
            skulder. Här tycker jag att det är viktigt att framhålla att det
            fortfarande är Kronofogdemyndigheten med sin speciella kompetens
            som ska fatta de här utmätningsbesluten och ingen annan.
          </note>
          <note>
            Utredningen lyfter också fram risken med att utökade möjligheter
            till distansutmätning skulle skapa merarbete. Det är ganska självklart,
            men om de ytterligare ansträngningarna skulle leda till att fler
            fick betalt och fl er blev skuldfria måste det ändå anses vara
            prioriterat arbete. Riskerna när det gäller allmänhetens förtroende
            för myndigheterna och för rättsväsendet är nog betydligt större
            om man står stilla och tittar på när skuldsattas egendom försvinner
            utom synhåll jämfört med om man lägger lite extra resurser på
            att se till att samhället faktiskt fungerar.
          </note>
          <note>
            Slutligen har jag lite svårt att förstå hänvisningen till de
            utökade möjligheterna att förverka pengar som inte kan knytas
            till ett brott. Om man med bibehållen rättssäkerhet kan förverka
            pengar som man inte kan knyta till ett visst konkret brott borde
            man ju verkligen kunna utmäta pengar som man kan knyta till en
            viss skuld.
          </note>
          <note>
            I övrigt är förverkande och utmätning två helt olika saker, så
            hur menar ministern att de utökade möjligheterna att förverka
            egendom har koppling till den här interpellationen och problemen
            med de begränsade möjligheterna till distansutmätning?
          </note>
          <note type="speaker">
            Anf. 68 Statsrådet HELÉNE FRITZON (S):
          </note>
          <note>
            Fru talman! Jag vill inleda med att tacka så väldigt mycket för
            frågan. Det är otroligt viktigt att vi för den här diskussionen,
            och som jag sa i mitt andra inlägg är det ju så att det finns
            balanspunkter i detta.
          </note>
          <note>
            Precis som Maria Malmer Stenergard påpekar har Utsökningsutredningen
            konstaterat att en utökad distansutmätning skulle främja effektiviteten.
            Samtidigt landar man i bedömningen att kravet på besittning bör
            behållas och att Kronofogdemyndighetens förslag inte bör genomföras.
          </note>
          <note>
            Vi har remissrundan som på alla sätt visar att förslaget har
            mottagits väl, även om det finns remissinstanser som pekar i den
            riktning som Maria Malmer Stenergard tar upp, nämligen frågan
            om distansutmätningen. Där instämmer Kronofogdemyndigheten, Polismyndigheten
            och Ekobrottsmyndigheten inte i utredningens slutsats utan anser
            att man ska ge de här utökade möjligheterna till distansutmätning.
          </note>
          <note>
            Det fortsatta arbetet kommer i vår beredning att inriktas på
            att analyse ­ ra utredningens förslag, värdera remissinstansernas
            olika ståndpunkter och sedan återkomma med eventuella förslag
            med anledning av betänkandet.
          </note>
          <note>
            Jag tycker att det är viktigt att frågan lyfts fram. Jag tycker
            att det från Maria Malmer Stenergards sida har varit en väldigt
            klargörande och tydlig debatt, och jag försäkrar att jag har frågan
            med på dagordningen.
          </note>
          <note type="speaker">
            Anf. 69 MARIA MALMER STENERGARD (M):
          </note>
          <note>
            Fru talman! Som jag sa inledningsvis måste samhället hela tiden
            stå på tå för att bekämpa brottslighet. När den organiserade brottsligheten
            flyttar fram sina positioner måste samhället reagera och hänga
            med. När samhället har fått ett uppdrag som är fastslaget – att
            driva in en skuld – ska samhället också ha de möjligheter som
            krävs för att göra det.
          </note>
          <note>
            Det sticker i ögonen på folk när personer med stora skulder innehar
            värdefull egendom. Att Kronofogden får avstå från att utmäta värdefull
            egendom på grund av lagtekniskt krångel skadar allmänhetens förtroende
            för rättssamhället. Till syvende och sist handlar det nämligen
            om brottsoffer som inte får betalt, om underhåll som inte betalas
            och om skattesmitare som kommer undan. Det får vi aldrig acceptera.
            Självklart måste vi också bibehålla rättssäkerhetsperspektivet;
            det instämmer jag helt i.
          </note>
          <note>
            Jag vill tacka för debatten. Jag ser mycket fram emot regeringens
            ställningstagande framöver, och jag hoppas att man lyssnar på
            den egna myndigheten i det här fallet.
          </note>
          <note type="speaker">
            Anf. 70 Statsrådet HELÉNE FRITZON (S):
          </note>
          <note>
            Fru talman! Jag skulle vilja avsluta med att ge några goda exempel
            som tas upp av utredningen, som också relaterar till att det råder
            effektivitet i organisationen. Utredningen pekar på vikten av
            att polisen i första hand prövar om upphittad egendom ska förverkas.
            Pengar och andra tillgångar som härrör från brott ska i första
            hand förverkas och inte kunna användas av den kriminelle för att
            betala skulder, vilket Maria Malmer Stenergard har understrukit
            i sina anföranden. Vi kommer att titta närmare på dessa frågor
            i beredningen av utredningens betänkande.
          </note>
          <note>
            Maria Malmer Stenergard har på alla sätt understrukit värdet
            av att myndigheter samverkar. Det finns också ett elektroniskt
            informationsutbyte mellan Kronofogdemyndigheten och andra myndigheter.
            Det ger utökade möjligheter i ett samarbete för att på ett bra
            sätt kontrollera om någon del av eller hela summan kan utmätas.
            Utsökningsutredningen anser att Kronofogdemyndigheten bör ha ett
            ökat elektroniskt informationsutbyte med fler myndigheter. Utredningen
            presenterar också möjligheten att brottsutredande myndigheter
            skulle kunna få tillgång till delar av Kronofogdemyndighetens
            databas och göra elektroniska kontroller. Det finns många delar
            i detta som kan bidra till att det blir en effektiv utmätning.
          </note>
          <note>
            Med detta tycker jag att Maria Malmer Stenergards interpellation
            på alla sätt bidrar till utvecklingen av frågan.
          </note>
          <note>
            Överläggningen var härmed avslutad.
          </note>
          <note>
            § 17 Svar på interpellation 2017/18:105 om utredningar på migra
            ­ tionsområdet
          </note>
          <note type="speaker">
            Anf. 71 Statsrådet HELÉNE FRITZON (S):
          </note>
          <note>
            Fru talman! Jeff Ahl har frågat mig vilka överväganden jag gör
            för att säkerställa objektiviteten när det gäller val av utredare
            på migrationsområdet.
          </note>
          <note>
            Inledningsvis vill jag framhålla att beslut om att utse utredare
            fattas på saklig grund efter noggranna överväganden. Utredaren
            ska naturligtvis ha utbildning och erfarenhet som passar för det
            aktuella uppdraget. En uttalad och viktig målsättning för regeringen
            är också att uppdragen ska fördelas så jämnt som möjligt mellan
            kvinnor och män.
          </note>
          <note>
            Riktlinjer och utgångspunkter för utredningsuppdraget formuleras
            och avgränsas i de direktiv som regeringen beslutar för utredaren.
            I direktiven beslutar regeringen även om de närmare formerna för
            utredningsarbetet.
          </note>
          <note>
            Ansvarigt statsråd utser de övriga personer som i olika funktioner
            ska delta i utredningsarbetet. Ofta deltar exempelvis departementstjänstemän,
            men även tjänstemän från relevanta myndigheter och intresseorganisa
            ­ tio ­ ner samt akademiker, som experter eller sakkunniga i utredningen.
          </note>
          <note>
            Slutligen kan förslagen från utredaren sändas ut på remiss till
            berörda myndigheter och intresseorganisationer för synpunkter.
            Även allmänheten har rätt att lämna synpunkter. Efter en sådan
            remissomgång tar regeringen ställning till hur man ska gå vidare
            med utredningens förslag.
          </note>
          <note>
            Mot denna bakgrund anser jag att jag har bra förutsättningar
            att se till att regeringens beslutsunderlag är såväl sakliga som
            objektiva och håller god kvalitet.
          </note>
          <note type="speaker">
            Anf. 72 JEFF AHL (SD):
          </note>
          <note>
            Fru talman! Vi ser hur resterna av det en gång så trygga folkhemmet
            monteras ned i allt snabbare takt av den Sverigefientliga och
            globalistiska samhällseliten som styr det politiska samtalet såväl
            som den faktiska politiken i Sverige. Vi ser detta i faktisk politik.
            Till exempel har den så kallade Pensionsgruppen, där Socialdemokraterna
            och även Moderaterna, ingår bestämt att man ska höja pensionsåldern
            för svenskarna – detta för att finansiera det fortsatta migrationspolitiska
            kaoset.
          </note>
          <note>
            Vi ser en sjukvård i kris där barns hälsa skadas allvarligt,
            där barn till och med har dött på grund av den överbelastning
            som sjukvården har drabbats av. Även detta går till stora delar
            att härleda till den migrationspolitiska inriktningen som nuvarande
            och tidigare regeringar har bedrivit.
          </note>
          <note>
            Vi ser också hur låglönejobb – tidigare kritiserat av Socialdemokraterna
            – har förhandlats fram av fackförbunden i samverkan med näringslivet.
            Vilken gång i ordningen facken sviker svenska arbetare vet jag
            inte, men det är värt att notera att Socialdemokraterna är LO:s
            parlamentariska gren.
          </note>
          <note>
            Vad har då detta med själva sakfrågan att göra? Jo, det pekar
            ju på vartåt regeringen vill. Utredningen syftar till att utreda
            så kallade limbo ­ fall, verkställighetshinder och annat. Frågan
            är om det är lämpligt att an ­ ställa en asylaktivist som utredare.
            En enkel googling hade visat vad den här personen har för personliga
            åsikter. Det är inte särskilt seriöst. Dess ­ utom är utredningen
            i sig helt onödig. Den är bara ett sätt för regeringen att kunna
            motivera framtida amnestiförslag likt det som man tillkännagav
            i går; fullvuxna afghanska män som tidigare har utgett sig för
            att vara barn ska få stanna i Sverige.
          </note>
          <note>
            Det är också allvarligt att man slösar skattepengar på att anställa
            en person som helt klart rör sig i en sfär inspirerad av Miljöpartiets
            ideologiska preferenser. Det visar på den nepotism och korruption
            som har smugit sig in i Myndighetssverige där utredarjobb, samordningstjänster
            och andra tjänster delas ut till personer på basis av att de har
            rätt politisk åsikt och inget annat.
          </note>
          <note>
            Vad gäller utredningen i sig är det allvarligt att man låter
            utreda verkställighetshinder i stället för att lösa verkställighetshindren.
            Har regeringen glömt bort att det finns diplomatiska verktyg för
            att påverka de länder som vägrar att ta emot sina egna medborgare?
            Är regeringen medveten om att det går att upprätta transitavtal
            med länder för att ta emot personer?
          </note>
          <note>
            Min farhåga vad gäller utredningen berör de marockanska gatukri
            ­ mi ­ nella som finns i storstäderna. I stället för att problematisera
            situationen anser jag att medborgarna ska skickas till Marocko.
            Gör det båtvägen om så krävs och sätt personerna i land. De är
            Marockos medborgare, inte våra. Vi har inget ansvar för dessa
            personer utan de är Marockos ansvar. Reger ­ ingen beställer utredningar
            som inte behövs i stället för att göra saker som faktiskt kan
            göras.
          </note>
          <note>
            Utredningen visar att regeringen avser att fortsätta på sin inslagna
            väg vad gäller amnesti. Det kommer att innebära påfrestningar
            på våra sociala trygghetssystem och sjukvården. Vi kommer att
            fortsätta att se personer i den svenska sjukvårdskön med stora
            vårdbehov. Det konstaterades att de som anlände under det migrationspolitiska
            kaoset 2015 hade stora behov av sjukvård, vilket såklart kom att
            utgöra en påfrestning på sjukvården. Om inte ministern har läst
            rapporten föreslår jag att ministern läser de rapporter som MSB
            har producerat i ämnet.
          </note>
          <note type="speaker">
            Anf. 73 Statsrådet HELÉNE FRITZON (S):
          </note>
          <note>
            Fru talman! Jeff Ahl, Sverigedemokraterna, har ställt en fråga
            till mig i interpellationsdebatten som handlar om vilka överväganden
            jag som statsråd gör för att säkerställa objektiviteten när det
            gäller val av utredare på migrationsområdet. Jeff Ahls anförande
            innehöll dock mycket lite om just den frågan. I stället ägnade
            sig Jeff Ahl, Sverigedemokraterna, åt ett i sedvanlig ordning
            genuint förakt för grundläggande demokratiska värden, ett genuint
            förakt för fackliga organisationer och slutligen ett genuint förakt
            för svenskt utredningsväsen.
          </note>
          <note>
            Jag skulle ändå vilja ta den ursprungliga frågan på allvar genom
            att berätta för Jeff Ahl varför vi tillsatte utredningen om praktiska
            verkställighetshinder. Vi har då beaktat alla krav på objektivitet
            när det gäller att utse utredare. Utgångspunkten är nämligen att
            de som har fått avslag på sin ansökan om uppehållstillstånd ska
            lämna Sverige och återvända så snart som möjligt, och ansvaret
            för att så sker ligger i första hand på den enskilde. Sedan finns
            ändå ett antal personer som under längre perioder blir kvar i
            Sverige med avlägsnandebeslut som av olika skäl inte verkställs.
            Därför är det viktigt för regeringen att undersöka anledningarna
            och skälen bakom det. Det är också angeläget att motverka situationer
            där personer som har fått avslag på sin asylansökan utan egen
            förskyllan hamnar eller blir kvar i en situation med ett avlägsnandebeslut
            som inte kan verkställas.
          </note>
          <note>
            Regeringen ville därför undersöka förekomsten av och rättstillämpningen
            i sådana situationer. Utredningen är en del i regeringens arbete
            med att följa upp återvändandearbetet. För detta har vi tillsatt
            en särskild utredning med en utredare.
          </note>
          <note type="speaker">
            Anf. 74 JEFF AHL (SD):
          </note>
          <note>
            Fru talman! Man ska sätta frågorna i deras kontext. Det intressanta
            här är varför regeringen har utsett en profilerad asylaktivist
            som utredare. Det finns en tydlig agenda för det. Det visade sig
            inte minst i går när regeringen gav amnesti till fullvuxna afghanska
            män som har utgett sig för att vara barn.
          </note>
          <note>
            Vad gäller angrepp på fackförbunden är det inte märkligt att
            kritisera dem, eftersom de förhandlar fram låglönejobb med hänvisning
            till just den kris som de har varit med och skapat. Låglönejobb
            kommer att innebära lönepress även för svenska arbetare. Det är
            något man också måste ta hänsyn till. Man ska som sagt inte rycka
            saker ur deras kontext, utan i stället sätta in saker i en kontext.
          </note>
          <note>
            Det är ni som visar förakt för utredningsinstrumentet när ni
            använder det för att ge jobb till sådana som står er ideologiskt
            nära för en utredning som inte behövs.
          </note>
          <note>
            Det är också tydligt att regeringen har svårt att förstå vilken
            fot den ska stå på i migrationspolitiken. Man påstår att man skärper
            migrationspolitiken, men ger sedan amnesti och tillsätter en utredning
            för att utreda verkställighetshinder som man själv har ansvaret
            för att de finns kvar.
          </note>
          <note>
            Regeringen visar snarare total handlingsförlamning på området,
            när man inte använder de diplomatiska instrument som finns för
            att lösa verkställighetshindren. I stället beställer man en utredning
            bara för att ge en asylaktivist ett jobb.
          </note>
          <note>
            Man ska komma ihåg att den här asylaktivisten bor i ett överklassområde
            fritt från mångkultur. Jag vet inte, men hon kanske hade problem
            med att hitta ett vanligt jobb eller något sådant så därför var
            man helt enkelt tvungen att ge henne ett statligt jobb. Det skulle
            inte förvåna.
          </note>
          <note>
            Det viktiga är att sätta det egna folkets trygghet först. Den
            förda migrationspolitiken och de utredningar och amnestier som
            delas ut till höger och vänster visar att regeringen inte har
            några avsikter att sätta den egna befolkningens trygghet först.
          </note>
          <note type="speaker">
            Anf. 75 Statsrådet HELÉNE FRITZON (S):
          </note>
          <note>
            Fru talman! Jeff Ahl fortsätter med påhopp på svenskt utredningsväsen.
            Jag måste dock utgå från att Jeff Ahl som riksdagsledamot ändå
            är väl bekant med utredningsväsendet och också med det kvalitetsarbete
            som Regeringskansliet bedriver för att ständigt förbättra kvaliteten
            i utredningsarbetet. Som exempel kan nämnas det arbete som kommittéservice
            gör. Kommittéservice har till uppgift att ge stöd till utredningar
            och erbjuder också kvalitetsutveckling genom utbildning och annan
            expertis. Detta är en väldigt grundläggande del i det svenska
            systemet för hur vi bereder förslag och ärenden.
          </note>
          <note>
            Det här är ett mycket fult angrepp på en av våra utredare. Mitt
            svar riktar sig kanske inte i första hand till Jeff Ahl, som redan
            har bestämt sig. Men för dem som följer debatten kan det ändå
            vara viktigt att känna till att utredaren som avses är Anna Lundberg.
            Hon har en gedigen akademisk bakgrund. Vid tiden för förordnandet
            var hon docent i mänskliga rättigheter vid Malmö högskola. Hon
            har en forskningsbakgrund som passar väl in i uppdraget. Anna
            Lundberg är också numera professor i välfärdsrätt vid Linköpings
            universitet.
          </note>
          <note>
            Det är häpnadsväckande att någon skriver en interpellation med
            utgångspunkten att regeringen utser en, som Jeff Ahl uttryckte
            det, asylaktivist. Men jag gissar att det passar in i Sverigedemokraternas
            kontext, och utifrån den är väl interpellationen ställd.
          </note>
          <note>
            Jag vill också komplettera och säga att när utredningar görs
            bistås dessa av en utredningssekreterare som i utredningar ofta
            har expertkunskap, i detta fall erfarenhet av migrationsrätt.
            Man utser också sakkunniga från Regeringskansliet samt experter
            som är hämtade från de olika ansvarsområden som berör utredningen.
            I den här utredningen handlar det om migrationsdomstol, migrationsverk
            och polismyndighet.
          </note>
          <note>
            Jag nämner detta med anledning av interpellationen och för att
            man ska få en bra bild av hur utredningsväsendet faktiskt är uppbyggt
            och hur det fungerar.
          </note>
          <note type="speaker">
            Anf. 76 JEFF AHL (SD):
          </note>
          <note>
            Fru talman! Återigen visar ministern att det är helt omöjligt
            för reger ­ ingen att sätta in saker i en kontext. Det är ni som
            missbrukar utredningsväsendet med utredningar som inte behövs.
          </note>
          <note>
            Det visar snarare på den handlingsförlamning som regeringen har.
            Ni löser inte de verkställighetshinder som utredningen berör.
            I stället lägger ni pengar på en utredning som inte behövs. Använd
            de diplomatiska verktyg som ni har! Det här handlar även om att
            hantera skattemedel varsamt. Man ska inte använda skattemedel
            till saker som inte behövs.
          </note>
          <note>
            Det handlar återigen om att sätta in saker i en kontext. Regeringen
            har med denna utredning och med andra politiska beslut visat att
            den har oerhört svårt att hålla en fast migrationspolitisk linje.
            Den ena dagen ska gränsen vara öppen. Den andra dagen måste ni
            stänga gränsen med hjälp av oss. Den tredje dagen blir det amnesti,
            och ni ska ha utredningar som utreder verkställighetshinder för
            att utöka möjligheterna för ännu fler amnestier.
          </note>
          <note>
            Fru talman! Det är viktigt för väljarna att det tydligt framgår
            vilka politiska alternativ som finns i dag. Det finns egentligen
            bara två alternativ: antingen ett alternativ som bygger upp välfärdsstaten
            och folkhemmet igen. Eller så röstar man på Socialdemokraterna
            och Moderaterna som är kända att göra sig själva till stödpartier
            för Miljöpartiet, Centerpartiet och sådana partier som har väldigt
            extrema åsikter i invandringsfrågan, där öppna gränser är ett
            återkommande argument.
          </note>
          <note>
            Det visar sig återigen nu när man tillsätter en utredare som
            är med i det slags organisationer som vi alla förstår har kontakter
            även högre upp i de olika politiska partierna. Det är ingen hemlighet
            att det är korruption och nepotism inblandat i detta beslut.
          </note>
          <note type="speaker">
            Anf. 77 Statsrådet HELÉNE FRITZON (S):
          </note>
          <note>
            Fru talman! Jeff Ahls avslutande påhopp är inte ens värt att
            kommentera, men jag ska ändå vara artig och tacka för interpellationsdebatten.
          </note>
          <note>
            Jag har redovisat regeringens syn på utredningsväsendet, som
            även har stöd i Sveriges riksdag. På de allmänpolitiska frågor
            som Jeff Ahl tar upp gör regeringen en egen bedömning. Sverigedemokraterna
            gör ofta en helt annan bedömning. Så här fungerar vår demokrati.
          </note>
          <note>
            Fru talman! Jag har som sagt redovisat svar på interpellantens
            frågor och vill därmed avsluta debatten.
          </note>
          <note>
            Överläggningen var härmed avslutad.
          </note>
          <note>
            § 18 Svar på interpellation 2017/18:150 om glyfosat
          </note>
          <note type="speaker">
            Anf. 78 Miljöminister KAROLINA SKOG (MP):
          </note>
          <note>
            Fru talman! Jesper Skalberg Karlsson har frågat mig vilken inriktning
            regeringen har haft och hur den vetenskapliga bedömningen har
            beaktats när förslaget om förnyat godkännande av glyfosat behandlats
            i Ständiga kommittén.
          </note>
          <note>
            Svaret på Jesper Skalberg Karlssons fråga finns i de svar jag
            lämnade den 1 november på fråga 2017/18:147 av Jonas Jacobsson
            Gjörtler (M) Regeringens position angående glyfosat och fråga
            2017/18:174 av Eskil Erlandsson (C) Regeringens ståndpunkt angående
            glyfosat . Jag återger därför valda delar av detta svar.
          </note>
          <note>
            EU:s medlemsländer har att ta ställning till ett förslag från
            EU-kommissionen om ett förnyat godkännande för glyfosat. Behandlingen
            sker i den ständiga kommittén för växter, djur, livsmedel och
            foder.
          </note>
          <note>
            Europeiska kemikaliemyndigheten, Echa, har noga granskat alla
            tillgängliga studier om glyfosat och kommit till slutsatsen att
            det inte finns grund för att klassificera glyfosat som cancerframkallande.
            Echas slutsats kompletterar det tidigare arbetet i Europeiska
            livsmedelssäkerhetsmyndigheten, Efsa.
          </note>
          <note>
            Regeringen anser att det är viktigt att respektera vetenskapliga
            bedömningar och att följa reglerna. Regeringen anser det också
            viktigt att ett godkännande kan vinna bred acceptans bland medlemsstater
            och bland medborgarna. Det är viktigt att vi tar den oro som finns
            kring miljörisker kopplade till glyfosat på allvar. Samtidigt
            behöver lantbrukare få tid att ställa om till alternativa metoder.
          </note>
          <note>
            EU-kommissionen hade inför kommittémötet den 25 oktober lagt
            fram ett förslag om att glyfosat fortsatt ska vara godkänt i tio
            år. Vid mötet gjordes ett antal bordsrundor där medlemsländerna
            gemensamt diskuterade frågan. Det stod tidigt klart att kommissionens
            förslag inte hade tillräckligt stöd bland länderna, och ingen
            omröstning hölls.
          </note>
          <note>
            Vid kommittémötet den 9 november hölls en omröstning om kommis
            ­ sionens reviderade förslag om fem års godkännande. Sverige röstade
            för förslaget. För att ytterligare verka för en kompromiss som
            många länder kan samlas runt lade Sverige fram ett förslag om
            att de utredningar som redan gjorts om glyfosat ska kompletteras
            med en utredning om glyfosats påverkan på ekosystemen. EU-länderna
            kunde vid mötet inte enas om ett beslut.
          </note>
          <note>
            Jag hoppas att fru talmannen godkänner att jag avviker något
            från den tidigare inlämnade texten till svaret, för därefter har
            det varit ytterligare ett möte. Där förslog kommissionen åter
            fem års godkännande, vilket denna gång vann kvalificerad majoritet.
            Sverige röstade för också på detta möte.
          </note>
          <note type="speaker">
            Anf. 79 JESPER SKALBERG KARLSSON (M):
          </note>
          <note>
            Fru talman! Klockan är nästan prick 19.00, och miljöministern
            är i kammaren för att debattera glyfosat. Att ministern spenderar
            sina tisdagskvällar här är snart så vanligt att man kan ställa
            sin klocka efter det. Tack, ministern, för svaret på min interpellation!
          </note>
          <note>
            Texten till svaret är dock skriven som om vi vore tillbaka i
            mitten av november, för några veckor sedan. Sedan interpellationen
            skrevs – och svaret, får jag anta – har en överenskommelse kommit
            till stånd på EU ‑ nivå, som säger att glyfosat får användas i
            Europeiska unionen i åtminstone fem år till. Jag är glad att man
            har enats om detta.
          </note>
          <note>
            Glyfosat är trots namnet, som kan låta farligt och främmande,
            ett av världens mest använda växtskyddsmedel. I Sverige är det
            det mest använda. Dessutom kan man nämna i sammanhanget att glyfosat
            är ett verksamt medel som, åtminstone till viss del, substituerar
            andra, mer farliga alternativ som exempelvis klororganiska föreningar.
          </note>
          <note>
            Glyfosat är också, vilket ministern tar upp i sitt svar, godkänt
            av både Europeiska myndigheten för livsmedelssäkerhet, Efsa, och
            Europeiska kemikaliemyndigheten, Echa. Det är dessa två instanser
            som vanligtvis ligger till grund för den svenska ståndpunkten
            i frågor som rör kemikalier.
          </note>
          <note>
            Traditionen att lyssna på vetenskaplig expertis snarare än att
            politiker går på magkänsla eller låter intresseorganisationer
            diktera villkoren säkerställer att branscher som är beroende av
            växtskydd får långsiktiga, förutsägbara spelregler. Här har regeringen
            svajat något, trots att regeringen vet att vår användning av glyfosat
            redan i dag är restriktiv, trots att regeringen vet att konventionell
            odling kräver effektfulla växtskydd och trots att regeringen vet
            att vi har en kortare säsong än i Sydeuropa och därmed har lite
            färre grödor att välja mellan.
          </note>
          <note>
            På bordet i kommittén har det legat olika förslag: Det har varit
            tio år, och det har varit fem år. Den 25 oktober sa Sverige nej
            till att förlänga tillståndet med tio år, och den 9 november röstade
            man ja till en förlängning på fem år. Det tycks som att regeringen
            har spelat lite spel med den svenska ståndpunkten i frågan.
          </note>
          <note>
            Min uppföljande fråga till miljöminister Karolina Skog, nu när
            det finns en färdig överenskommelse och beslut har fattats, är:
            Vad har reger ­ ingen drivit på för i kommittén? Har regeringen
            drivit på för att det ska vara fem år? Här vill jag ha ett tydligt
            svar. Har man drivit på för tio ursprungligen, eller har man sagt
            fem från början? Anser regeringen att man, med det agerande man
            har haft, har följt det mandat som har getts av riksdagen i EU-nämnden?
          </note>
          <note type="speaker">
            Anf. 80 Miljöminister KAROLINA SKOG (MP):
          </note>
          <note>
            Fru talman! Jag tänkte börja med att ge ytterligare lite bakgrund
            till hur denna typ av beslut hanteras.
          </note>
          <note>
            Det finns kommittéer där medlemsländerna röstar med en röststyrka
            som är baserad på medborgarantal. Det krävs kvalificerad majoritet
            för att förslag ska gå igenom. Det krävs ett visst antal länder
            som representerar ett visst antal medborgare för att ett förslag
            ska gå igenom.
          </note>
          <note>
            Det normala och vanliga är att denna typ av ämnen godkänns för
            femton år i taget. I det här fallet baserade dock kommissionen
            sin bedömning på skarp kritik som framförts av EU-parlamentet,
            som menar att glyfosat bör fasas ut och att fem år är en lämplig
            utfasningsperiod, och på ett medborgarinitiativ som inlämnats
            till kommissionen och som uppnått de 1 miljon underskrifter som
            krävs för att det ska hanteras formellt.
          </note>
          <note>
            Med hänsyn till dessa två förutsättningar lade kommissionen först
            fram ett förslag om tio års förlängning. Nära inpå mötet, på eftermiddagen
            den 25 oktober, öppnade kommissionen via våra kontakter på representationen
            i Bryssel upp för ett kortare godkännande genom att efterhöra
            bland andra Sveriges syn på möjligheten att bara godkänna i fem
            år. Detta tolkade vi – det var en rimlig tolkning – som att kommissionen
            gjorde bedömningen att tio år inte skulle få tillräckligt stor
            majoritet, vilket också visade sig stämma mycket tidigt på det
            möte som hölls den 25 oktober.
          </note>
          <note>
            Jag måste rätta Skalberg Karlsson, som påstod att Sverige röstade
            emot. Det var inga omröstningar på mötet den 25 oktober, utan
            det var så kallade bordsrundor. Det är när man går bordet runt
            och land efter land får ge sin syn på både förslaget och vägar
            framåt. Innan första rundan var klar stod det klart att tio år
            inte skulle vinna tillräckligt stor majoritet. Sveriges representant
            öppnade då, i enlighet med instruktionen, upp för möjligheten
            att göra en kortare förlängning, eftersom detta vid tidpunkten
            framstod som den enda möjliga vägen framåt.
          </note>
          <note>
            För Sveriges del har det i denna process varit viktigt att EU-länderna
            skulle klara att nå en tillräckligt stor majoritet och fatta beslut
            i enlighet med den ordning som är fastlagd.
          </note>
          <note>
            I det fall medlemsländerna misslyckas med att nå tillräcklig
            majoritet går frågan upp till kommissionen. Tyvärr har det hänt
            ett flertal gånger den senaste tiden att medlemsländerna misslyckats
            med att komma överens på motsvarande sätt om beslut så att frågan
            har lämnats till kommissionen, mot systemet. Det är en utveckling
            som jag tycker är oroande, och därför har vi verkat för att hitta
            en tillräckligt bred majoritet för att någon form av godkännande
            skulle kunna ges i ett beslut fattat av medlemsländerna.
          </note>
          <note type="speaker">
            Anf. 81 JESPER SKALBERG KARLSSON (M):
          </note>
          <note>
            Fru talman! Tack, ministern, för svaret!
          </note>
          <note>
            Det är tydligt att Sverige alltså från det första mötet, även
            innan man röstade om det, har drivit på för fem år snarare än
            tio år. Så är det med den saken. Jag säger inte att Sverige röstade
            nej till tio år den 25 oktober men däremot att man sa nej till
            tio år den 25 oktober. Ministern verkar också vidhålla att så
            var fallet.
          </note>
          <note>
            Fru talman! Sverige ligger där det ligger. Det innebär att vi
            har ett annat klimat än många av de länder som har svajat kring
            glyfosat. Det är inte bara Sverige som har bytt ståndpunkt under
            resans gång, men jag skulle inte säga att det är till regeringens
            fördel att det är så, snarare tvärtom.
          </note>
          <note>
            Vi är, tillsammans med Finland, kanske det land som är mest beroende
            av fullgoda växtskydd givet vårt kalla klimat. Vi har en kortare
            tid som det är möjligt att bearbeta grödor. Det innebär att vi
            också har färre grödor att välja mellan än andra länder i Sydeuropa.
            Det gör att Sverige drabbas hårt om glyfosat försvinner, eller
            när glyfosat försvinner.
          </note>
          <note>
            Jag vill vara tydlig i denna debatt med att det kanske kommer
            nya och bättre medel i framtiden. Grön kemi, nanoteknik och crowdfundade
            datorresurser kan komma att producera nya alternativ. Det är inte
            otroligt att denna forskning också kommer att ske i Sverige. Men
            till dess skulle ett förbud mot glyfosatanvändning vara en riskfaktor
            för svenska lantbrukare. Det förslag som kommer från parlamentet
            skulle alltså slå undan betydande delar av den svenska produktionen
            av livsmedel.
          </note>
          <note>
            Det finns en rad följdfrågor i detta sammanhang som man behöver
            svara på om man menar allvar med att det inte ska bli fem år till
            när denna period är över. Den första är om det över huvud taget
            finns några fullgoda alternativ till glyfosat i Sverige i dag.
            Den andra handlar om de alternativa metoder som ministern skriver
            om i sitt svar. Vilka är de egentligen? Tror regeringen att vi
            kan nå de mål som regeringen står bakom i och med livsmedelsstrategin
            om ökad produktion av livsmedel om vi skulle fasa ut det absolut
            vanligaste växtskyddsmedlet redan 2022?
          </note>
          <note>
            I Sverige har vi redan i enlighet med försiktighetsprincipen
            en restriktiv användning av glyfosat. Man får till exempel inte
            använda medlet före skörden när man odlar spannmål. Det är nästan
            precis så som det är i Finland, som har samma klimat som vi.
          </note>
          <note>
            Jag förstår också att en regering där Miljöpartiet ingår vill
            främja ekologisk produktion. Det är också därför som man har satt
            ett mål om ekologisk produktion i Sverige. Jag vill också öka
            den ekologiska produktionen, men inte på bekostnad av den konventionella
            odlingen. Vi behöver ge möjligheter för båda näringarna att växa,
            om man nu menar att det är två olika.
          </note>
          <note>
            Jag har läst vad många gröna debattörer har skrivit om att de
            tror att ett förbud mot glyfosat skulle göra att vi ställer om
            till ekologisk produktion i Sverige. Jag är tveksam till om det
            håller i verkligheten, eftersom det någonstans är kundernas efterfrågan
            som styr den ekologiska produktio ­ nen. Om vi omöjliggör eller
            kraftigt försvårar konventionell odling i Sverige, och om efterfrågan
            på konventionellt odlad mat kvarstår, kommer importen antagligen
            att öka.
          </note>
          <note>
            Jag vet, och ministern vet, att svensk mat är ansvarsfullt odlad
            mat. Och det vore oerhört tråkigt om politiken styrde mot någonting
            annat.
          </note>
          <note type="speaker">
            Anf. 82 Miljöminister KAROLINA SKOG (MP):
          </note>
          <note>
            Fru talman! Jag tycker att det är tråkigt att Jesper Skalberg
            Karlsson kontinuerligt omformulerar och, måste jag säga, medvetet
            misstolkar det som jag säger. Jag redogjorde ordagrant för vad
            den representant som var på mötet berättade för mig att hon sa.
          </note>
          <note>
            Vid mötet den 28 oktober öppnade Sverige upp för en acceptans
            för ett kortare godkännande. Detta var baserat på de kontakter
            som hade varit mellan kommissionen och vår representation i Bryssel
            dagen innan, då vi hade förstått att även kommissionen hade öppnat
            upp för en sådan lösning. Vi anordnade då snabbt en relativt flexibel
            instruktion för att kunna hjälpa kommissionen att hitta en tillräckligt
            bred kompromiss. På detta möte var det många andra länder som
            inte hade hunnit göra det utan kom med mycket slutna mandat, vilket
            ledde till att det var två möten då man inte klarade av att fatta
            beslut. Om man ska kunna verka för en kompromiss kan man inte
            komma med ett helt slutet mandat. Det är ganska basalt.
          </note>
          <note>
            Jag uppfattar dock att interpellationen egentligen handlar om
            någonting helt annat. Den tar upp en intressant avvägning: I vilken
            mån ska man helt och fullt basera beslut på vetenskapliga bedömningar,
            och i vilken mån – om någon – ska man ta in folklig oro eller
            synpunkter från medborgarna när det gäller denna typ av beslut?
            Det vanligaste, och den goda ordning som regeringen följer, är
            att vetenskapliga bedömningar ska respekteras. Så ser vi på frågan
            även denna gång.
          </note>
          <note>
            När det gäller glyfosat har det varit en het och stark debatt.
            EU-parlamentet har framfört mycket stark kritik mot processen
            fram till godkännandet av glyfosat, och det har kommit ett medborgarinitiativ.
            Mycket av denna diskussion har handlat om grunden för de vetenskapliga
            bedömningar som Efsa och Echa har gjort. När det gäller att lyssna
            på medborgarna i denna del – det kan vara flera delar – framhöll
            jag att jag tycker att kommissionen har hittat en mycket klok
            ingång i denna diskussion.
          </note>
          <note>
            Något som löste upp frågan på det senaste mötet var att kommissionen
            själv tog upp att man ska se över möjligheten att förbättra transparensen
            vad gäller underlagen för de vetenskapliga bedömningarna i myndigheterna.
          </note>
          <note>
            I svensk kontext är det självklart att myndigheter öppet och
            transparent redovisar grunderna för sina bedömningar. Det är tyvärr
            inte självklart bland de europeiska myndigheterna. Därför är det
            mycket klokt att kommissionen nu tar på sig att se över möjligheterna
            att öka transparensen. Det är ett klokt sätt att möta den oro
            som finns bland medborgarna och den kritik som har framförts mot
            både den bristande transparensen och saklig kritik som också har
            riktats mot en del av dessa bedömningar. Det är klokt att vi har
            ett öppet samtal om dessa frågor. Därför tycker jag att man har
            hittat en god balans mellan de olika aspekter som man har att
            ta hänsyn till i denna typ av frågor.
          </note>
          <note type="speaker">
            Anf. 83 JESPER SKALBERG KARLSSON (M):
          </note>
          <note>
            Fru talman! Jag tackar ministern för att hon närmar sig pudelns
            kärna i denna debatt.
          </note>
          <note>
            Efsa och Echa, de två expertmyndigheter vi har som ligger nära
            sådana här frågor, har sagt att ämnet inte är så farligt som det
            kanske låter och känns i en känslofylld debatt. FAO, som är FN:s
            organ, har sagt samma sak. Jag är inte säker på att Europaparlamentet
            är den bästa aktören för peer review, utan jag tror faktiskt att
            det finns kompetenta människor på dessa myndigheter.
          </note>
          <note>
            Jag är övertygad om att mer transparens är av godo; jag är inte
            på något sätt emot det. Däremot tycker jag att det finns skäl
            att ställa en fråga till ministern när hon säger att jag inte
            förstår det hon skriver. I det skriftliga svaret på interpellationen
            står det: ” Det är viktigt att vi tar den oro som finns kring
            miljörisker kopplat till glyfosat på allvar. ” Jag skulle vilja
            fråga om det inte är så att ministern har ett ansvar att möta
            den oron och faktiskt klargöra att den saknar stöd i de vetenskapliga
            bedömningar som gjorts.
          </note>
          <note>
            Både miljöministern och klimatministern har ett ganska högt tonläge
            kring alternativa fakta, fake news och så vidare, och det är bra.
            Vi har ju partier i Sveriges riksdag, exempelvis Sverigedemokraterna,
            som riktar in sig på den lilla procent av forskningen som säger
            att växthuseffekten är bluff. Man säger att det måste vara så,
            för det känns bra i magen.
          </note>
          <note>
            Lösningen kan då inte vara att vi andra, seriösa, partier går
            på det som känns bra i magen, utan vi borde ställa oss i mitten
            – ganska bredbent – och säga: Vi vill följa den vetenskapliga
            expertisen. Vi kan jobba för mer transparens, men det är inte
            så att vi kommer att gå magkänsla när det gäller saker som kan
            slå undan benen för svensk produktion – både konventionell och
            ekologisk.
          </note>
          <note type="speaker">
            Anf. 8 4 Miljöminister KAROLINA SKOG (MP):
          </note>
          <note>
            Fru talman! Jag delar helt Jesper Skalbergs övertygelse – det
            har vi kommit fram till flera gånger här i kammaren – om vikten
            av att vetenskapliga bedömningar präglar politiska beslut. Det
            gäller inte minst den här typen av beslut, som vi hade bedömt
            som myndighetsutövning om de hade fattats i en svensk kontext.
            Det handlar om att tillämpa ett regelverk.
          </note>
          <note>
            Det knepiga i det här fallet är att regelverket bygger på känd
            kunskap. Vi vet en del om vilka effekter glyfosat har. Det är
            tydligt konstaterat att glyfosat har effekter på miljön, inte
            minst negativa effekter på vattenlevande organismer. Det har gjorts
            en särskild insats från Europeiska kemikaliemyndigheten för att
            samla in och kolla kunskapsläget vad gäller påståenden att glyfosat
            orsakar cancer. De kunde konstatera att vi med tillgänglig kunskap
            inte kan påstå att glyfosat orsakar cancer.
          </note>
          <note>
            När jag säger att vi ska möta oron menar jag att vi ska ta den
            diskussion som har funnits om bristande transparens. Vi ska ta
            på allvar den faktiska kritik som har riktats mot en del av de
            underlag som har använts för detta beslut. Det är en adekvat samhällsdiskussion,
            och det är bra att den förs.
          </note>
          <note>
            Vi kan också konstatera att kunskapen om effekten av glyfosat
            på det samlade ekosystemet i dag inte är tillfredsställande utan
            bristfällig. Där har vi i arbetet att verka för en kompromiss
            också föreslagit att det ska göras ytterligare undersökningar
            om vilka effekter glyfosat har på ekosystemet – inte på enskilda
            växter eller djur, utan på det samlade systemet. Det vore ett
            bra underlag för nästa gång vi ska fatta motsvarande beslut.
          </note>
          <note>
            Överläggningen var härmed avslutad.
          </note>
          <note>
            § 19 Bordläggning
          </note>
          <note>
            Följande dokument anmäldes och bordlades:
          </note>
          <note>
            Propositioner
          </note>
          <note>
            2017/18:45 En ny organisation för etikprövning av forskning som
            avser människor
          </note>
          <note>
            2017/18:53 Nya regler i arbetslöshetsförsäkringen om bland annat
            förtroendeuppdrag och pension
          </note>
          <note>
            2017/18:55 Ökad insyn i partiers finansiering – ett utbyggt regelverk
          </note>
          <note>
            Skrivelse
          </note>
          <note>
            2017/18:54 Riksrevisionens rapport om regeringens insatser för
            att uppfylla det bredbandspolitiska målet
          </note>
          <note>
            EU-dokument
          </note>
          <note>
            KOM(2017) 648 Förslag till Europaparlamentets och rådets direktiv
            om ändring av direktiv 92/106/EEG om gemensamma regler för vissa
            former av kombinerad transport av gods mellan medlemsstaterna
          </note>
          <note>
            KOM(2017) 653 Förslag till Europaparlamentets och rådets direktiv
            om ändring av direktiv 2009/33/EG om främjande av rena och energieffektiva
            vägtransportfordon
          </note>
          <note>
            Motioner
          </note>
          <note>
            med anledning av prop. 2017/18:41 Ändringar i postlagen
          </note>
          <note>
            2017/18:3934 av Per Klarberg och Jimmy Ståhl (SD)
          </note>
          <note>
            2017/18:3940 av Emma Wallrup m.fl. (V)
          </note>
          <note>
            § 20 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 24 november
          </note>
          <note>
            2017/18:209 Antalet handledartillstånd
          </note>
          <note>
            av Edward Riedl (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:210 Svarta körskolor
          </note>
          <note>
            av Edward Riedl (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:211 Svarttaxi
          </note>
          <note>
            av Edward Riedl (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:212 Skrotbilar
          </note>
          <note>
            av Edward Riedl (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:213 Svarttaxi på nätet
          </note>
          <note>
            av Edward Riedl (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:214 Svarta körskolor
          </note>
          <note>
            av Edward Riedl (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:215 Nykterhetskontroller
          </note>
          <note>
            av Edward Riedl (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:216 Hastighetskontroller
          </note>
          <note>
            av Edward Riedl (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:217 Byggandet av Sydostlänken
          </note>
          <note>
            av Annicka Engblom (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:218 Statliga institutioner och fake news
          </note>
          <note>
            av Josef Fransson (SD)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2017/18:219 Deltidsanställda brandmän
          </note>
          <note>
            av Anders Hansson (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:220 Översyn av rätten att vidta stridsåtgärder på arbetsmarknaden
          </note>
          <note>
            av Jessika Roswall (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2017/18:221 Framtiden för svensk biogas
          </note>
          <note>
            av Gunilla Nordgren (M)
          </note>
          <note>
            till statsrådet Ibrahim Baylan (S)
          </note>
          <note>
            2017/18:222 Migrationsverkets skuld till kommunsektorn
          </note>
          <note>
            av Jan Ericson (M)
          </note>
          <note>
            till statsrådet Heléne Fritzon (S)
          </note>
          <note>
            2017/18:223 Patientsäkerhet kring psykofarmaka och självmord
          </note>
          <note>
            av Margareta Larsson (-)
          </note>
          <note>
            till socialminister Annika Strandhäll (S)
          </note>
          <note>
            2017/18:224 Ett fungerande växtskydd för jordbruket
          </note>
          <note>
            av Jonas Jacobsson Gjörtler (M)
          </note>
          <note>
            till statsrådet Sven-Erik Bucht (S)
          </note>
          <note>
            2017/18:225 Landsbygdens villkor
          </note>
          <note>
            av Lars Beckman (M)
          </note>
          <note>
            till statsrådet Sven-Erik Bucht (S)
          </note>
          <note>
            2017/18:226 Fjärrstyrd flygledarverksamhet
          </note>
          <note>
            av Edward Riedl (M)
          </note>
          <note>
            till försvarsminister Peter Hultqvist (S)
          </note>
          <note>
            2017/18:227 Sveriges säkerhetspolitiska handlingsutrymme
          </note>
          <note>
            av Pål Jonson (M)
          </note>
          <note>
            till utrikesminister Margot Wallström (S)
          </note>
          <note>
            2017/18:228 Sveriges relation till USA och Nato
          </note>
          <note>
            av Pål Jonson (M)
          </note>
          <note>
            till utrikesminister Margot Wallström (S)
          </note>
          <note>
            den 27 november
          </note>
          <note>
            2017/18:229 Sveriges livsmedelsproduktion
          </note>
          <note>
            av John Widegren (M)
          </note>
          <note>
            till statsrådet Sven-Erik Bucht (S)
          </note>
          <note>
            2017/18:230 Vargens status i art- och habitatdirektivet
          </note>
          <note>
            av Sten Bergheden (M)
          </note>
          <note>
            till miljöminister Karolina Skog (MP)
          </note>
          <note>
            § 21 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 24 november
          </note>
          <note>
            2017/18:325 Tystiklassen
          </note>
          <note>
            av Anna Wallentheim (S)
          </note>
          <note>
            till utbildningsminister Gustav Fridolin (MP)
          </note>
          <note>
            2017/18:326 Vetenskapliga bedömningar och glyfosat
          </note>
          <note>
            av Jonas Jacobsson Gjörtler (M)
          </note>
          <note>
            till miljöminister Karolina Skog (MP)
          </note>
          <note>
            2017/18:327 Tillstånd för råttbekämpning
          </note>
          <note>
            av Marianne Pettersson (S)
          </note>
          <note>
            till socialminister Annika Strandhäll (S)
          </note>
          <note>
            2017/18:328 Allvarlig kritik mot Kronofogden
          </note>
          <note>
            av Cecilia Widegren (M)
          </note>
          <note>
            till finansminister Magdalena Andersson (S)
          </note>
          <note>
            den 27 november
          </note>
          <note>
            2017/18:329 Statlig närvaro i hela landet
          </note>
          <note>
            av Lotta Finstorp (M)
          </note>
          <note>
            till statsrådet Ardalan Shekarabi (S)
          </note>
          <note>
            2017/18:330 Krav på kollektivavtal vid anställningar med lönebidrag
          </note>
          <note>
            av Ali Esbati (V)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2017/18:331 Konsekvenser av privatleasing
          </note>
          <note>
            av Lars Beckman (M)
          </note>
          <note>
            till statsrådet Per Bolund (MP)
          </note>
          <note>
            2017/18:332 Uppehållstillstånd för japanska studenter
          </note>
          <note>
            av Boriana Åberg (M)
          </note>
          <note>
            till statsrådet Heléne Fritzon (S)
          </note>
          <note>
            2017/18:333 Akademiska förbindelser med Japan
          </note>
          <note>
            av Boriana Åberg (M)
          </note>
          <note>
            till statsrådet Helene Hellmark Knutsson (S)
          </note>
          <note>
            2017/18:334 Överlåtelse av väghållaransvar
          </note>
          <note>
            av Betty Malmberg (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:335 Riksrevisionens rapport om migrationspolitiska beslut
          </note>
          <note>
            av Johan Forssell (M)
          </note>
          <note>
            till statsrådet Heléne Fritzon (S)
          </note>
          <note>
            2017/18:336 Åtgärder för svenska åkerier
          </note>
          <note>
            av Per Klarberg (SD)
          </note>
          <note>
            till statsrådet Tomas Eneroth (S)
          </note>
          <note>
            2017/18:337 Regeringens inställning till en flexibel rovdjurspolitik
          </note>
          <note>
            av Daniel Bäckström (C)
          </note>
          <note>
            till miljöminister Karolina Skog (MP)
          </note>
          <note>
            2017/18:338 Trafikverkets handläggningstider
          </note>
          <note>
            av Anders Åkesson (C)
          </note>
          <note>
            till statsrådet Tomas Eneroth (S)
          </note>
          <note>
            2017/18:339 Hela Sverige och exemplet länsväg 801
          </note>
          <note>
            av Betty Malmberg (M)
          </note>
          <note>
            till statsrådet Sven-Erik Bucht (S)
          </note>
          <note>
            § 22 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 24 november
          </note>
          <note>
            2017/18:269 Avgifter för användning av forskningsinfrastruktur
          </note>
          <note>
            av Boriana Åberg (M)
          </note>
          <note>
            till statsrådet Helene Hellmark Knutsson (S)
          </note>
          <note>
            2017/18:273 FN:s möjligheter att förhindra ett nytt krig i Libanon
          </note>
          <note>
            av Robert Halef (KD)
          </note>
          <note>
            till utrikesminister Margot Wallström (S)
          </note>
          <note>
            2017/18:284 Demokratin och naturen i Indonesien
          </note>
          <note>
            av Jamal El-Haj (S)
          </note>
          <note>
            till utrikesminister Margot Wallström (S)
          </note>
          <note>
            den 27 november
          </note>
          <note>
            2017/18:299 Nya besiktningsregler
          </note>
          <note>
            av Rickard Nordin (C)
          </note>
          <note>
            till statsrådet Tomas Eneroth (S)
          </note>
          <note>
            § 23 K ammaren åtskildes kl. 19.21 .
          </note>
          <note>
            Sammanträdet leddes
          </note>
          <note>
            av andre vice talmannen från dess början till och med § 12 anf.
            39 (delvis) och
          </note>
          <note>
            av förste vice talmannen därefter till dess slut.
          </note>
          <note>
            Vid protokollet
          </note>
          <note>
            JOHAN WELANDER
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om ersättare
          </note>
          <note>
            § 3 Anmälan om sammansatt utrikes- och försvarsutskott
          </note>
          <note>
            § 4 Meddelande om frågestund
          </note>
          <note>
            § 5 Anmälan om fördröjt svar på interpellation
          </note>
          <note>
            § 6 Ärenden för bordläggning
          </note>
          <note>
            § 7 Svar på interpellation 2017/18:64 om prioriteringar inom
            penningpolitiken
          </note>
          <note>
            Anf. 1 Statsrådet PER BOLUND (MP)
          </note>
          <note>
            Anf. 2 NIKLAS WYKMAN (M)
          </note>
          <note>
            Anf. 3 Statsrådet PER BOLUND (MP)
          </note>
          <note>
            Anf. 4 NIKLAS WYKMAN (M)
          </note>
          <note>
            Anf. 5 Statsrådet PER BOLUND (MP)
          </note>
          <note>
            Anf. 6 NIKLAS WYKMAN (M)
          </note>
          <note>
            Anf. 7 Statsrådet PER BOLUND (MP)
          </note>
          <note>
            § 8 Svar på interpellation 2017/18:72 om psykisk ohälsa
          </note>
          <note>
            Anf. 8 Socialminister ANNIKA STRANDHÄLL (S)
          </note>
          <note>
            Anf. 9 LOTTA FINSTORP (M)
          </note>
          <note>
            Anf. 10 Socialminister ANNIKA STRANDHÄLL (S)
          </note>
          <note>
            Anf. 11 LOTTA FINSTORP (M)
          </note>
          <note>
            Anf. 12 Socialminister ANNIKA STRANDHÄLL (S)
          </note>
          <note>
            Anf. 13 LOTTA FINSTORP (M)
          </note>
          <note>
            Anf. 14 Socialminister ANNIKA STRANDHÄLL (S)
          </note>
          <note>
            § 9 Svar på interpellation 2017/18:101 om planerna på en nationell
            antidopningsorganisation
          </note>
          <note>
            Anf. 15 Socialminister ANNIKA STRANDHÄLL (S)
          </note>
          <note>
            Anf. 16 SAILA QUICKLUND (M)
          </note>
          <note>
            Anf. 17 Socialminister ANNIKA STRANDHÄLL (S)
          </note>
          <note>
            Anf. 18 SAILA QUICKLUND (M)
          </note>
          <note>
            Anf. 19 Socialminister ANNIKA STRANDHÄLL (S)
          </note>
          <note>
            Anf. 20 SAILA QUICKLUND (M)
          </note>
          <note>
            Anf. 21 Socialminister ANNIKA STRANDHÄLL (S)
          </note>
          <note>
            § 10 Svar på interpellation 2017/18:102 om utvärderingen av statens
            idrottspolitiska mål
          </note>
          <note>
            Anf. 22 Socialminister ANNIKA STRANDHÄLL (S)
          </note>
          <note>
            Anf. 23 SAILA QUICKLUND (M)
          </note>
          <note>
            Anf. 24 Socialminister ANNIKA STRANDHÄLL (S)
          </note>
          <note>
            Anf. 25 SAILA QUICKLUND (M)
          </note>
          <note>
            Anf. 26 Socialminister ANNIKA STRANDHÄLL (S)
          </note>
          <note>
            Anf. 27 SAILA QUICKLUND (M)
          </note>
          <note>
            Anf. 28 Socialminister ANNIKA STRANDHÄLL (S)
          </note>
          <note>
            § 11 Svar på interpellation 2017/18:108 om långa sjukskrivningar
          </note>
          <note>
            Anf. 29 Socialminister ANNIKA STRANDHÄLL (S)
          </note>
          <note>
            Anf. 30 JOHAN FORSSELL (M)
          </note>
          <note>
            Anf. 31 Socialminister ANNIKA STRANDHÄLL (S)
          </note>
          <note>
            Anf. 32 JOHAN FORSSELL (M)
          </note>
          <note>
            Anf. 33 Socialminister ANNIKA STRANDHÄLL (S)
          </note>
          <note>
            Anf. 34 JOHAN FORSSELL (M)
          </note>
          <note>
            Anf. 35 Socialminister ANNIKA STRANDHÄLL (S)
          </note>
          <note>
            § 12 Svar på interpellation 2017/18:109 om övergrepp inom idrotten
          </note>
          <note>
            Anf. 36 Socialminister ANNIKA STRANDHÄLL (S)
          </note>
          <note>
            Anf. 37 SAILA QUICKLUND (M)
          </note>
          <note>
            Anf. 38 Socialminister ANNIKA STRANDHÄLL (S)
          </note>
          <note>
            Anf. 39 SAILA QUICKLUND (M)
          </note>
          <note>
            Anf. 40 Socialminister ANNIKA STRANDHÄLL (S)
          </note>
          <note>
            Anf. 41 SAILA QUICKLUND (M)
          </note>
          <note>
            Anf. 42 Socialminister ANNIKA STRANDHÄLL (S)
          </note>
          <note>
            § 13 Svar på interpellation 2017/18:113 om möjlighet till fler
            organdonationer
          </note>
          <note>
            Anf. 43 Socialminister ANNIKA STRANDHÄLL (S)
          </note>
          <note>
            Anf. 44 JOHAN HULTBERG (M)
          </note>
          <note>
            Anf. 45 Socialminister ANNIKA STRANDHÄLL (S)
          </note>
          <note>
            Anf. 46 JOHAN HULTBERG (M)
          </note>
          <note>
            Anf. 47 Socialminister ANNIKA STRANDHÄLL (S)
          </note>
          <note>
            Anf. 48 JOHAN HULTBERG (M)
          </note>
          <note>
            Anf. 49 Socialminister ANNIKA STRANDHÄLL (S)
          </note>
          <note>
            § 14 Svar på interpellation 2017/18:155 om regeringens planer
            för folkbildningen
          </note>
          <note>
            Anf. 50 Statsrådet ANNA EKSTRÖM (S)
          </note>
          <note>
            Anf. 51 EVA LOHMAN (M)
          </note>
          <note>
            Anf. 52 Statsrådet ANNA EKSTRÖM (S)
          </note>
          <note>
            Anf. 53 EVA LOHMAN (M)
          </note>
          <note>
            Anf. 54 Statsrådet ANNA EKSTRÖM (S)
          </note>
          <note>
            Anf. 55 EVA LOHMAN (M)
          </note>
          <note>
            Anf. 56 Statsrådet ANNA EKSTRÖM (S)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 15 Svar på interpellation 2017/18:90 om obligatorisk samhällsorientering
            under asyltiden
          </note>
          <note>
            Anf. 57 Statsrådet HELÉNE FRITZON (S)
          </note>
          <note>
            Anf. 58 JOHAN FORSSELL (M)
          </note>
          <note>
            Anf. 59 Statsrådet HELÉNE FRITZON (S)
          </note>
          <note>
            Anf. 60 JOHAN FORSSELL (M)
          </note>
          <note>
            Anf. 61 Statsrådet HELÉNE FRITZON (S)
          </note>
          <note>
            Anf. 62 JOHAN FORSSELL (M)
          </note>
          <note>
            Anf. 63 Statsrådet HELÉNE FRITZON (S)
          </note>
          <note>
            § 16 Svar på interpellation 2017/18:104 om distansutmätning
          </note>
          <note>
            Anf. 64 Statsrådet HELÉNE FRITZON (S)
          </note>
          <note>
            Anf. 65 MARIA MALMER STENERGARD (M)
          </note>
          <note>
            Anf. 66 Statsrådet HELÉNE FRITZON (S)
          </note>
          <note>
            Anf. 67 MARIA MALMER STENERGARD (M)
          </note>
          <note>
            Anf. 68 Statsrådet HELÉNE FRITZON (S)
          </note>
          <note>
            Anf. 69 MARIA MALMER STENERGARD (M)
          </note>
          <note>
            Anf. 70 Statsrådet HELÉNE FRITZON (S)
          </note>
          <note>
            § 17 Svar på interpellation 2017/18:105 om utredningar på migrationsområdet
          </note>
          <note>
            Anf. 71 Statsrådet HELÉNE FRITZON (S)
          </note>
          <note>
            Anf. 72 JEFF AHL (SD)
          </note>
          <note>
            Anf. 73 Statsrådet HELÉNE FRITZON (S)
          </note>
          <note>
            Anf. 74 JEFF AHL (SD)
          </note>
          <note>
            Anf. 75 Statsrådet HELÉNE FRITZON (S)
          </note>
          <note>
            Anf. 76 JEFF AHL (SD)
          </note>
          <note>
            Anf. 77 Statsrådet HELÉNE FRITZON (S)
          </note>
          <note>
            § 18 Svar på interpellation 2017/18:150 om glyfosat
          </note>
          <note>
            Anf. 78 Miljöminister KAROLINA SKOG (MP)
          </note>
          <note>
            Anf. 79 JESPER SKALBERG KARLSSON (M)
          </note>
          <note>
            Anf. 80 Miljöminister KAROLINA SKOG (MP)
          </note>
          <note>
            Anf. 81 JESPER SKALBERG KARLSSON (M)
          </note>
          <note>
            Anf. 82 Miljöminister KAROLINA SKOG (MP)
          </note>
          <note>
            Anf. 83 JESPER SKALBERG KARLSSON (M)
          </note>
          <note>
            Anf. 84 Miljöminister KAROLINA SKOG (MP)
          </note>
          <note>
            § 19 Bordläggning
          </note>
          <note>
            § 20 Anmälan om interpellationer
          </note>
          <note>
            § 21 Anmälan om frågor för skriftliga svar
          </note>
          <note>
            § 22 Anmälan om skriftliga svar på frågor
          </note>
          <note>
            § 23 Kammaren åtskildes kl. 19.21.
          </note>
          <note>
            Tryck: Elanders, Vällingby 2017
          </note>
        </div>
      </body>
    </text>
  </TEI>
</teiCorpus>
