<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201718</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201718</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201718--67</head>
          <docDate when="2018-02-06">2018-02-06</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 16 januari justerades.
          </note>
          <note>
            § 2 Anmälan om ersättare
          </note>
          <note>
            Förste vice talmannen anmälde att Erik Slottner (KD) inträtt
            som ersättare för Désirée Pethrus (KD) under tiden för hennes
            ledighet den 5 februari–30 juni.
          </note>
          <note>
            § 3 Anmälan om kompletter ingsval
          </note>
          <note>
            Förste vice talmannen meddelade att Kristdemokraternas riksdagsgrupp
            anmält Erik Slottner som suppleant i arbetsmarknadsutskottet och
            i EU-nämnden.
          </note>
          <note>
            Förste vice talmannen förklarade vald under tiden den 6 februa
            ­ ri− 30 juni till
          </note>
          <note>
            suppleant i arbetsmarknadsutskottet
          </note>
          <note>
            Erik Slottner (KD)
          </note>
          <note>
            suppleant i EU-nämnden
          </note>
          <note>
            Erik Slottner (KD)
          </note>
          <note>
            § 4 Meddelande om frågestund
          </note>
          <note>
            Förste vice talmannen meddelade att frågestund skulle äga rum
            torsdagen den 8 februari kl. 14.00 .
          </note>
          <note>
            § 5 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2017/18:336
          </note>
          <note>
            Till riksdagen
          </note>
          <note>
            Interpellation 2017/18:336 Ersättning till skolor på lika villkor
          </note>
          <note>
            av Maria Stockhaus (M)
          </note>
          <note>
            Interpellationen kommer att besvaras tisdagen den 13 februari.
          </note>
          <note>
            Skälet till dröjsmålet är redan inbokade möten och resor.
          </note>
          <note>
            Stockholm den 1 februari 2018
          </note>
          <note>
            Utbildningsdepartementet
          </note>
          <note>
            Gustav Fridolin
          </note>
          <note>
            Interpellation 2017/18:354
          </note>
          <note>
            Till riksdagen
          </note>
          <note>
            Interpellation 2017/18:354 Försäkringskassans bedömningar
          </note>
          <note>
            av Rossana Dinamarca (V)
          </note>
          <note>
            Interpellationen 2017/18:354 Försäkringskassans bedömningar av
            Rossana Dinamarca (V) besvaras fredagen den 16 februari 2018.
          </note>
          <note>
            Skälet till dröjsmålet är sedan tidigare inbokat arrangemang.
          </note>
          <note>
            Stockholm den 2 februari 2018
          </note>
          <note>
            Socialdepartementet
          </note>
          <note>
            Annika Strandhäll (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            § 6 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Trafikutskottets betänkande
          </note>
          <note>
            2017/18:TU7 Några frågor om alkolås
          </note>
          <note>
            Konstitutionsutskottets betänkanden
          </note>
          <note>
            2017/18:KU19 Ökad insyn i partiers finansiering
          </note>
          <note>
            2017/18:KU35 Valfrågor
          </note>
          <note>
            2017/18:KU7 Tystnadsplikt i riksdagen
          </note>
          <note>
            2017/18:KU29 Trossamfund och begravningsfrågor
          </note>
          <note>
            2017/18:KU31 Massmediefrågor
          </note>
          <note>
            Utbildningsutskottets betänkande
          </note>
          <note>
            2017/18:UbU9 Stärkt koppling mellan skola och arbetsliv
          </note>
          <note>
            Socialförsäkringsutskottets betänkanden
          </note>
          <note>
            2017/18:SfU10 Uppehålls- och arbetstillstånd för företagsintern
            förflyttning – genomförande av ICT ‑ direktivet
          </note>
          <note>
            2017/18:SfU11 Riksrevisionens rapport om pensionssystemets årsredovisning
          </note>
          <note>
            2017/18:SfU13 Riksrevisionens rapport om bostadsbidraget
          </note>
          <note>
            2017/18:SfU14 Riksrevisionens rapport om kommunersättningar för
            migration och integration
          </note>
          <note>
            Kulturutskottets betänkande
          </note>
          <note>
            2017/18:KrU4 Radio och tv i allmänhetens tjänst
          </note>
          <note>
            § 7 Svar på interpellationerna 2017/18:331, 333 och 352 om Turkiets
            hot mot Afrin och kurderna i Rojavaprovinsen i Syrien
          </note>
          <note type="speaker">
            Anf. 1 Utrikesminister MARGOT WALLSTRÖM (S):
          </note>
          <note>
            Fru talman! Ärade ledamöter! Amineh Kakabaveh har frågat mig
            om Sverige som enskild stat kommer att fördöma Turkiets intrång
            på syriskt territorium, om Sveriges som stat och som medlem av
            FN och EU kommer att kräva att Turkiet upphör med sina bombningar
            i Afrin och Rojavaprovinsen och om jag i FN kommer att ta upp
            frågan om Turkiets angrepp på Rojavaprovinsen och intrång på syriskt
            territorium och driva linjen att landets agerande ska klassas
            som ett folkrättsbrott.
          </note>
          <note>
            Jabar Amin har frågat mig om jag avser att ta initiativ till
            ett svenskt fördömande av den turkiska militära aggressionen mot
            Afrinregionen, om jag avser att kräva omedelbart stopp för den
            militära aggressionen och ta initiativ till ett svenskt agerande
            inom ramen för EU för att EU ska fördöma den turkiska regeringens
            militära aggression och kräva stopp för den samt om jag avser
            att agera på andra sätt mot den turkiska regeringen för dess upprepade
            folkrättsbrott.
          </note>
          <note>
            Jonas Sjöstedt har frågat mig om jag är beredd att tydligt fördöma
            Turkiets angrepp på Afrin, om jag och regeringen är redo att agera
            inom EU och FN för att samla stöd för krav på att Turkiets styrkor
            omedelbart ska lämna området samt på vilket sätt jag och regeringen
            kommer att agera för att öka det humanitära stödet till Afrins
            befolkning och de flyktingar som fått sin tillflykt där.
          </note>
          <note>
            Jag väljer att besvara interpellationerna i ett sammanhang.
          </note>
          <note>
            Jag delar interpellanternas djupa oro över situationen i Syrien
            och deras engagemang för att folkrättens regler efterlevs.
          </note>
          <note>
            Vad gäller utvecklingen i landets norra delar, inklusive i Afrinprovin
            sen, där en stor del av invånana är kurder, är läget mycket illa.
            Det finns en risk att konflikten eskalerar och att en redan fruktansvärd
            humanitär situation i Syrien förvärras ytterligare, fler människor
            kommer till skada samt att förutsättningarna för en politisk lösning
            försämras. Det är därför av yttersta vikt att folkrättens regler
            respekteras såväl när självförsvarsrätten åberopas som när man
            agerar inom ramen för en väpnad konflikt.
          </note>
          <note>
            Jag har återkommande med turkiska företrädare framfört vår oro
            och kritik samt lyft fram vikten av en trovärdig och inkluderande
            fredsprocess. Situationen för kurderna är en faktor som påverkar
            hela regionen, och en återupptagen fredsprocess i Turkiet skulle
            få positiva konsekvenser även över gränsen mot Syrien och för
            regionen i stort.
          </note>
          <note>
            Vid ett möte i FN:s säkerhetsråd den 22 januari om den humanitära
            situationen i Syrien och den senaste utvecklingen i landet, inklusive
            Afrin, betonade Sverige vikten av att deeskalera våldet. Sverige
            lyfte även fram vikten av full respekt för internationell humanitär
            rätt och skydd av civila. Vid mötet i säkerhetsrådet gav Sverige
            även starkt stöd till den fempunktsplan om den akuta humanitära
            situationen i Syrien som presenterades.
          </note>
          <note>
            I FN:s säkerhetsråd har Sverige, tillsammans med Kuwait, tilldelats
            ett särskilt ansvar för den humanitära situationen i Syrien. Vi
            kommer att fortsätta våra ansträngningar för landsomfattande humanitärt
            tillträde, full respekt för folkrätten och skydd av civila.
          </note>
          <note>
            Genom globala flexibla kärnstöd till humanitära nyckelorganisationer
            möjliggör Sverige snabb humanitär respons i hastigt uppkomna kriser.
            Sverige har initialt utfäst 355 miljoner kronor i humanitärt stöd
            till Syrienkrisen för 2018. Den löpande dialogen mellan EU och
            Turkiet kommer framöver att vara viktig.
          </note>
          <note>
            Nyligen uttryckte EU:s höga representant för utrikes frågor Federica
            Mogherini djup oro över utvecklingen och en vilja att skyndsamt
            lyfta upp frågan med turkiska företrädare. EU och Turkiet är sedan
            tidigare överens om att Syriens framtid bland annat bör bygga
            på territoriell integritet, na ­ tionell enighet och ett inkluderande
            samhälle med skydd för alla minorite ­ ter i en icke-sekteristisk
            stat.
          </note>
          <note>
            Det internationella samfundet måste fortsätta att sträva efter
            och skapa förutsättningar för en fredlig politisk lösning på konflikten
            i Syrien, i linje med säkerhetsrådsresolution 2254. Sverige verkar,
            bilateralt såväl som genom EU och FN, för en politisk lösning
            på konflikten, vapenvila och fullt humanitärt tillträde. Sverige
            stöder även fortsatt FN:s och det särskilda sändebudet Staffan
            de Misturas hårda arbete för en politisk lösning på konflikten
            i Syrien.
          </note>
          <note>
            Det är mycket allvarligt att Turkiets relationer med kurdiska
            grupper fortsätter att försämras. Sverige kommer även fortsättningsvis
            att följa utvecklingen och betona vikten av deeskalering av våldet,
            full respekt för folkrätten och skydd av civila.
          </note>
          <note type="speaker">
            Anf. 2 JONAS SJÖSTEDT (V):
          </note>
          <note>
            Fru talman! Tack för svaret, utrikesminister Wallström!
          </note>
          <note>
            Jag måste beklaga att vi inte får ett rakt fördömande av övergreppet
            på befolkningen i Afrin. Jag hade önskat få höra här i dag att
            en socialdemokratiskt ledd regering tar ställning – ställning
            mot angriparen och för de människor som nu bombas och terroriseras
            av den turkiska militärmakten.
          </note>
          <note>
            Det syriska inbördeskriget har hållit på i många år. Det är ett
            grymt och förfärligt krig. En förutsättning för en fredlig lösning
            på sikt och för samexistens är att terrorgruppen Daish/IS besegras.
            Och de är på god väg att besegras, men detta hade inte skett utan
            kurdernas enorma uppoffringar i Syrien och Irak. Det hade inte
            varit möjligt utan dem.
          </note>
          <note>
            Det var i Kobane det vände, med det förtvivlade försvaret av
            denna kurdiska stad. Det var kurderna som räddade civilbefolkningen
            så gott man kunde i Sinjar undan Daishs terror. Det var kurdiskledda
            styrkor som befriade al-Raqqa, den självutropade huvudstaden för
            IS terrorvälde.
          </note>
          <note>
            Under mycket svåra förhållanden försöker i dag federationen i
            norra Syrien bygga upp ett mer demokratiskt samhälle. Man har
            tagit emot hundratusentals flyktingar. Ingen annanstans i regionen
            är kvinnans rättigheter så starka som där. Ingen annanstans har
            kvinnor så stort deltagande i arbetet mot terrorn och för det
            nya samhället. Man försöker bygga en allians mellan kurder och
            araber och mellan kristna och muslimer – det som saknas på många
            håll i regionen. Man försöker anordna val.
          </note>
          <note>
            Det är detta samhälle, denna strimma av hopp, som nu angrips
            av den turkiska militärmakten. Frågan är: Vänder vi dem ryggen,
            eller tar vi ställning för dem som gick först när IS skulle besegras,
            för dem som försöker bygga en bättre framtid? Tystnad är också
            att ta ställning.
          </note>
          <note>
            När världen vänder sig bort, vänder ryggen mot kurderna i norra
            Syrien, mot dem som kämpar där, ger man ett indirekt erkännande,
            ett indirekt grönt ljus till den turkiska övermakten. Det är detta
            som sker nu. Det är detta som Turkiet utnyttjar. Det är därför
            de turkiska bombplanen kan bomba civila, byar, flyktingläger och
            städer i Afrin.
          </note>
          <note>
            Turkiet har spelat en minst sagt dubbel roll gentemot IS. De
            har passivt sett på. De har släppt igenom terrorister som anslutit
            sig. IS har kunnat exportera sin olja via Erdoğans Turkiet. För
            dem har det alltid varit viktigare att bekämpa kurdernas frihet
            än att ta ställning mot en terrorgrupp som Daish.
          </note>
          <note>
            Frågan är då: Vad gör vi när vi ser hur Erdoğans alltmer diktatoriska
            regim i Turkiet försöker krossa kurdernas och andras strävan efter
            självstyre och frihet i norra Syrien? Vänder vi dem ryggen? Tar
            vi ställning för dem som faktiskt försöker bygga någonting bättre?
            Det är det som denna debatt handlar om.
          </note>
          <note>
            Sverige har en roll att spela som nation, som en del av EU och
            som ett land som sitter i FN:s säkerhetsråd. Det skulle ha betydelse
            om Sverige höjde rösten och sa ifrån. Jag önskar att vi här kunde
            få höra ett tydligt fördömande av Turkiets brutala angrepp på
            Afrinprovinsen som vi nu ser. Samma män och kvinnor som befriade
            al-Raqqa och som vände striden mot Daish i Kobane slåss nu förtvivlat
            mot den turkiska övermakten. De behöver omvärldens stöd.
          </note>
          <note>
            Jag har en fråga till utrikesminister Wallström. Kan utrikesministern
            se något som helst stöd i folkrätten för Turkiets invasion av
            norra Syrien?
          </note>
          <note type="speaker">
            Anf. 3 AMINEH KAKABAVEH (V):
          </note>
          <note>
            Fru talman! Jag tackar utrikesministern för svaret, som är en
            redogörelse för den humanitära hjälpen till flyktingarna i Syrien,
            vilket är mycket viktigt. Många nyhetskanaler i Mellanöstern rapporterar
            hur den turkiska terrorregimens styrkor beskjuter flyktingar som
            flytt undan kriget och flytt mot den turkiska gränsen. Jag undrar
            om statsrådet visste om detta.
          </note>
          <note>
            Jag saknar ett tydligt och rakt svar från regeringen och utrikesministern
            om ett fördömande av Erdoğans folkrättsbrott och krigsbrott. Min
            fråga till utrikesministern är: Kommer Sverige att fördöma Erdoğans
            angrepp som folkrättsbrott? Kommer Sverige att driva denna fråga
            i EU och FN?
          </note>
          <note>
            Erdoğan har gjort sitt land till ett fängelse. Där utmålas kurdiska
            organisationer och andra folkminoritetsorganisationer och socialistiska
            organisationer, till exempel HDP och deras medlemmar och partiledare,
            som terrorister. För att kunna dölja dessa brott behöver Erdoğan
            en syndabock. Nu när Daish har drivits ut från Rojava, och kurder
            och andra minoriteter har kunnat organisera sig där demokratiskt,
            har den turkiska staten tagit plats i Daishs ställe.
          </note>
          <note>
            Den islamistiska terrorregimen i Turkiet vill upprätta en så
            kallad säkerhetszon för att skydda Turkiet, påstår man. Erdoğan
            kände sig alltså tryggare med Daish som granne än kurderna i Rojava
            i Kurdistan. För att hindra ett folkligt och demokratiskt Rojava
            har Turkiet bombat Afrin sedan två veckor tillbaka. Erdoğan beskriver
            organisationen YPG som en terroristorganisation och försöker rättfärdiga
            terrorangrepp i Syrien som i verkligheten är riktade mot kurderna
            och Rojavaprovinsen. Erdoğan vill inte se en provins där kurdiska
            rörelser som har varit framgångsrika i att organisera tiotusentals
            kvinnor i YPG, Peshmerga och andra minoriteter bildar tre demokratiska
            kantoner.
          </note>
          <note>
            I dag kan inte någon av de stater i området som är inblandade
            i konflikten i Syrien betraktas som demokratier. Dit hör Turkiet,
            Iran, Irak, Saudiarabien och naturligtvis Syrien. Alla de stater
            som omger området borde vara ett självständigt Kurdistan. De spelar
            ett blodigt spel med varandra om militärt och politiskt inflytande.
            Det är ett spel där man knyter och bryter allianser när det passar.
            Offren blir i slutändan kurderna. Tiotals barn har mördats, hundratals
            människor miste livet.
          </note>
          <note>
            Expressen skriver: Bilderna på den döda syriskkurdiska gerillasoldaten
            Barin Kobani väcker världens avsky.
          </note>
          <note>
            Två makabra filmer sprids nu på nätet om hur hennes kropp skändas
            av vad som uppges vara medlemmar i Fria Syriska Armén. Barins
            kläder är sönderslitna. Hennes båda bröst är bortskurna, förmodligen
            med FSA-medlemmarnas bajonetter.
          </note>
          <note>
            I den makabra videofilmen som cirkulerar på internet hör man
            en soldat från FSA på arabiska säga till sina jihadister: Hon
            är vacker. En annan trampar på hennes överkropp.
          </note>
          <note>
            Barin stred inte mot IS den här gången utan mot Turkiet, som
            får stöd av FSA.
          </note>
          <note>
            Detta är barbariskt, och detta vill jag nu ha stopp på. Jag förväntar
            mig att Margot Wallström gör något.
          </note>
          <note type="speaker">
            Anf. 4 JABAR AMIN (MP):
          </note>
          <note>
            Fru talman! Jag vill börja mitt anförande med att hålla en tyst
            minut för alla barn, alla kvinnor, alla män, alla oskyldiga människor
            som nu har mördats i Afrinprovinsen till följd av den turkiska
            statens aggression.
          </note>
          <note>
            Fru talman! När IS-terroristerna härjade fritt och var som vidrigast
            i Syrien förra året och året innan kämpade just kurderna i Rojava
            med heroiska insatser. Alla kvinnor och män kämpade för det som
            de trodde på och för att stå emot barbariet. Med omvärldens stöd
            kunde de slå tillbaka mot en av de värsta grupperna under de senaste
            årtiondena, nämligen IS-terroristerna i Daish, Islamiska staten.
          </note>
          <note>
            Under hela tiden har dessa människor kämpat för frihet och demokrati
            och för att minimera riskerna för väst och för vårt land. Hade
            IS segrat i Syrien och i Irak hade det kunnat bli farligt även
            för oss i Sverige.
          </note>
          <note>
            Vi vet att Erdoğan avskyr det självstyrande området i Rojava.
            Han och hans regim har gjort allt som de kan för att förhindra
            att kurderna blir fria i någon del av Kurdistan. Det är därför
            som han nu har inlett ett krig.
          </note>
          <note>
            På den karta som jag visar kan man se Afrin. Man kan se att den
            turkiska staten angriper från norr och från väst, medan deras
            islamister – Erdoğanlojala islamister – angriper från söder och
            från öst. Detta innebär att Afrin är omringat av antingen terrorister
            eller av statsterrorism. Detta är ett brott mot folkrätten, alltså
            när en stat ger sig på ett område i ett annat land.
          </note>
          <note>
            På den bild som jag visar kan man se hur Erdoğans armé bombar
            sönder städer. Det som vi ser är civila människor som dör här.
            Det är bostadsområden.
          </note>
          <note>
            Jag hade hoppats att utrikesministern hade sagt mer än att hon
            var oroad. Jag förväntar mig ett kraftigt fördömande av alla de
            folkrättsbrott som Erdoğan gör sig skyldig till.
          </note>
          <note type="speaker">
            Anf. 5 ANNIKA LILLEMETS (MP):
          </note>
          <note>
            Fru talman! Turkiets oprovocerade och folkrättsvidriga överfall
            på Afrin i norra Syrien kan inte få passera utan kraftfulla reaktioner
            från omvärlden. Ytterligare aggression från den turkiska regimen
            måste stoppas.
          </note>
          <note>
            Vi har ett ansvar – ja, vi har en skyldighet – att göra vårt
            yttersta för att stoppa pågående brott mot internationell rätt,
            oavsett vem som begår dem, och förhindra nya brott. Jag instämmer
            därför i vad de tidigare talarna har framfört: Nu måste den turkiska
            regimens anfall mot Afrin fördömas kraftfullt. Enskilda länder
            som Sverige, liksom EU och FN, måste sätta ned foten – genast,
            innan fler dödas, skadas eller tvingas fly från sina hem.
          </note>
          <note>
            Fru talman! Det är särskilt illa att Turkiet angriper de områden
            som styrs av de kurdledda styrkor som gjort en hjälteinsats för
            hela världen genom att med framgång bekämpa Daish. Den turkiska
            staten säger att den bekämpar terrorister när den angriper Afrin,
            men det som händer är ju att de som riskerat sina liv för att
            bekämpa Daishs terrorister – och som har överlevt, för det var
            ju tyvärr många som inte gjorde det – nu utsätts för turkisk statsterrorism.
          </note>
          <note>
            Det ger en extra dimension åt frågan, en extra dimension av grymhet
            och svek, om omvärlden fortsätter att se på utan att på allvar
            stå upp för dessa människor. Det duger inte att världen sviker
            dessa modiga människor, som har kämpat så hårt och framgångsrikt
            för oss alla och betalat ett fruktansvärt högt pris, nu när de
            behöver vår solidaritet. Det finns helt enkelt inga ursäkter för
            att stillatigande se på. Erdoğans våldsexcesser måste stoppas.
          </note>
          <note>
            Jag ska ta upp några konkreta saker jag tänker på, men det finns
            säkert fler. Alla tänkbara åtgärder som skulle kunna bidra till
            att stoppa den turkiska regimens våld behöver nämligen övervägas
            nu. Ett tydligt fördöman ­ de från Sverige har redan nämnts, och
            det behöver vi inte komma överens med någon annan för att göra.
            Sverige kan också driva på inom EU och FN för ett fördömande därifrån.
          </note>
          <note>
            Det var illa att Frankrikes initiativ i FN:s säkerhetsråd inte
            ledde till ett uttryckligt fördömande av den turkiska aggressionen.
            Sverige stödde ju detta initiativ, och det var bra. Som medlem
            i säkerhetsrådet har vi också ett särskilt stort ansvar. Jag undrar
            om det kanske vore värt att ta upp frågan igen i säkerhetsrådet.
            Och varför inte kalla den turkiska ambassadören till UD och klargöra
            att Sverige finner Turkiets aggression helt oacceptabel?
          </note>
          <note>
            Jag tänker också på ekonomiska sanktioner mot de ansvariga ledarna
            i Turkiet – inte mot det turkiska folket. Det förekommer att man
            upprättar sådana sanktioner när det gäller folkrättsbrott. Det
            finns ju ingen anledning att den turkiska regimens ledare skulle
            behandlas mildare än andra angripare. Är det någonting att fundera
            på, kanske? Sveriges röst är nämligen viktig – om vi går före
            kan det inspirera fler.
          </note>
          <note type="speaker">
            Anf. 6 Utrikesminister MARGOT WALLSTRÖM (S):
          </note>
          <note>
            Fru talman! Jag tackar för alla inlägg. Först och främst: Tack,
            Jabar Amin, för att du påminde oss om vilka det är som är offer.
            I de flesta av dagens krig och konflikter, men särskilt i Syrien,
            är det kvinnor och barn som numera är på frontlinjerna. Det är
            de som dör. De är oskyldiga civila, och det är faktiskt vår främsta
            uppgift att se till att minska lidandet och få stopp på kriget
            i Syrien. Det är den allra viktigaste uppgiften.
          </note>
          <note>
            Jag vill även tacka dem som påminner om vilka som i detta fall
            har varit väldigt mycket av hjältar och faktiskt har hjälpt till
            att bekämpa IS. Vi trodde nog att IS skulle vara praktiskt taget
            besegrat nu, och så är ännu inte fallet. Det återstår mycket mer
            att göra. Därför har den här attacken från Turkiets sida också,
            hos alla, väckt en oro för att våldet i själva verket eskalerar.
            Det kan förlänga hela krigssituationen, och det kan även bli väldigt
            komplicerat med alla olika aktörer i konflikten. Det är alltså
            viktigt.
          </note>
          <note>
            Nej, vi har inte varit tysta, och vi har inte heller varit passiva.
            Vi har varit tydliga i kontakterna med turkiska företrädare, och
            naturligtvis kallar vi även till oss den turkiska ambassadören.
            Vi har talat med honom. Vi påpekar att det som nu sker riskerar
            att förvärra en redan mycket svår situation. Situationen och det
            eskalerande våldet skapar ännu mer lidande.
          </note>
          <note>
            Nu är det också så att Sverige alltid betonar vikten av att folkrättens
            regler följs. Vi tar alla tillfällen som ges att understryka detta
            såväl i FN:s säkerhetsråd som i EU-sammanhang, liksom i alla multilaterala
            forum och även i de bilaterala kontakterna. Det är mycket viktigt
            att vi agerar.
          </note>
          <note>
            Det är faktiskt därför just orden ”fördömande” och ”fördöma”
            än så länge inte har använts av vare sig säkerhetsrådet eller
            egentligen något enskilt land. Det beror på att det under lång
            tid har varit svårt att bedöma utvecklingen och få bevis för exakt
            vad som har hänt på marken. Vi kan förstås också se dessa hemska
            bilder och att man bombar, men det behöver också konstateras exakt
            vad det är för slags militära insatser.
          </note>
          <note>
            Turkiet har alltså åberopat olika skäl för att intervenera i
            norra Syrien. Å ena sidan har man åberopat självförsvar i enlighet
            med FN-stadgans artikel 51, å andra sidan har man åberopat andra
            skäl, som terroristbekämpning och viljan att etablera en så kallad
            säkerhetszon vid gränsen mellan Syrien och Turkiet. Här blandar
            man alltså politiska och rättsliga argument – nu beskriver jag
            bara vad det är som händer – och då har såväl länder som FN förstås
            en skyldighet att undersöka om detta är riktigt. Kan man verkligen
            åberopa folkrätten, och följer man den?
          </note>
          <note>
            Det är därför så många har väntat med att använda ett ord som
            ”fördöma”. Jag försöker alltså bara förklara precis hur det ligger
            till politiskt. Enligt reglerna i FN-stadgan råder det som ni
            vet våldsförbud. Från våldsförbudet finns det två centrala undantag.
            Det ena är när stater agerar efter att ha blivit auktoriserade
            av FN:s säkerhetsråd, och det andra finns i just artikel 51 och
            stadgar att en stat har rätt till självförsvar mot ett väpnat
            angrepp.
          </note>
          <note>
            Samtidigt är självförsvarsrätten kopplad till en rad villkor.
            Bland annat måste våldet vara nödvändigt och proportionerligt.
          </note>
          <note type="speaker">
            Anf. 7 JONAS SJÖSTEDT (V):
          </note>
          <note>
            Fru talman! Jag tackar utrikesministern för de delar av svaret
            som hanns med; det kommer säkert mer sedan.
          </note>
          <note>
            Finns det något stöd i folkrätten för Turkiets aggression? Jag
            tycker inte att det borde vara så svårt att slå fast att Turkiet
            i dag bombar ett annat land. Man bombar civilbefolkningen. Man
            bombar en region som inte har utgjort något som helst hot mot
            Turkiet. Det är inte heller första gången man bombar kurdiska
            mål i norra Syrien, utan det har hänt gång på gång. Jag menar
            att detta är grund för ett ställningstagande.
          </note>
          <note>
            Det är grund för ett ställningstagande mot den terror mot civila
            som det rör sig om – med flygbombningar, artilleribeskjutningar
            och stridsvagnar – och mot att turkisk trupp befinner sig långt
            inne i detta område i Syrien. Jag beklagar att Sveriges regering
            inte kan komma fram med det tydliga fördömandet i dag. Jag tror
            att det är bråttom. Jag tycker att det är akut. Det är nu människor
            lider och dör i Afrin.
          </note>
          <note>
            Vad beror denna omvärldens flathet mot Erdoğan och Turkiet på?
            Jag tror att det finns flera förklaringar, och en är att Turkiet
            är ett Natoland – kanske det näst viktigaste Natolandet rent militärt.
            Det är ingen slump att ingen svensk Natoanhängare deltar i denna
            debatt; det är tyst från den borgerliga sidan. Där pratar man
            gärna om att bekämpa terrorismen, men man vill inte kritisera
            ett Natoland. Det finns en politisk lojalitet från Natoanhängare
            och Natoländer som gör att man är tyst. Men den som är tyst ger
            ett indirekt medgivande.
          </note>
          <note>
            Den andra förklaringen är att Turkiet i dag får betalt av EU
            för att hålla flyktingar kvar i Turkiet. Man har försatt sig i
            en sorts utpressningssitua ­ tion där det är Erdoğan som kan bestämma
            om det kommer flyktingar till Europa eller inte, och då är EU
            tyst. I detta läge och med denna skamliga tystnad – när Ryssland,
            USA och EU är tysta – skulle det vara oerhört viktigt att några
            länder faktiskt ställer sig upp och säger: Vi fördömer detta.
            Vi står på civilbefolkningens sida, och vi står på folkrättens
            sida. Vi för ­ dömer denna turkiska aggression.
          </note>
          <note>
            Turkiet är på väg mot diktatur – man kan inte beskriva det på
            något annat sätt. Det viktigaste oppositionspartiet, HDP, är på
            väg att krossas. 5 000 HDP:are, inklusive partiledarna, sitter
            i fängelse. Deras så kallade brott är att tala om en fredlig lösning
            på den kurdiska frågan, om kvinnors rättigheter och om sociala
            reformer. Det är allt som krävs i Turkiet.
          </note>
          <note>
            Mer än 500 personer har fängslats för att de har uttalat stöd
            för Afrin och kritik mot Turkiet, framför allt på sociala medier.
            I Turkiet räcker det i dag med att twittra att man inte tycker
            om att Turkiet bombar Afrin för att fängslas. Så illa ser situationen
            ut.
          </note>
          <note>
            Just därför är det viktigt att det finns ett stöd för de människor
            som kämpade mot IS, som besegrade IS i Kobane och som befriade
            al-Raqqa från den terror som Daish innebar.
          </note>
          <note>
            Kurderna har svikits av omvärlden flera gånger förr, och de har
            ofta blivit en bricka i ett stormaktsspel. Men den här gången
            jublade hela världen. De har till och med tillfångatagit svenska
            terrorister som har slagits för Daish och som hålls i fångenskap
            där, som man vill ska ställas inför rätta.
          </note>
          <note>
            De har gjort detta farliga – att bekämpa terrorismen – åt alla
            oss andra i världen. Frågan är nu: Vänder vi dem ryggen, eller
            tar vi ställning?
          </note>
          <note>
            Som Vänsterpartiets ordförande önskar jag att Turkiets ambassadör
            får sig en rejäl avhyvling och att vi tydligt säger att vi fördömer
            detta angrepp mot Afrinområdet. Jag önskar att Sverige börjar
            ge mer direkt humanitärt stöd till federationen i norra Syrien
            och att Sverige i FN:s säkerhetsråd agerar för att få stopp på
            detta orättfärdiga angrepp.
          </note>
          <note type="speaker">
            Anf. 8 AMINEH KAKABAVEH (V):
          </note>
          <note>
            Fru talman! Erdoğan har tidigare tydligt, med egna ord, sagt
            att demokrati inte är målet. Angreppet i Rojava är ett förtydligande.
            Det är inte den påstådda terrorismen som hotar. För Erdoğan är
            all kamp för demokrati farlig. Kampen för demokrati är farlig
            i Rojava. Den är farlig också hemma i Turkiet – där fängslar man
            oppositionella HPD:are och andra frispråkiga och intellektuella.
          </note>
          <note>
            Sverige och EU kan inte tyst se på när Erdoğanregimen kallar
            alla oppositionella och kurder för terrorister. För Erdoğan är
            demokrati en form av terrorism.
          </note>
          <note>
            Fru talman! Konflikten har också flyttat till oss i Sverige via
            Erdoğanstödda moskéer och organisationer. Erdoğanregimens egen
            tidning Anadolu Agency skriver att unga pojkar i Rinkebymoskén
            och på andra platser i Stockholm och i Sverige samlas för att
            be för Afrin. Detta är alltså Erdoğans egen tidning.
          </note>
          <note>
            Jag menar att detta är farligt. Vi måste stoppa hat, propaganda
            och rasism som riktas mot minoriteter i Sverige samt hindra barn
            från att hjärntvättas till att bli jihadister. Jag blev alldeles
            skakig när jag såg detta i går kväll. Det skickades från Turkiet
            till mig.
          </note>
          <note>
            Vi måste nu se till att denna hemska propaganda och detta krig
            inte når våra barn i förorterna. Det gäller både kurdiska och
            turkiska barn. De är oskyldiga.
          </note>
          <note>
            Det är Erdoğan som är terrorist. Det är hans stat som terroriserar
            sitt eget folk och kurderna i Rojava. Jag menar att det också
            blir ett problem för oss om vi inte markerar i denna fråga.
          </note>
          <note>
            Det är inte första gången som rasistisk propaganda mot kurder,
            judar och armenier sprids. Det vet vi, och vi måste stoppa detta.
          </note>
          <note>
            Det förväntas också att en svensk utrikespolitik med feministiska
            inslag ska stödja kurderna, kurdiska kvinnor och kvinnorna i Mellanöstern,
            som har kämpat mot barbariet och mot det blodtörstiga Daish. Vem
            skulle annars stå upp för den feministiska andan? Det måste faktiskt
            ske – särskilt via dig, Margot Wallström, som har kämpat för kvinnors
            rättigheter.
          </note>
          <note>
            Kurdiska kvinnor har förväntningar. Här sitter många aleviter,
            kurder, turkar och svenskar som förväntar sig att du och vi nu
            ska göra något för att få stopp på detta.
          </note>
          <note>
            Folkrättsbrott måste stoppas – det vet vi. Sverige, EU och FN
            brukar vara väldigt snabba när ett land angriper ett annat land,
            vilket är viktigt. Varför gör man inte detta när det gäller Turkiet?
          </note>
          <note>
            Erdoğan har själv sagt att demokrati inte är målet. Målet är
            i stället att bekämpa andra människor och dessa människors sätt
            att själva, med folkligt stöd från andra minoriteter, skapa kantoner
            där kvinnor, barn, unga och andra är involverade.
          </note>
          <note>
            Det är det som Erdoğan är ute efter. Han var inte ute efter Daish
            – vi såg i många år hur han gav stöd till dem. Efter kampen mot
            barbariet är det nu en stat som beter sig barbariskt mot kurderna.
          </note>
          <note>
            Jag hoppas att vi nu får höra utrikesministern fördöma den turkiska
            regimens angrepp starkt.
          </note>
          <note type="speaker">
            Anf. 9 JABAR AMIN (MP):
          </note>
          <note>
            Fru talman! Tack, utrikesministern, för svaret!
          </note>
          <note>
            Utrikesministern vet att Afrindistriktet har varit ett av de
            få distrikt i Syrien som har varit lugna och som inte har blivit
            förstörda av kriget. Där har människorna varit mer eller mindre
            trygga, och där har den kurdiska befolkningen tagit emot hundratusentals
            flyktingar från övriga Syrien.
          </note>
          <note>
            Men i och med Erdoğans angrepp har man förstört tryggheten även
            i Afrindistriktet. Det som Erdoğan och han s regim ägnar sig åt
            nu, fru talman, är ingenting annat än statsterrorism. När civila
            mål bombas, när man går in och angriper mål i andra länder och
            när man utsätter civilbefolkningen för allt detta lidande är det
            terrorism – statsterrorism.
          </note>
          <note>
            Tyvärr har Erdoğan fått härja fritt. För några år sedan angrep
            han irakiska Kurdistan och kränkte folkrätten där. För två år
            sedan angrep han norra Kurdistan – den turkiska delen av Kurdistan.
            Han förstörde stad efter stad och mördade hundratals oskyldiga
            människor.
          </note>
          <note>
            Nu angriper han Afrindistriktet. Det är skrattretande att höra
            Erdoğan och hans regim hänvisa till terrorism. Om det är någon
            som har stött terrorismen i Mellanöstern är det Erdoğan och hans
            regim – det finns väldigt gott om bevis för detta. Parlamentariker
            i det turkiska parlamentet och de turkiska tidningarna har en
            efter en visat att Erdoğan har stött IS. Omvärlden vet detta.
          </note>
          <note>
            När Erdoğan och hans regim nu hänvisar till att folk i Afrin
            – ett tryggt och självstyrande område med ett inkluderande system
            – skulle utgöra ett hot mot Turkiet vet vi att detta inte är sant.
          </note>
          <note>
            Huvudskälet till Erdoğans angrepp är att han är rädd att det
            självstyrande och inkluderande systemet i Rojava skulle inspirera
            kurderna i de norra delarna av Kurdistan – det vill säga de turkiska
            delarna. Han vill förstöra det exempel som finns där.
          </note>
          <note>
            Jag menar att vi har tillräckligt med bevis – att Sverige har
            tillräckligt med belägg – för att kunna fördöma detta. Utrikesministern
            fick nu chansen att göra det, och jag är ledsen att jag inte fick
            höra att Sverige, som har så hög svansföring när det gäller åberopande
            av folkrätten, fördömer Erdoğan.
          </note>
          <note>
            Gång efter gång har han gett sig på civilbefolkningen i olika
            länder – i sitt eget land, i irakiska Kurdistan och nu i den syriska
            delen av Kurdistan.
          </note>
          <note>
            Att säga att vi inte har några belägg håller inte. Jag förväntar
            mig och hoppas att utrikesministern fördömer det folkrättsbrott
            som Erdo ğ an och hans regim gör sig skyldiga till.
          </note>
          <note type="speaker">
            Anf. 10 ANNIKA LILLEMETS (MP):
          </note>
          <note>
            Fru talman! Jag delar oron över att Erdo ğ anregimen känner att
            den kan komma undan, i och med att Turkiet är ett Natoland och
            det finns ett avtal mellan EU och Turkiet om flyktingar, likväl
            som över uteblivna reaktioner på tidigare övergrepp. Jabar Amin
            nämnde några, bland annat angreppet inom irakiska Kurdistan, alltså
            i ett annat land, och även i Turkiet, i norra Kurdistan. Erdo
            ğ anregimen inledde ett regelrätt krig mot flera städer i nor
            ­ ra Kurdistan 2015 med dödande, fängslande och omfattande ödeläggelse.
            Man kan i en FN-rapport se satellitbilder av ödelagda områden.
            Vad jag vet har Turkiets regim inte drabbats av några påföljder
            för detta.
          </note>
          <note>
            Turkiet har under Erdo ğ ans styre en historia av upprepade övergrepp
            och folkrättsbrott, så här gäller det verkligen att hålla trycket
            uppe och tillgripa alla diplomatiska medel som står oss till buds
            för att Turkiet ska förmås att upphöra med den här typen av övergrepp.
          </note>
          <note type="speaker">
            Anf. 11 Utrikesminister MARGOT WALLSTRÖM (S):
          </note>
          <note>
            Fru talman! Jag avser att komma till den allra viktigaste slutsatsen,
            vilket jag också avsåg i mitt förra inlägg. Först och främst:
            Det är inte så att vi har varit tysta. Vi har heller inte varit
            passiva, utan vi har tvärtom agerat i både FN och EU och fortsätter
            att påverka i de sammanhangen, eftersom vi självklart blir starkare
            om vi får ett samlat agerande från både EU:s och FN:s håll. Om
            vi inte bara vill låta det stanna vid att använda ordet fördömande
            utan faktiskt vill att det ska leda till ansvarsutkrävande måste
            vi basera våra argument på folkrätten.
          </note>
          <note>
            Det jag hade tänkt och ville avsluta mitt förra inlägg med var
            just att när det gäller Operation olivkvist är Utrikesdepartementets
            och våra folkrättsexperters preliminära bedömning att Turkiets
            agerande inte kan rättfärdigas genom en referens till självförsvarsrätten
            gentemot YPG. Vi vill att ett gemensamt agerande ska baseras på
            folkrätten i både FN- och EU-sammanhang. Men det betyder inte
            att vi därmed rättfärdigar eller stöder denna offensiv. Det är
            någonting helt annat. Det är därför som vi bilateralt har varit
            mycket tydliga med vad vi tycker.
          </note>
          <note>
            Ingen kan anklaga Sverige för att vara ett land som inte agerar.
            Om det är något land som agerar humanitärt i Syrienkonflikten,
            som ger pengar till detta och som hjälper folkrättsförsvarare,
            journalister och fria medier i Turkiet, så är det Sverige. Det
            är dit våra pengar och vårt stöd går. Vi har debatt här praktiskt
            taget varje vecka också om den negativa utvecklingen när det gäller
            demokratin i Turkiet, så jag tror att ingen kan säga att vi har
            varit tysta eller inte har agerat.
          </note>
          <note>
            I det här läget vill världssamfundet basera sitt agerande på
            folkrätten för att så småningom kunna utkräva ansvar. Och vi blir
            starkare, inte genom att helt ensamma skrika utan genom att agera
            gemensamt i EU och FN.
          </note>
          <note>
            Denna fråga kommer att förbli på FN:s dagordning. Vi kommer att
            bidra till det och fortsätta att peka på de orosmoment vi ser
            i allt det som händer. Den här offensiven gör dessutom att människor
            börjar undra vilka det är som har hjälpt till att bekämpa IS,
            precis som alla ni talare och interpellanter har påpekat.
          </note>
          <note>
            Det känns ibland som att man blir den ställföreträdande boven
            i det här fallet. Den rollen vill jag inte ta på mig, för jag
            menar att vi har agerat och uttryckt mycket tydligt vad vi tycker
            om den här utvecklingen.
          </note>
          <note>
            Just nu vill vi, precis som andra länder, att vi baserar vårt
            agerande på viktiga folkrättsprinciper.
          </note>
          <note type="speaker">
            Anf. 12 JONAS SJÖSTEDT (V):
          </note>
          <note>
            Fru talman! Tack, utrikesminister Wallström! Utrikesministern
            säger, och det är riktigt, att Utrikesdepartementets folkrättsexperter
            gjort bedömningen att det inte finns något stöd i folkrätten för
            Turkiets angrepp på Afrin. Det är en viktig slutsats att detta
            är folkrättsvidrigt. Det innebär också att man har en väldigt
            god grund för att kritisera detta övergrepp på regionen Afrin,
            och jag hoppas att Sverige kommer att göra det högt och ljudligt,
            klart och tydligt.
          </note>
          <note>
            Det finns en stolt tradition i svensk utrikespolitik av att stå
            upp mot stormakter som begår övergrepp på mindre regioner och
            länder. Att ta ställning här, fördöma angreppet och säga att vi
            kommer att agera i internationella sammanhang vore att fullfölja
            denna tradition. Vi i Vänsterpartiet uppmanar regeringen att göra
            det.
          </note>
          <note>
            Det var många som jublade när al-Raqqa befriades. Det var efterlängtat
            runtom i hela världen. Det var SDF, de turkiskledda styrkorna,
            som gjorde det. Kvinnor som tvingats att ha heltäckande slöja
            kunde slita av sig den och äntligen klä sig som de ville. Människor
            kunde lyssna på den musik de ville. Unga yazidiska kvinnor som
            hållits i sexuellt slaveri kunde befrias från det som de varit
            utsatta för.
          </note>
          <note>
            Vilka var det som var där? Jo, det var de kurder, de SDF-soldater,
            som nu slåss mot den turkiska övermakten i Afrin. Den kurdiska
            kvinna som Amineh Kakabaveh talade om här som hade skändats så
            grovt, en förskollärare, var med och befriade al-Raqqa.
          </note>
          <note>
            Det är dessa människor, som trodde att de hade omvärldens stöd,
            som vi nu sviker om vi vänder dem ryggen. Jag menar att det är
            vår uppgift att inte göra det utan att tydligt ta ställning mot
            Turkiets övergrepp på Afrin.
          </note>
          <note type="speaker">
            Anf. 13 AMINEH KAKABAVEH (V):
          </note>
          <note>
            Fru talman! Tack, utrikesministern! För 39 år sedan stödde västvärlden
            att Ayatollah Khomeini kom till makten. Han blev den värsta tyrannen
            genom tiderna i Mellanöstern. Sedan några år tillbaka har man
            gett liknande stöd till Erdoğan och Turkiet.
          </note>
          <note>
            Att FN:s säkerhetsråd inte tydligt och klart fördömer Turkiets
            intrång i Syrien visar på en ruttenhet i det politiska spelet.
            Demokratin har mycket få vänner, tyvärr, i några av länderna i
            området. De nationella etniska och religiösa minoriteterna, för
            att inte tala om kvinnorna, har heller inte några vänner bland
            ländernas regimer. Dessa ses i stället som fiender.
          </note>
          <note>
            Demokratiskt sinnade minoriteter, till exempel i Rojava, är ännu
            mer fientligt inställda till Erdoğan. Befolkningen i Rojava måste
            skyddas från de övergrepp som nu begås på dem. Det är folkrättsbrott.
          </note>
          <note>
            Turkiets angrepp har redan kostat många människors liv. Sverige
            måste använda alla tänkbara kanaler för att kriget inte ska utvidgas
            och leda till en än värre blodspillan. Turkiet får helt enkelt
            inte göra som Daish har gjort mot Rojava och Syrien. Detta måste
            stoppas nu. Det är faktiskt en förväntan att Sverige och väst
            stöder kvinnorna som har bekämpat Daish.
          </note>
          <note>
            Macron har fördömt detta folkrättsbrott. Det kan också Sverige
            driva i FN och EU.
          </note>
          <note type="speaker">
            Anf. 14 JABAR AMIN (MP):
          </note>
          <note>
            Fru talman! Låt mig inledningsvis säga till alla tjejer och killar,
            kvinnor och män som kämpar i Afrin för att stå emot den turkiska
            aggressionen att vi är stolta över er.
          </note>
          <note>
            Fru talman! Det är bra att utrikesministern är oroad över situationen.
            Det är bra, som det står i dag i medierna, att besöket i Ankara
            är inställt, om uppgiften stämmer att det skulle vara på grund
            av kritik från svenskt håll.
          </note>
          <note>
            Men det behövs betydligt mer än det. Vi behöver dels ett fördömande,
            dels verka för att stoppa angreppet. Ju mer tid som går, desto
            fler civila blir offer. Vi kan om vi vill kalla hem vår ambassadör
            från Ankara. Det skulle vara en tydlig politisk signal. Vi skulle
            i EU-sammanhang kunna ta initiativ till ett fördömande. Det är
            väldigt mycket mer vi behöver göra för att värna folkrätten, som
            vi talar så mycket om.
          </note>
          <note>
            I sitt anförande nämner utrikesministern flera gånger vikten
            av respekt för folkrätten. Men det måste också omsättas i handling.
            Vi måste agera när den kränks, och det är glädjande att Utrikesdepartementet
            har kommit till slutsatsen att Turkiet inte kan åberopa folkrätten.
            Jag hoppas att vi också kan komma till ett fördömande.
          </note>
          <note type="speaker">
            Anf. 15 Utrikesminister MARGOT WALLSTRÖM (S):
          </note>
          <note>
            Fru talman! Jag tackar interpellanterna. Detta är något som alla
            uppmärksammar, som syns i medierna och som oroar oss eftersom
            vi har följt Syrienkriget under sju långa år.
          </note>
          <note>
            Regeringen har alltsedan konflikten bröt ut i Syrien understrukit
            vikten av respekt för folkrätten och skydd av civila. Vi har gjort
            allt vi har kunnat för att både se till att kvinnor finns vid
            förhandlingsbordet och för att bidra till de humanitära insatserna,
            och vi kommer att fortsätta med det. Just nu är den humanitära
            situationen fruktansvärd för miljontals människor där.
          </note>
          <note>
            Vi kommer att fortsätta att verka för den FN-ledda fredsprocessen
            och stödja Staffan de Mistura. Vi kommer att fortsätta att agera
            multilateralt för att bli så effektiva som möjligt, inte bara
            i att fördöma ett dåd utan för att se till att det blir ett ansvarsutkrävande.
          </note>
          <note>
            Det är ju därför vi har folkrätten. Det räcker inte bara med
            ett ord. Det förändrar inte situationen på marken. Vi måste ändra
            på verkligheten, och då måste vi ha god grund för det. Eftersom
            vi kräver att dessa länder ska respektera folkrätten måste vi
            själva kunna basera det vi gör på folkrätten, och vår preliminära
            bedömning av de folkrättsliga grunderna är just de jag sa.
          </note>
          <note>
            Vi fortsätter att agera humanitärt, politiskt och diplomatiskt
            på alla sätt för att situationen inte ska eskalera, för att våldet
            ska minska, för att utkräva ansvar och för att vi förhoppningsvis
            en dag ska se fred i Syrien.
          </note>
          <note>
            Överläggningen var härmed avslutad.
          </note>
          <note>
            § 8 Svar på interpellationerna 2017/18:332 och 351 om kontanthantering
            under kris
          </note>
          <note type="speaker">
            Anf. 16 Statsrådet PER BOLUND (MP):
          </note>
          <note>
            Fru talman! Saila Quicklund har frågat mig hur jag ser på behovet
            av att trygga kontanthanteringen som en del av det civila samhällets
            krisberedskap. Lotta Finstorp har frågat mig vilka åtgärder jag
            avser att vidta för att stärka betalningsförmågan i samhället,
            även vid en tidpunkt när våra elektroniska betalningssystem slås
            ut.
          </note>
          <note>
            Jag besvarar båda frågorna gemensamt. Jag har redan vid flera
            tillfällen i kammaren haft tillfälle att redogöra för regeringens
            och statens arbete med att säkra en fungerande kontanthantering
            i hela riket. Det är regeringens uppfattning att alla i samhället
            bör ha tillgång till grundläggande betaltjänster till rimliga
            priser. I första hand bör marknaden tillhandahålla dessa tjänster
            och staten övervaka att det fungerar.
          </note>
          <note>
            Regeringen har dock till exempel sett till att ge länsstyrelserna
            i uppdrag att trygga tillgången till grundläggande betaltjänster
            på de orter där behovet inte tillgodoses av marknaden. Som en
            del i uppdraget har länsstyrelserna med hjälp av medel från Post-
            och telestyrelsen etablerat betaltjänstombud där man kan betala
            räkningar, ta ut pengar eller lämna dagskassor. År 2017 fanns
            det 36 statligt finansierade betaltjänstombud i landet.
          </note>
          <note>
            Jag delar beskrivningen om vikten av en stark civil beredskap
            i den värld vi lever i. Försvarsberedningen framhåller i rapporten
            Motståndskraft – Inriktningen av totalförsvaret och utformningen
            av det civila försvaret 2021–2025 att Sveriges befolkning måste
            ha förutsättningar att upprätthålla grundläggande ekonomiska transaktionsmöjligheter
            genom tillgång till kontanter, alternativa betalningsmedel eller
            någon form av statliga krediter. Under höjd beredskap och då ytterst
            i krig är detta särskilt viktigt för att upprätthålla försvarsviljan
            och motståndsandan i samhället.
          </note>
          <note>
            Försvarsberedningen betonar betydelsen av det finansiella systemets
            funktionalitet för våra totalförsvarsansträngningar. För att upprätthålla
            försvarsviljan i samhället måste förberedelser och planering genomföras
            för att kunna hantera alternativa betalningsmedel.
          </note>
          <note>
            Regeringen beaktar dessa utmaningar i den fortsatta utformningen
            av totalförsvaret.
          </note>
          <note>
            I vissa former av kriser kan det inte uteslutas att kontanter
            kan komma att spela en viktig roll för att upprätthålla centrala
            funktioner i vårt samhälle och vår ekonomi.
          </note>
          <note>
            I regeringens proposition från 2015 Försvarspolitisk inriktning
            – Sveriges försvar 2016–2020 , som riksdagen ställde sig bakom,
            konstaterades att ”den myndighet eller utförare som har ansvaret
            för en verksamhet under normala förhållanden, i enlighet med ansvarsprincipen,
            även har ansvar för att vidta de åtgärder som krävs för att verksamheten
            kan bedrivas även i en krissituation och vid höjd beredskap”.
          </note>
          <note>
            När det gäller frågan om kontantförsörjningen ligger huvudansvaret
            hos Riksbanken. Efter ett tillkännagivande från riksdagen tillsatte
            reger ­ ingen 2016 den parlamentariska Riksbankskommittén. Den
            har bland annat i uppdrag att utreda hur Riksbankens ansvar för
            beredskapen i betalningssystemet vid fredstida kriser och vid
            höjd beredskap bör tydliggöras i lag.
          </note>
          <note>
            Dessutom ska kommittén överväga om lagstiftningen angående Riksbankens
            beredskapsansvar vid fredstida kriser och vid höjd beredskap behöver
            moderniseras.
          </note>
          <note>
            Jag tycker att det är viktigt att dessa frågor får en bred och
            djup genomlysning och att förslag som läggs inom områdena samhällets
            krisberedskap och civilt försvar sker med så brett parlamentariskt
            stöd som möjligt.
          </note>
          <note>
            Riksbankskommittén ska rapportera sina förslag senast den 31
            maj 2019. Jag bör som ansvarigt statsråd inte i övrigt föregripa
            arbetet i den parlamentariska kommittén.
          </note>
          <note type="speaker">
            Anf. 17 SAILA QUICKLUND (M):
          </note>
          <note>
            Fru talman! Jag tackar statsrådet för svaret.
          </note>
          <note>
            Har ni kontanter för en månad, blir mer och mer en relevant fråga
            i vårt samhälle. Försvarsberedningen betonade också härommånaden
            att varje medborgare har ett ansvar för att klara sin egen försörjning
            och omsorg under en vecka utan stöd från samhället.
          </note>
          <note>
            Det finns ett brett samförstånd om att vi måste göra Sverige
            mer motståndskraftigt både civilt och militärt. Här spelar kontanthanteringen
            en stor roll då risken för en attack mot elektronisk betalning
            gör tillgången till kontanter mer vital.
          </note>
          <note>
            Sverige är ett av de länder i Europa som har kommit längst med
            det kontantlösa samhället. Innovationer som till exempel Swish
            har gjort att många småföretagare har kunnat komma ut på marknaden.
            Samtidigt är vi fortfarande i behov av kontanter, och det är mycket
            kontanter i omlopp. Så länge bankomater och växlingskontor tillhandahåller
            kontanter måste också insättning kunna ske smidigt. Det är här
            vi ser utmaningar. Här måste vi lyckas hitta en medelväg där vi
            kan tillgodose allas behov.
          </note>
          <note>
            Marknaden för betaltjänster utvecklas snabbt som en följd av
            digitaliseringen. Det är inte bara positivt, utan skapar också
            problem, inte minst ute på landsbygden. Länsstyrelserna i Dalarnas
            län, Gävleborgs län, Jämtlands län och Västerbottens län framhåller
            i sina så kallade bevakningsrapporter att det kan uppstå problem
            med digitala betaltjänster, då delar av länen har otillräcklig
            digital infrastruktur. Det här är ett känt problem. Redan 2014
            kommenterade Christina Rehnberg, den nationella samordnaren för
            länsstyrelsernas betaltjänstuppdrag, detta på följande sätt: ”Problemen
            bottnar i att det blir allt längre till banker som hanterar kontanter,
            att det finns brister i kapaciteten och utbyggnaden av mobil-
            och bredbandsnäten, samt att det finns människor som av olika
            skäl ställs utanför det digitala samhället. Dessutom tar beteendeförändringar
            tid.”
          </note>
          <note>
            Företagare som jag känner till åker över 30 kilometer för att
            kunna köpa växelkassa. Det här blir såklart både dyrt och tidskrävande.
            Framför allt är det under turistmånaderna sommartid som det här
            blir mest aktuellt. En företagare uttrycker: ”Räknar man ihop
            alltihopa så blir det dyrare att åka och hämta pengarna än vad
            pengarna är värda.” Enligt undersökningar uppger 90 procent av
            svenska folket att de har använt kontanter i sin vardag den senaste
            månaden.
          </note>
          <note>
            Tanken med ett kontantfritt samhälle tror jag att många kan sympatisera
            med. Det är inte fråga om det. Men det här har gått alldeles för
            fort, framför allt i landsbygdssektorn. Det är också där man är
            mest utsatt. Därför vill jag fråga statsrådet: Hur avser statsrådet
            att agera med anledning av att landsbygdens näringsidkare och
            enskilda personer är speciellt hårt utsatta när det gäller kontanthanteringen?
          </note>
          <note type="speaker">
            Anf. 18 LOTTA FINSTORP (M):
          </note>
          <note>
            Fru talman! Jag tackar ministern för svaret. Förra veckan hade
            jag en interpellationsdebatt med justitie- och inrikesministern
            angående cybersä ­ kerhet. Det här är en fråga som ligger i samma
            härad. Vad händer den dag då strömmen slås ut? Vi har kommit väldigt
            långt med digitaliserade betal ­ tjänster i Sverige, och vi är
            ganska sårbara när det handlar om strömför ­ sörjningen för de
            här tjänsterna.
          </note>
          <note>
            Sverige är i dag ett av de länder som har kommit längst i utvecklingen
            av det kontantlösa samhället, och jag tror att de flesta av oss
            uppskattar det väldigt mycket. Man kan swisha och använda sitt
            betalkort i stället för att ha kontanter. Men det är också väldigt
            sårbart. I förhållande till våra grannar och omvärlden sticker
            vi ut som ett extremfall, även om många av oss tycker att det
            är väldigt positivt. Under 50 år har kontanthanteringen i samhället
            gått från att omsätta runt 10 procent till 3 procent. I dag finns
            dock fortfarande 90 miljarder i kontanter i samhället.
          </note>
          <note>
            Precis som min kollega Saila Quicklund tog upp är kontanthantering
            ett problem på landsbygden. Så länge det finns kontanter att ta
            ut i bankomaterna används de pengarna. Men småföretagaren på landsbygden
            har väldigt svårt att bli av med kontanterna.
          </note>
          <note>
            Cybersäkerheten och hotbilden präglas i dag i allt större utsträckning
            av digitaliseringens frammarsch. Sårbarheten blir väldigt tydlig
            just när det handlar om digitaliseringen. Det kan bli en fullständig
            utslagning om det sker en cyberattack som påverkar strömförsörjninge
            n och leder till it ‑ och telehaveri och annat. I förra veckans
            interpellationsdebatt pratade vi bland annat om vindkraftverk
            i Sverige som på många sätt inte har lösenord; man kan alltså
            komma åt dem.
          </note>
          <note>
            Riksrevisionen gjorde redan 2007 en väldigt bra granskning som
            är aktuell än i dag med bäring på den sårbarhet som vi har i digitala
            tjänster. Där pratar man om att det behövs en långsiktig strategi
            för gemensamma övningar och att det bör finnas en tjänsteman i
            beredskap inom det finansiella systemet. En av mina frågor är:
            Finns det en TIB, en tjänsteman i beredskap, för de finansiella
            funktionerna i samhället?
          </note>
          <note>
            Man sa också i den här rapporten att myndigheterna bör komplettera
            sina krisplaner med åtgärder som behövs för att kunna samverka
            med andra aktörer som kan bidra till att höja beredskapen i betalningssystemet.
            Jag delar den uppfattning ministern ger uttryck för i interpellationssvaret:
            Marknaden har ett stort ansvar, men det behövs självklart också
            ett ansvar från staten. Det är detta min andra fråga gäller, och
            den skulle jag också vilja få svar på.
          </note>
          <note>
            Frågorna är alltså: Finns det i dag en tjänsteman i beredskap
            i den finansiella sektorn? Vilket övergripande ansvar har staten
            för att se till att kontanthanteringen fungerar vid ett större
            avbrott?
          </note>
          <note type="speaker">
            Anf. 19 Statsrådet PER BOLUND (MP):
          </note>
          <note>
            Fru talman! Jag tackar både Saila Quicklund och Lotta Finstorp
            för viktiga frågeställningar. Vi är inne i en stor omställning
            av vårt samhälle, en digitalisering som påverkar inte bara finansmarknaden
            utan hela vårt samhälle. Det är viktigt att hela tiden lyfta fram
            perspektiv på hur denna omställning påverkar olika delar av samhällets
            funktioner och vår beredskap inför framtiden.
          </note>
          <note>
            Eftersom det är två olika frågeställningar, dels om påverkan
            på vårt samhälle i dag i fredstid, när allting löper på som vanligt,
            dels om vad som händer i en krissituation eller till och med ett
            krigstillstånd, tänkte jag också dela upp svaren lite grann.
          </note>
          <note>
            Vi börjar med utvecklingen i vårt samhälle, till exempel på landsbygden.
            Hur ska man kunna se till att vi kan klara av både insättningar
            och uttag i hela landet? Precis som frågeställarna pekar på har
            utvecklingen gått snabbt. Den är i hög grad efterfrågedriven,
            vilket också är viktigt. Det finns en stark efterfrågan på digitala
            betalningslösningar och digitala finansiella tjänster. För många
            människor i vårt samhälle har det här inneburit en betydligt lättare
            vardag. Jag är personligen själv väldigt glad över att kunna göra
            bankaffärer när som helst från min dator i stället för att behöva
            stå i kö på banken före kl. 15, som tidigare generationer har
            varit tvungna att göra. Det är klart att det också möjliggör många
            nya tjänster som annars inte skulle ha kommit i fråga. Till exempel
            går utvecklingen av fintech, den finansiella tekniken, väldigt
            snabbt framåt. Mycket av detta är positivt.
          </note>
          <note>
            Men när det sker en stor samhällsomvandling, som den som nu håller
            på att ske, kommer det självklart också att uppstå problem som
            vi behöver lösa längs vägen. Till exempel är såklart utsatta konsumentgrupper
            en frågeställning som vi måste hitta ett sätt att hantera. Det
            är också så att man ska ha tillgång till grundläggande betaltjänster
            och ett finansiellt system i hela landet. Där har vi vidtagit
            åtgärder i form av betaltjänstombud. Vi har bevakning från våra
            länsstyrelser och möjlighet att gå in med insatser med finansiering
            från Post- och telestyrelsen. Vi har också haft ett antal rundabordssamtal
            med alla aktörer, både myndigheter och banker, för att kunna hitta
            vägar framåt.
          </note>
          <note>
            Här är det viktigt att poängtera att olika banker på en marknad
            som präglas av fri konkurrens har sett lite olika på de här frågeställningarna.
            Det finns bankkedjor som har mer kontanthantering. Som konsument
            har man såklart möjlighet att välja den bank som man själv tycker
            uppfyller ens krav som kund bäst. Tycker man att kontanthantering
            är viktigt har man i många fall möjlighet att välja en bank som
            motsvarar de krav man ställer.
          </note>
          <note>
            Men det här är en fråga som vi har anledning att hela tiden följa.
            Inte minst har den parlamentariska Riksbankskommittén fått regeringens
            uppdrag – som också baseras på ett tillkännagivande från riksdagen
            – att gräva djupt i de här frågorna, för det är komplicerade frågor.
            Detta är ingenting som man ska kasta ur sig förslag om lättvindigt,
            utan det krävs en ganska djup grad av eftertanke för att hitta
            åtgärder som fungerar.
          </note>
          <note>
            Jag vill nu säga något om hanteringen i kris och krig. Detta
            är ett område där regeringen har lagt in en betydligt högre växel
            och där jag också finner att det finns ett starkt stöd, dels från
            våra myndigheter som har ansvar för försvar av landet i krislägen
            och krigssituationer, dels här i Sveriges riksdag. Regeringen
            har sagt till våra myndigheter att vi behöver vara betydligt bättre
            beredda på att kunna klara av störningar i vårt samhälle i kris.
            Det gäller självklart också den finansiella sektorn.
          </note>
          <note>
            Här har myndigheterna tagit stora steg framåt. Man ökar till
            exempel samarbetet, även med till exempel Försvarsmakten, för
            att kunna säkerställa att viktiga funktioner bibehålls även i
            krissituationer och i krigstillstånd. Det har skett utbildningar.
            Man har deltagit i övningar för att kunna hantera det här på ett
            bra sätt. Man analyserar myndigheternas ansvarsområden för att
            se till att man har bra beredskap samt utser personer som är särskilt
            ansvariga för utvecklingen.
          </note>
          <note>
            Vi har självklart påbörjat detta arbete, men det är ett arbete
            som kräver lång tid för att byggas upp. Beredskap tar lång tid
            att bygga upp. Tyvärr går det snabbt att rasera den. Det här är
            ett arbete som vi behöver fortsätta med långsiktigt.
          </note>
          <note type="speaker">
            Anf. 20 SAILA QUICKLUND (M):
          </note>
          <note>
            Fru talman! Jag tackar statsrådet för svaret. Försvarsberedningen
            konstaterar att utvecklingen har ökat sårbarheten inför långvariga
            elavbrott och fallerande elektroniska kommunikationer. Det finansiella
            systemet är ju beroende av både elförsörjning och fungerande elektroniska
            kommunikationer. Det vet vi.
          </note>
          <note>
            Dessutom utgör infrastrukturen ett mål för fiender inför och
            under ett väpnat angrepp. Det innebär att vi måste planera och
            förbereda oss för hur vi säkerställer att det finansiella systemets
            grundläggande funktioner fungerar även om det saknas elektricitet
            och elektroniska kommunikationer.
          </note>
          <note>
            Försvarsberedningen konstaterar även i dag tre saker:
          </note>
          <note>
            Det är allvarligt och måste beaktas.
          </note>
          <note>
            Rikssystemet används i dag för att hantera de manuella reservrutinerna.
            Men de är mycket begränsade, personalintensiva och tar också lång
            tid att genomföra. Dessutom tar det lång tid att återställa systemet
            efter ett avbrott.
          </note>
          <note>
            Skulle kontantbrist uppstå eller om förtroendet för den inhemska
            valutan skadas blir det ofta kontanter i utländska valutor, till
            exempel dollar eller euro, som fungerar som alternativa betalningsmedel.
            Det är också vanligt med handel på kredit, om det finns förtroende
            mellan köpare och säljare, eller byteshandel.
          </note>
          <note>
            Försvarsberedningen understryker i sin rapport att Sveriges befolkning
            måste ha förutsättningar för att upprätthålla grundläggande ekonomiska
            transaktionsmöjligheter genom tillgång till kontanter, alternativa
            betalningsmedel eller någon form av statliga krediter.
          </note>
          <note>
            Eftersom kontantanvändningen gått ned så snabbt det senaste decenniet
            anser Försvarsberedningen också att befolkningen måste informeras
            om hur länge den förväntas klara sig utan betalningsmedel som
            är beroende av att elförsörjning eller elektroniska kommunikationer
            fungerar.
          </note>
          <note>
            Mina frågor till statsrådet blir: Hur mycket av informationen
            har kommit ut till gemene man? Vad tror vi om det? Hur mycket
            av det har verkligen nått ut? Hur ska informationen nå landets
            befolkning? Nu är det mest vi initierade som har kunskaper, även
            om frågeställningarna börjar komma i större omfattningen.
          </note>
          <note>
            Försvarsberedningen var tydlig med att befolkningen måste informeras
            om hur länge den förväntas klara sig utan betalningsmedel som
            är beroende av elförsörjning och elektroniska kommunikationer.
            Hur ser planen ut? Vad är tidsperspektivet?
          </note>
          <note type="speaker">
            Anf. 21 LOTTA FINSTORP (M):
          </note>
          <note>
            Fru talman! Jag är glad över att finansmarknadsministern säger
            att regeringen nu har lagt in en högre växel. Det behövdes verkligen.
            Som sista land i EU har Sverige antagit en cyber- och informationssäkerhetsstrategi.
            Det är bra att den finns på plats, men det har tagit väldigt lång
            tid.
          </note>
          <note>
            Enligt FRA utsätts Sverige för någonstans runt 10 000 statssanktione
            ­ rade cyberaktiviteter i månaden. Man hävdar även att hoten ökar
            i styrka och omfattning. Vi har nog hittills varit ganska aningslösa
            inför detta och hur vi måste säkra upp – och bara en sådan sak
            som betalningstjänsterna i samhället.
          </note>
          <note>
            Det finns mycket annat som kan slås ut. Men här gäller det att
            människor inte kan handla för att det inte finns någonstans där
            de kan betala med till exempel Swish därför att strömmen inte
            längre finns där. Det är en växande hotbild och en problematik
            som drabbar gemene man på ett mycket påtagligt sätt.
          </note>
          <note>
            Både FRA, Must och Säpo uttrycker i sina årsrapporter att det
            finns stora brister i Sveriges säkerhetsskydd på cyberområdet.
            Det är exakt bland annat detta som kommer att påverka gemene man.
            Det är bråttom att säkra våra system. Det är bra att det är tillsatt
            en utredning, och vi ser fram emot att den ska komma på plats.
            Jag hoppas att vi inte blir omsprungna ännu mer än vad vi redan
            har blivit.
          </note>
          <note>
            Jag har en fråga. Hur länge kan det elektroniska betalningssystemet
            ligga nere utan att det i någon högre grad skulle påverka samhället?
            Finns det någon uppfattning? Det kanske kommer i utredningen sedan.
            Jag kan bara gissa. Men jag tror inte att det kan ligga nere särskilt
            länge förrän det påverkar oss väldigt mycket och väldigt negativt.
          </note>
          <note>
            Försvarsberedningen har, precis som kollegan Saila Quicklund
            säger, tagit fram väldigt tydliga skrivningar om det finansiella
            systemet och totalförsvaret. Där konstateras att Riksbanken har
            minimerat den egna lagerhållningen av sedlar och mynt och att
            statsmakterna förlitar sig starkt på ett fåtal privata aktörer.
          </note>
          <note>
            Det är lite grann som ministern säger i svaret. De privata aktörerna
            ska förse oss med och hantera kontanter i samhället. Det tycker
            jag är helt rätt, absolut.
          </note>
          <note>
            Det handlar om den dagen det är ett hot mot staten. Det kan vara
            sådan banal sak, om man får säga det, som att strömförsörjningen
            slås ut. Då är vi verkligen illa ute. Det finns inte heller några
            lagkrav på bankerna att hantera kontanter eller tvingande lagkrav
            på näringsidkare som i många andra länder att ta emot kontantbetalningar.
          </note>
          <note>
            Framför allt i Stockholm tar många mindre företag, kaféer och
            så vidare inte längre emot kontanter av många olika skäl. Det
            kostar att sätta in kontanterna på banken. Men de ser det också
            ur ett rånperspektiv. Det är absolut förståeligt.
          </note>
          <note>
            Vi är stolta över att vi har kommit långt i digitaliserade betallösningar.
            Men vi ser också hotbilden om strömmen slås ut och sårbarheten.
            Det gäller att kunna arbeta på två arenor samtidigt, och det är
            lite grann en konst att balansera det.
          </note>
          <note>
            Jag tror att de flesta av oss vill att människor går över till
            digitala lösningar. Men vi ser den stora sårbarheten. Jag skulle
            vilja att ministern svarar mig, om det går att svara på frågan:
            Hur länge kan elektroniska betalningssystem ligga nere utan att
            det i någon högre grad skulle påverka samhället?
          </note>
          <note type="speaker">
            Anf. 22 Statsrådet PER BOLUND (MP):
          </note>
          <note>
            Fru talman! Till att börja med får jag sätta in frågan i ett
            perspektiv. Även om vi har sett en snabb minskning av användningen
            av kontanter i vårt samhälle är det inget som pekar på att vi
            är i ett eller ens i snabb takt på väg mot ett kontantlöst samhälle.
            Tvärtom har Riksbanken just gett ut en ny serie sedlar och mynt.
            Det är så gott som något ett tecken på att vi kommer att ha kvar
            kontanter i samhället under överskådlig framtid.
          </note>
          <note>
            Det är viktigt att poängtera att även om man ganska snabbt kan
            se hur sårbara de elektroniska systemen kan vara innehåller även
            kontanthanteringen vissa delar av sårbarhet. Man kan tänka sig
            att det går lätt att byta sedlar och mynt mellan privatpersoner
            eller kanske i en lokal affär eller liknande. Men även frågeställarna
            har varit inne på att kontanter måste transporteras.
          </note>
          <note>
            Det är inte alltid som kontanterna är jämnt fördelade. Ibland
            är det för många på ett ställe och för få på ett annat ställe.
            Hela den strukturen måste hanteras och skötas även i en kris-
            eller krigssituation. Vi måste minnas att en av anledningarna
            till att kontanterna har minskat är att det har funnits ganska
            stora problem med kontanthanteringen.
          </note>
          <note>
            När jag växte upp var det nästan vardagsmat med till exempel
            rån av värdetransporter. Det är ett problem som har minskat ganska
            radikalt. Till viss del är det framdrivet av arbetsmiljöskäl.
            I till exempel kollektivtrafiken här i Stockholm kan man inte
            använda kontanter. Det är framför allt för att chaufförerna helt
            enkelt var sårbara för rånrisker och ibland råkade väldigt illa
            ut.
          </note>
          <note>
            Det finns starka skäl på båda sidor i den här frågan. Därför
            är det viktigt att vi låter frågan hanteras i så god ordning som
            möjligt. Helst skulle jag vilja se en så bred parlamentarisk uppslutning
            som möjligt bakom det. Därför är det ett viktigt svar att kunna
            peka på den parlamentariska Riksbankskommittén där representanter
            för alla partier är närvarande.
          </note>
          <note>
            Där ska man titta på bland annat just den fråga som Lotta Finstorp
            lyfter fram om lagkrav för kontanter. Skulle det gå att ta fram
            en lagstiftning som fångar upp problematiken och åtgärdar den
            på ett bra sätt? Norge brukar lyftas fram som ett exempel. Där
            finns en lag. Även i Norge ser vi en framväxt av bankkontor utan
            kontanthantering. Möjligen är det inte så lätt som man tror att
            hitta en lagstiftning som träffar rätt i det fallet.
          </note>
          <note>
            Saila Quicklund lyfter fram frågan om informationen. Det är otroligt
            viktigt att vi som medborgare ska vara informerade om vad som
            förväntas av oss och hur vi kan skydda oss själva. Där har Myndigheten
            för samhällsskydd och beredskap fått i uppdrag att öka informationsspridningen
            till allmänheten. Den ska under våren ta fram ett nationellt informationsmaterial
            och redovisa det redan nu nästa månad i mars.
          </note>
          <note>
            Under våren ska man också gå ut med bättre information till oss
            medborgare om hur vi kan skydda oss. Vad behöver vi till exempel
            ha för förråd hemma? Det är även möjligt att kontantfrågan kommer
            att täckas upp i det fallet.
          </note>
          <note>
            Lotta Finstorp frågar mig hur länge samhället klarar sig utan
            digitala betalningslösningar. Det har inte jag någon detaljerad
            kunskap om. Däremot vet jag att irritationen från oss konsumenter
            växer väldigt snabbt. Det räcker med att vi inte kan få en betalning
            att gå igenom för att frustrationen snabbt ska växa. Det är klart
            att det också ger en ökad sårbarhet i form av att den tillit som
            vi behöver ha, särskilt i en krissituation, urholkas ganska snabbt
            när viktiga samhällsfunktioner fallerar.
          </note>
          <note>
            Det viktiga för mig är att vi måste jobba brett med frågan. Vi
            måste självklart skydda våra digitala betalningslösningar, se
            till att de är robusta och att de klarar av att stå emot krissituationer.
            De måste klara av att vara redundanta. Om det skulle falla igenom
            på ett sätt får man försöka hitta ett annat system för att se
            till att de upprätthålls.
          </note>
          <note>
            Vi måste också förbereda oss bredare för att klara av kris- och
            krigs ­ situationer. Det arbetet pågår nu med full fart i alla
            våra myndigheter, och särskilt i de 46 myndigheter som är speciellt
            utpekade i denna viktiga upp ­ gift.
          </note>
          <note type="speaker">
            Anf. 23 SAILA QUICKLUND (M):
          </note>
          <note>
            Fru talman! Tack, statsrådet, för svaret! Detta är en fråga som
            jag tror kommer att öka i betydelse. Frågorna blir fler, och det
            är viktigt att vi har en stor tydlighet när det gäller detta.
            Annars skapar det en ännu större oro bland människor. Man upplever
            att man vill ta del av detta, och det är också därför vi har ställt
            interpellationerna.
          </note>
          <note>
            Kontanthanteringsfrågan har två delar. Jag bor i ett landsbygdslän
            och har förståelse för betydelsen av att vi kan säkerställa kontanthanteringen.
            När jag hör näringslivsföreträdare uttrycka detta säger de att
            det är väldigt dyrt för dem. Det finns också förväntningar på
            att de privata ska lösa situa ­ tionen. Det är tufft för en mindre
            företagare att stå mot bankerna i en sådan här fråga eller på
            annat sätt. Detta är ett delat ansvar där samhället, inte minst
            regeringen, har ett stort ansvar för att se över det hela. Detta
            ansvar uttrycker man också att man kommer att ta, och det gläder
            mig. Förutsätt ­ ningarna är också väldigt olika vad gäller landsbygden,
            med bättre eller sämre bredbandsutbyggnad och mobiltäckning.
          </note>
          <note>
            Den andra aspekten som vi har debatterat i dag handlar om att
            vi måste göra Sverige mer motståndskraftigt, både civilt och militärt.
            Också här kommer kontanthanteringsfrågan upp, och den kommer att
            spela en stor roll då risken med en attack mot elektronisk betalning
            gör att tillgången till kontanter kommer att bli en vital fråga.
          </note>
          <note>
            Jag, och många med mig, tycker att det här är viktigt. Jag kommer
            att följa regeringens arbete i frågan. Kanske får vi anledning
            att mötas igen i en liknande debatt.
          </note>
          <note type="speaker">
            Anf. 24 LOTTA FINSTORP (M):
          </note>
          <note>
            Fru talman! Tack, ministern, för en viktig debatt! Precis som
            min kollega Saila Quicklund säger kommer vi säkert att mötas ytterligare
            i dessa frågor.
          </note>
          <note>
            Försvarsberedningen understryker att man måste jobba mer i hängrännor
            än i stuprör avseende totalförsvaret. Just denna fråga är en sådan.
            Vi måste få en cybersäkerhet som är värd namnet och där vi känner
            oss trygga. Man måste då se till både den civila beredskapen och
            Försvarsmaktens beredskap.
          </note>
          <note>
            I Försvarsberedningens arbete och i dokumentationen talar man
            bland annat om totalförsvarsplaneringen i den finansiella sektorn,
            som till exempel måste innefatta relevanta krigsplaceringar. Värdetransportpersonal
            och bankpersonal måste finnas involverade i totalförsvarets arbete
            när vi ska försöka säkra detta både på den civila sidan och på
            försvarssidan.
          </note>
          <note>
            I betänkandet Svensk kontanthantering 2014, som ministern tidigare
            hänvisade till, handlar det mycket om kontanthanteringskedjan.
            Med nya betalningslösningar måste det finnas en bra kedja i samhället
            som förser såväl banker som företag och personal med kontanter,
            om man nu måste använda det. Det finns mycket bra i betänkandet.
          </note>
          <note>
            Jag läste en granskning som Svenska Dagbladet gjort som visade
            att om Riksbanken skulle utsättas för en cyberattack skulle konsekvenserna
            kunna bli förödande inte bara för enskilda utan för hela Sverige
            som na ­ tion. Det är precis det vi är inne på och diskuterar
            här.
          </note>
          <note>
            Vi har en aningslöshet i Sverige. Vi tror inte att vi kommer
            att drabbas av detta, och därför har vi inte heller förberett
            oss riktigt. Men hur behöver vi, privatpersoner och mindre företag,
            egentligen förbereda oss? Vad anser ministern om detta? Ska vi
            ha kontanter hemma så att det räcker en månad, eller hur ska det
            se ut?
          </note>
          <note type="speaker">
            Anf. 25 Statsrådet PER BOLUND (MP):
          </note>
          <note>
            Fru talman! Också jag vill tacka för en värdefull debatt i en
            viktig fråga, som vi har all anledning att fortsätta att diskutera
            och att försöka hitta lösningar på. Hur kan samhället öka sin
            robusthet? Hur kan vi klara av att säkerställa samhällets viktigaste
            funktioner när vi blir utsatta för störningar, påfrestningar eller
            i värsta fall aggressioner från andra länder eller parter?
          </note>
          <note>
            Det är ett omfattande arbete där vi behöver fundera på djupet
            på hur vi kan se till att vi har förmågan att stå emot störningar.
            Det gäller såklart även finanssektorn med finansiella funktioner
            och tjänster och även betaltjänster. Det är en fråga där regeringen
            redan arbetar intensivt och där vi kommer att fortsätta att arbeta
            intensivt också framöver.
          </note>
          <note>
            Ibland är det, åtminstone inledningsvis, lättare att visa på
            utmaningar och problem som behöver lösas, men svaren kräver också
            ibland ganska gott om tid och även expertkunskap för att tränga
            in på djupet och hitta de rätta lösningarna.
          </note>
          <note>
            Därför tycker jag att det är viktigt och självklart att vi fortsätter
            att diskutera och debattera och försöker komma med lösningar.
            Men i slutändan är det de som våra partier har utsett och som
            sitter i Riksbankskommittén, och som har ett gediget expertstöd
            från myndigheter och från andra experter i samhället, som också
            har att ta fram de slutgiltiga förslagen. Riksbankskommittén kommer
            att lämna sitt förslag redan nästa år, så det är inte särskilt
            lång tid vi behöver vänta på det.
          </note>
          <note>
            Där kommer man att titta på hur betalningsfunktionerna och kontanthanteringen
            fungerar i dag, i fredstid, men även på möjligheterna till ett
            robust, säkerställt system som fungerar även om vi skulle drabbas
            av olika former av störningar. Jag hoppas att Moderaterna spelar
            in förslag och tankar och engagerar sig i kommitténs arbete framöver,
            för det är ett otroligt viktigt arbete.
          </note>
          <note>
            Regeringen kommer att fortsätta att arbeta med frågan. Vi kommer
            inte bara att invänta Riksbankskommittén, utan vi kommer också
            att engagera oss och se till att beredskapen ökar i samhället
            överlag.
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellation 2017/18:282 om Lantmäteriets handläggningstider
          </note>
          <note type="speaker">
            Anf. 26 Statsrådet PETER ERIKSSON (MP):
          </note>
          <note>
            Fru talman! Lars Beckman har frågat mig vilka åtgärder jag vidtar
            i min tjänsteutövning för att korta handläggningstiderna för lantmäteriförrättningar
            när det gäller enskilda vägar.
          </note>
          <note>
            I sin fråga hänvisar Lars Beckman bland annat till ett konkret
            förslag med förenklingar för att snabba på och sänka kostnaderna
            för att ändra andelstal i gemensamhetsanläggningar. Detta avser
            det förslag som Riksförbundet Enskilda Vägar (REV) har lämnat
            till regeringen om möjlighet för samfällighetsföreningar att själva
            ändra andelstalen för de fastigheter som ingår i den gemensamhetsanläggning
            som föreningen förvaltar.
          </note>
          <note>
            Lagstiftningen kring gemensamhetsanläggningar har genomgått förenklingar,
            senast år 2015. När det gäller ändringar av regelverk är det dock
            viktigt att dessa inte bara bidrar till ökad effektivitet utan
            även upprätthåller rättssäkerheten. Statsrådet Fritzon har så
            sent som i oktober i fjol besvarat en fråga från Lars Beckmans
            partikollega Cecilia Widegren som berör REV:s förslag och de invändningar
            som förts fram mot det.
          </note>
          <note>
            Problemet med Lantmäteriets långa handläggningstider inom fastighetsbildningsverksamheten
            kan dock inte åtgärdas enbart med ändrad lagstiftning. Jag vill
            betona att det kommer att krävas ett betydligt bredare grepp och
            fler åtgärder än så för att nå målet med rimliga handläggningstider.
            Regeringen har vidtagit och fortsätter att vidta en rad sådana
            åtgärder för att komma till rätta med Lantmäteriets långa handläggningstider.
            Detta har jag så sent som i augusti respektive november i fjol
            svarat Lars Beckmans partikollegor Sten Bergheden och Jan R Andersson.
          </note>
          <note>
            Lantmäteriet fick i sitt regleringsbrev för 2018 i uppdrag att
            vidareutveckla sin redovisning och analys av handläggningstider
            både för de kommunala lantmäterimyndigheterna och den statliga
            lantmäterimyndigheten. Dessa är ett första steg för att göra det
            möjligt att kunna mäta effekten av olika åtgärder samt vid behov
            kunna prioritera och vidta ytterligare åtgärder. Uppdragen bygger
            på Statskontorets rapport från regeringsuppdraget att utvärdera
            organiseringen av fastighetsbildningen med mera. Statskontorets
            övriga förslag bereds nu inom Regeringskansliet.
          </note>
          <note>
            Den 13 december 2017 utsåg regeringen Susanne Ås Sivborg till
            ny generaldirektör för Lantmäteriet. Tidigare under året har regeringen
            även stärkt Lantmäteriets ledning genom att utse fyra nya styrelseledamöter,
            däribland en ny styrelseordförande. Den nya generaldirektören
            tillträdde sin tjänst den 1 januari i år och det är regeringens
            bedömning att hon till sammans med den förnyade styrelsen har
            förutsättningar att ta ett helhetsgrepp om Lantmäteriet och dess
            fastighetsbildningsverksamhet för att möta de utmaningar myndigheten
            står inför.
          </note>
          <note>
            Jag kommer att fortsätta följa handläggningstidernas utveckling
            och effekten av vidtagna åtgärder. Om de av Lantmäteriet och regeringen
            vidtagna åtgärderna inte visar sig vara tillräckliga kommer jag
            att ytterligare skärpa kraven på myndigheten för att minska handläggningstiderna.
          </note>
          <note type="speaker">
            Anf. 27 LARS BECKMAN (M):
          </note>
          <note>
            Fru talman! Vi kommer att ha två interpellationsdebatter i dag
            som handlar om Lantmäteriet. De är inte lika glödheta som den
            om vedspisupproret som min kollega Carl-Oskar Bohlin kommer att
            debattera med statsrådet sedan, men denna fråga är viktig. Det
            här handlar om samhällets basservice. Det här handlar om möjligheterna
            att leva och bo på landsbygden och att driva företag på landsbygden.
          </note>
          <note>
            Jag har rest runt i mitt hemlän, Gävleborgs län, och i resten
            av Sverige, och jag har mött både småföretagare och andra som
            är djupt bekymrade över Lantmäteriets handläggningstider och konsekvenserna
            av dem.
          </note>
          <note>
            När det gäller enskilda vägar – det här vet statsrådet men kanske
            inte den som ser den här debatten – är den allra största delen
            av Sveriges vägnät just enskilda vägar. Det rör sig om totalt
            44 000 mil, varav endast 7 800 mil får statsbidrag.
          </note>
          <note>
            Då funderar jag på det som statsrådet säger om att man bereder
            frågor inom Regeringskansliet. Av svaret verkar det som att man
            delar synen på bilden som jag har gett av att det är ett problem
            med långa handläggningstider. Jag såg att i januari 2018 låg 2
            000 vägförrättningar hos det statliga lantmäteriverket för handläggning.
            Man avslutar ungefär 1 100 förrättningar per år. Det innebär alltså
            att det krävs betydligt mer för att de här frågorna ska lösa sig.
          </note>
          <note>
            Det man blir nyfiken på – det är möjligt att statsrådet har sparat
            informationen till sitt nästa anförande – är när regeringen kommer
            att göra någonting. När kommer man att göra regelförenklingar?
            När kommer man att åtgärda frågan så att det inte ligger 2 000
            förrättningar och väntar?
          </note>
          <note>
            Precis som statsrådet säger i sitt svar har Riksförbundet Enskilda
            Vägar med 12 000 vägföreningar som medlemmar – det är 2 miljoner
            fastighetsägare som har del i enskilda vägar – konstaterat att
            lagstiftningen inte fungerar och att det behövs förändringar.
          </note>
          <note>
            Det vore intressant att få reda på när regeringen kommer att
            sluta bereda frågor och i stället lägga fram konkreta förslag.
          </note>
          <note type="speaker">
            Anf. 28 Statsrådet PETER ERIKSSON (MP):
          </note>
          <note>
            Fru talman! Jag är den förste att instämma i att långa handläggningstider
            hos Lantmäteriet är ett problem. Det var en av de första frågorna
            som jag började arbeta med när jag tillträdde för drygt ett och
            ett halvt år sedan.
          </note>
          <note>
            Det har hänt saker. Vi har bytt ut större delen av styrelsen
            i Lantmäteriet och har en ny styrelseordförande och en ny generaldirektör
            som tillträdde så sent som den 1 januari i år. Det måste man väl
            ändå säga är åtgärder.
          </note>
          <note>
            Sedan har vi också ställt krav på Lantmäteriet genom regleringsbreven.
            Det är en rad olika krav och uppdrag som Lantmäteriet har fått
            under det senaste året, och man har också börjat svara ordentligt
            på dem.
          </note>
          <note>
            Men vi ska också komma ihåg att det inte är hela Lantmäteriet
            vi pratar om. Det finns delar inom myndigheten som inte har långa
            handläggningstider och som man inte ska skjuta på i de här frågorna.
            Men det finns en del saker, och det handlar bland annat om fastighetsbildningen,
            som tar alldeles för lång tid. Det beror naturligtvis delvis på
            att vi nu för tiden bygger mycket mer än vad vi gjorde tidigare.
            Det handlar också om att det är brist på kompetens för att man
            under lång tid har utbildat alldeles för få nya tjänstemän inom
            det här området.
          </note>
          <note>
            Kompetensfrågan är inte så lätt att snabbt komma till rätta med.
            Vi har från regeringens sida bidragit till att man nu startar
            nya lantmäteriutbildningar, bland annat i Uppsala. Det kommer
            på sikt att bidra till lösningar, men man måste på kort sikt klara
            av den här frågan inom Lantmäteriets organisation genom effektiviseringar
            och förändringar som kan bidra till kortare handläggningstider.
          </note>
          <note>
            När det gäller frågan om enskilda vägar kan en ändring i lagstiftningen
            antagligen ha en begränsad effekt. Det är möjligt att det skulle
            kunna bidra till en effektivisering. Jag håller med om det. Men
            man måste också, som statsrådet Fritzon tidigare har sagt, titta
            på rättssäkerhetsfrågorna i samband med det här. Rent konkret
            ligger den uppgiften inte inom mitt ansvarsområde, och jag kan
            inte komma med någon annan bedömning än den man gör på Justitiedepartementet
            i den frågan.
          </note>
          <note type="speaker">
            Anf. 29 LARS BECKMAN (M):
          </note>
          <note>
            Fru talman! Tack för svaret, statsrådet! Jag tror att det är
            viktigt att ta den här frågan på stort allvar. Den berör alltså
            2 miljoner fastighetsägare.
          </note>
          <note>
            Det finns konkreta förslag. Nu blir det här lite tekniskt, men
            det handlar egentligen om att vägföreningarna själva ska kunna
            besluta om andelstal. Det vore en konkret regelförändring som
            skulle fungera väldigt väl. Den lagstiftningen finns i dag inom
            bostadsrättsföreningarnas område där medlemmarna har den rätten.
            Det är alltså ingen främmande lagstiftning som ska plockas fram,
            utan man skulle mycket väl kunna göra det här.
          </note>
          <note>
            I svaret som statsrådet gav här i sitt första inlägg talade han
            om övriga förslag som nu bereds inom Regeringskansliet. Det är
            klart att många, förmodligen inte minst de 2 miljoner fastighetsägarna,
            är nyfikna på när regeringen kommer att ta fram de förslagen.
            Och vad är det för frågor rent konkret som statsrådet närmast
            ser som bereds och är lämpligast att lägga fram?
          </note>
          <note>
            Det tror jag vore ett oerhört värdefullt besked till alla dem
            som berörs av de här frågorna.
          </note>
          <note type="speaker">
            Anf. 30 Statsrådet PETER ERIKSSON (MP):
          </note>
          <note>
            Fru talman! Jag kan svara för min del att vi har en kontinuerlig
            dialog med Lantmäteriet. Just nu väntar vi på att den nya generaldirektören
            tillsammans med sin styrelse tar fram en plan för hur man ska
            jobba systematiskt för att få ned handläggningstiderna hos myndigheten.
            Man måste ge den nya generaldirektören lite mer än ett par veckor
            för att kunna ta fram den planen, men den kommer att komma inom
            kort.
          </note>
          <note>
            De förslag och de arbetsformer och vägar som den nya styrelsen
            och generaldirektören enas om är närmast det som jag syftar på
            i den här frågan.
          </note>
          <note>
            Sedan kan det finnas lagstiftning som främst bereds inom Justitiedepartementet,
            och det kan hända att vi också kommer fram med saker där. Men
            jag tror att det här bredare greppet inom Lantmäteriet och hur
            man organiserar sig, alltså hur man använder kompetensen för att
            utnyttja den bättre inom organisationen och hur man organiserar
            sig i övrigt är de viktigaste frågorna för att se till att myndigheten
            blir effektivare och snabbare i sin handläggning framöver.
          </note>
          <note type="speaker">
            Anf. 31 LARS BECKMAN (M):
          </note>
          <note>
            Fru talman! Effektiviteten inom Lantmäteriet ska vi diskutera
            i nästa interpellationsdebatt. Jag ber alltså att få återkomma
            till det. Nu handlar det om enskilda vägar och de 2 miljoner fastighetsägare
            som i dag får vänta väldigt länge på att få andelstalen fördelade.
          </note>
          <note>
            Det finns en lagstiftning som fungerar väl inom bostadsrättens
            område. Det vore angeläget att införa en förenklingsreform som
            ger alla vägföreningar rätt att själva besluta om andelstal. Riksförbundet
            Enskilda Vägar har lämnat ett konkret och väldigt bra förslag
            utifrån vilket regeringen relativt snabbt och enkelt skulle kunna
            utreda och ta fram en åtgärd för konkret effektivisering. Det
            skulle avlasta Lantmäteriet. Ett sådant förslag och en sådan lag
            skulle kunna leda till att alla ärenden på Lantmäteriet påskyndades.
          </note>
          <note>
            Är statsrådet beredd att driva fram en sådan lagstiftning?
          </note>
          <note type="speaker">
            Anf. 32 Statsrådet PETER ERIKSSON (MP):
          </note>
          <note>
            Fru talman! Det är bra om vi kan föra fram ändrad lagstiftning
            som förenklar och effektiviserar arbetet. Det här är ett sådant
            förslag.
          </note>
          <note>
            Jag tackar Lars Beckman för att han lyfter upp frågan. Jag håller
            med om att den inte är oväsentlig. Men de invändningar som har
            rests om rättssäkerhet för andelsägare, i praktiken minoritetsdelägare,
            i föreningarna måste också tas på allvar. Det gäller. Man måste
            ta till vara deras intressen när man gör en sådan förändring.
            Det är skälet till att det inte har gått att lösa frågan snabbt.
          </note>
          <note>
            Jag hoppas dock att vi ska kunna komma framåt även i den här
            frågan framöver.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2017/18:290 om kommunal lantmäterimyndighet
          </note>
          <note type="speaker">
            Anf. 33 Statsrådet PETER ERIKSSON (MP):
          </note>
          <note>
            Fru talman! Nu ska vi alltså i stället diskutera de långa handläggningstiderna
            hos Lantmäteriet.
          </note>
          <note>
            Lars Beckman har frågat mig vilka åtgärder jag avser att vidta
            för att komma till rätta med just de långa handläggningstiderna
            hos Lantmäteriet, och i så fall när. Han har också frågat mig
            vilka åtgärder jag och regeringen avser att vidta för att underlätta
            för enskilda kommuner, till exempel Ljusdals kommun, att inrätta
            en egen kommunal lantmäterimyndighet för att på så sätt kunna
            korta de långa handläggningstiderna. Det här är alltså en diskussion
            om samma sak, fast ur ett annat perspektiv.
          </note>
          <note>
            När det gäller Lars Beckmans första fråga besvarade jag så sent
            som i januari, november samt augusti i fjol likalydande frågor
            från hans partikollegor John Widegren, Jan R Andersson och Sten
            Bergheden. Med hänsyn till den korta tid som har gått sedan jag
            besvarade dessa frågor får jag, åtminstone delvis, hänvisa till
            de svar jag har lämnat tidigare.
          </note>
          <note>
            När det gäller Lars Beckmans andra fråga besvarade jag en motsvaran
            ­ de fråga från honom i maj i fjol. Jag redogjorde då bland annat
            för hur en ansökan om kommunal lantmäterimyndighet hanteras och
            för att prövningen av en sådan sker på rättsliga grunder.
          </note>
          <note>
            I januari 2017 gav regeringen Statskontoret i uppdrag att utvärdera
            hur organiseringen av fastighetsbildningen i en statlig lantmäterimyndighet
            och ett antal kommunala lantmäterimyndigheter fungerar utifrån
            kraven på en enhetlig, rättssäker och effektiv fastighetsbildning.
            Uppdraget slutrapporterades den sista oktober 2017.
          </note>
          <note>
            I slutrapporten konstaterar Statskontoret bland annat att det
            uppdelade huvudmannaskapet – att det finns både en statlig lantmäteriorganisation
            och i en rad kommuner kommunala sådana – medför att resurserna
            inte utnyttjas effektivt i ett läge där kompetensförsörjningen
            är en utmaning för hela fastighetsbildningen i hela Sverige. Statskontorets
            bedömning är vidare att bristen på framför allt erfarna lantmätare
            och konkurrens om personalen har bidragit till Lantmäteriets långa
            handläggningstider.
          </note>
          <note>
            Mot denna bakgrund framstår det som högst tveksamt att det skulle
            gå att korta handläggningstiderna genom att underlätta för enskilda
            kommuner att inrätta egna kommunala lantmäterimyndigheter. Det
            kan bli tvärt ­ om, det vill säga att det blir sämre för alla.
            De förslag som Statskontoret för fram i sin rapport, som vi nyligen
            har fått, bereds för närvarande inom Regeringskansliet.
          </note>
          <note>
            Regeringen och Lantmäteriet har vidtagit en rad åtgärder för
            att komma till rätta med Lantmäteriets långa handläggningstider.
            Både regeringen och Lantmäteriet fortsätter även att följa handläggningstidernas
            utveckling och effekten av vidtagna åtgärder. Om de inte visar
            sig vara tillräckliga kommer jag att ytterligare skärpa kraven
            på myndigheten att korta handläggningstiderna.
          </note>
          <note type="speaker">
            Anf. 34 LARS BECKMAN (M):
          </note>
          <note>
            Fru talman! Jag vill tacka för svaret. Den här debatten anknyter
            till den föregående.
          </note>
          <note>
            På den lilla jobb- och näringslivsturné som jag gjorde förra
            året i kommunerna i Gävleborg träffade jag kommunledningen i Ljusdal
            och den moderata kommunstyrelseordföranden Lars Molin. Vi pratade
            såklart om vad som är viktigt för landsbygden och för en kommunledning
            i en kommun i norra Hälsingland. Vi pratade om konsekvenser av
            dubbla arbetsgivaravgifter för unga, om de höjda bensin- och dieselskatterna,
            om risker för elförsörjningen, om införandet av kilometerskatt,
            om avsmalnande och trafiksäkra vägar och minskade resurser till
            vägunderhåll. Men vi pratade också om statens samhällsservice.
          </note>
          <note>
            Många företagare och invånare i Ljusdal kontaktar kommunen och
            säger att det inte är rimligt att det ska ta flera år att stycka
            av mark i Ljusdal. Det hindrar samhällsutvecklingen. Därför gick
            Ljusdals kommun in med en ansökan till regeringen om att få göra
            en egen, kommunal, lantmäterimyndighet. Jag vet att också Falun,
            Höganäs, Malung-Sälen, Vetlanda och Ängelholm gjorde det. Tyvärr
            har de fått avslag, vilket är olyckligt.
          </note>
          <note>
            Jag googlade i går inför den här interpellationsdebatten och
            skrev: handläggningstid Lantmäteriverket. Av träffarna man får
            kan man se kommun efter kommun som kritiserar regeringen. Man
            kan läsa på Jordbruksaktuellts sida om en företagare som kontaktat
            Lantmäteriet och frågat varför det ”skulle ta så lång tid”. Enligt
            artikeln svarade lantmätaren: ”För att vi har monopol.”
          </note>
          <note>
            Jag tror alltså, till skillnad från statsrådet, att en viss form
            av konkurrens på området mycket väl skulle kunna skynda på handläggningstiderna.
            Framför allt skulle man ge de lokala kommunerna rådighet att själva
            påverka sin samhällsutveckling. En inlandskommun som Ljusdal har
            nämligen nog med problem med avflyttning och avfolkning, med att
            Trafikverket släcker ned belysningen, med att Telia tar bort kopparnätet
            eller med att Trafikverket gör om en asfaltväg till en grusväg.
            Ska de dessutom inte kunna få samhällsservice?
          </note>
          <note>
            Jag fick en siffra från en handläggare på Ljusdals kommun. Han
            sa att det skulle ta mellan ett och två år för ett sådant ärende
            att handläggas i dag. Ett år ligger ärendet bara i en pappershög.
            Och sedan tar det ett år till innan arbetet har utförts.
          </note>
          <note>
            Det räcker inte att vi står i den här kammaren och tycker att
            det är ett problem. Det måste vidtas konkreta åtgärder. En konkret
            åtgärd skulle kunna vara att Ljusdals kommun och alla andra kommuner
            som jag nyss räknade upp fick sätta upp egna avdelningar för kommunal
            fastighetsbildning.
          </note>
          <note>
            Fru talman! Det vore intressant att få höra den principiella
            förklaringen till att man nekar kommuner rådighet över de frågorna.
          </note>
          <note type="speaker">
            Anf. 35 STEN BERGHEDEN (M):
          </note>
          <note>
            Fru talman! Jag vill återigen tacka ministern för samma svar
            när det gäller Lantmäteriet och möjligheterna att sköta den verksamheten.
          </note>
          <note>
            Jag vet inte hur många gånger som vi har haft debatter om detta.
            Varje gång landar ministern i att man följer detta noga. Det är
            brist på personal, men man följer utvecklingen. Någonstans måste
            vi inse att det snart har gått fyra år, och det enda som regeringen
            och ministern har gjort under tiden är att följa utvecklingen.
            Vi har inte sett några förbättringar på de här punkterna trots
            att varken företag, vägföreningar eller andra kan få sina andelar
            och utbyggnader färdigstämplade på grund av att det inte finns
            personal och att arbetet inte sköts på vår egen myndighet.
          </note>
          <note>
            Nu måste väl ändå ministern komma med något mer konkret. Det
            här håller inte längre. Det räcker inte med att bara följa utvecklingen,
            utan nu måste regelverket förenklas. Jag utgår från att ministern
            har studerat hur man har gjort i Finland för att underlätta för
            bland annat vägsamfälligheter att själva ta beslut för att kunna
            gå vidare.
          </note>
          <note>
            Om man inte har personal borde man väl ändå kunna se över hur
            man kan underlätta för den personal som finns i dag för att ärendehanteringen
            ska gå snabbare. När man vill bygga eller göra andra saker i samhället
            i dag, då är det regeringen, ministern och våra myndigheter som
            bromsar utvecklingen. Jag skulle vilja höra lite mer konkret om
            vad som kommer att hända efter detta än bara det som ministern
            säger: Jag följer utveck ­ lingen.
          </note>
          <note type="speaker">
            Anf. 36 Statsrådet PETER ERIKSSON (MP):
          </note>
          <note>
            Fru talman! Jag tycker att det vore bra om Sten Bergheden lyssnade
            till svaret. Jag har inte alls sagt att jag bara följer utvecklingen.
            Det är sällan som en fråga har skapat en så snabb och stor förändring
            som den här har gjort. Vi har bytt ut större delen av styrelsen.
            Vi har tillsatt en ny styrelseordförande och en ny generaldirektör.
            Den huvuduppgift som vi från departementet har ålagt den nytillträdda
            är att man måste få ordning på handläggningstiderna. Det är den
            övergripande stora frågan.
          </note>
          <note>
            Den nya generaldirektören tillträdde den 1 januari. Jag inväntar
            att den nytillträdda ska kunna presentera en systematisk plan
            för hur man under den närmaste tiden ska få ned handläggningstiderna
            och klara av den här viktiga frågan.
          </note>
          <note>
            Under det senaste året har vi gett en rad uppdrag till Lantmäteriet
            för att man ska korta handläggningstiderna, ändra organisationen,
            se till att inrapporteringen blir effektivare, tydligare och enklare.
            Det är den bakgrund och förklaring som jag kan ge.
          </note>
          <note>
            Vi pratar nu om kommunala lantmäterimyndigheter. Det finns ingenting
            som talar för att det skulle leda till en snabbare handläggning,
            tvärtom. Jag gav Statskontoret i uppdrag att göra en utredning
            om organisationen. Den talar snarare för att ju fler kommunala
            lantmäteriorganisationer, desto sämre blir hanteringen totalt
            sett, desto längre blir handläggningstiderna.
          </note>
          <note>
            Det blir ett dubbelt arbete med både en kommunal och en statlig
            verksamhet. Det blir knappast någon konkurrens, som Lars Beckman
            var inne på, tvärtom. Då används resurserna på ett mindre effektivt
            sätt. Det kan inte vara en viktig uppgift. Särskilt i mindre och
            medelstora kommuner är det inte så smart om en kommun tar över
            organisationen och de lantmätare som finns i området, medan kommunerna
            runt omkring får nöja sig med det som blir kvar. Andra lantmätare
            ska då sköta det statliga lantmäteriet.
          </note>
          <note>
            Det är inte heller så att den kommunala lantmäteriorganisationen
            alltid är så mycket snabbare. Det varierar ju ganska mycket.
          </note>
          <note type="speaker">
            Anf. 37 LARS BECKMAN (M):
          </note>
          <note>
            Fru talman! Jag ska erkänna att jag är en stor och varm anhängare
            av kommunalt självstyre. Jag är en stor och varm anhängare av
            att kommunerna ska ha rådighet över sin egen situation. Just därför
            har jag lyssnat på vad kommunledningarna säger, till exempel i
            Ljusdals kommun.
          </note>
          <note>
            Jag är helt övertygad om att Ljusdals kommun inte vill inrätta
            den kommunala lantmäterimyndigheten för att göra det sämre för
            kommunmedborgarna i Ljusdal. Tvärtom är jag helt övertygad om
            att kommunledningen i Ljusdal och Ljusdals kommuns tjänstemän
            vill göra det för att det ska bli bättre och gå snabbare för kommuninvånarna
            i Ljusdal. Det är precis på samma sätt som man vill göra i Falun,
            Höganäs, Malung-Sälen, Vetlanda och Ängelholm.
          </note>
          <note>
            De fördelar med att inrätta kommunala lantmäterimyndigheter,
            som kommunerna lyfter fram, är att plan-, bygg- och fastighetsbildningsprocessen
            kan förenklas och förkortas. Man bedömer också att man vill ha
            närhet till beslutsfattarna. Statsrådet är naturligtvis väl medveten
            om att Lantmäteriverket lämnade Ljusdals kommun. Man lade ned
            sitt kontor där och flyttade därifrån. Staten drog sig tillbaka
            från Hälsingland, vilket har fått i det närmaste katastrofala
            följder.
          </note>
          <note>
            Samma sak säger det lokala kommunalrådet, Hans Unander – socialdemokrat
            – till P4. Han är helt förtvivlad över den bristande samhällsservicen.
            Samma sak säger Eva Cooper från Företagarna som skrev om detta
            i januari. Man kan läsa sida upp och sida ned om detta.
          </note>
          <note>
            Man kan möjligtvis ha förståelse för att det här problemet inte
            kommer att lösas förrän den nya moderatledda alliansregeringen
            är på plats. Det går att vidta åtgärder, till exempel låta de
            kommuner som vill driva den här verksamheten själva ta över –
            detta för att kunna korta handläggningstiderna.
          </note>
          <note>
            Sedan kan jag förstå att en statlig monopolorganisation inte
            är positiv till det. Vi i den här församlingen är naturligtvis
            inte myndigheternas före ­ trädare, utan vi är medborgarnas företrädare.
            Medborgarna förtjänar att väntetiderna kortas.
          </note>
          <note>
            I Malung sker det en väldigt stor och expansiv utbyggnad, och
            jag förstår att det är ett jättehinder när handläggningstiderna
            uppgår till år i stället för månader.
          </note>
          <note>
            Jag reagerade på en mening i svaret där det sägs: Så sent som
            i maj besvarade jag en motsvarande fråga. Det har gått väldigt
            lång tid sedan dess. I företagarvärlden är det lång tid, det är
            möjligt att det är kort tid i politiken. Men det är det inte för
            en företagarvärld eller för en kommun som ser möjligheter till
            expansion och näringslivsutveckling. Men det är bara segt och
            går sakta.
          </note>
          <note>
            Jag tycker att det är olyckligt att den miljöpartistiska och
            socialdemokratiska regeringen avslår dessa kommuners önskemål
            om att kunna påverka sin egen samhällsutveckling. Precis som Sten
            Bergheden hade jag önskat att man hade haft lite mer action och
            lite mer konkreta förslag som gör att man faktiskt får ned handläggningstiderna.
          </note>
          <note>
            Till syvende och sist är det landsbygdens utveckling som hindras
            av de långa handläggningstiderna.
          </note>
          <note type="speaker">
            Anf. 38 STEN BERGHEDEN (M):
          </note>
          <note>
            Fru talman! Javisst, jag förstår av ministerns svar att idén
            är att om kommunerna själva fick ta hand om en del av ansvaret
            skulle det bli olika i Sverige. En del av kommunerna skulle jobba
            snabbare medan andra jobbade med regeringen, ministern och Lantmäteriet,
            och då skulle det ta lite längre tid. Det är väl underförstått
            att ministern vill att det ska vara lika för alla, i det här fallet
            lika dåligt för alla.
          </note>
          <note>
            Det är lite synd med tanke på att det finns industrifastigheter
            och annat som vill bygga ut. De får inte sina tomter uppmätta
            och kommer inte vidare. De ringer till oss riksdagsledamöter och
            undrar vad vi ska göra åt detta. Jag brukar hänvisa till jag vet
            att ministern noga följer utvecklingen. De brukar inte vara riktigt
            nöjda med det svaret, utan de vill att man ska göra någonting
            mer.
          </note>
          <note>
            I mitt förra anförande frågade jag: Har ministern tittat på hur
            man har gjort i Finland? Där har man underlättat när det gäller
            vägar och sådant. Det har kommit önskemål från vägsamfälligheter
            att de själva skulle kunna ta över en del av andelsförfarandet
            och på så sätt få en enklare hantering.
          </note>
          <note>
            En sak är budgeten och styret över Lantmäteriet, en annan är
            ledningen av Lantmäteriet. Den har ju ministern bytt ut. Men fortfarande
            har vi det stora verktyget kvar, nämligen regelförenklingar. När
            man ser att det är stora problem och att man vill expandera skulle
            man kunna titta på andra länder. Då är åter frågan: Varför ser
            man inte över reglerna och ser till att man kan underlätta en
            del för att hanteringen ska gå snabbare, oavsett om det är kommunerna
            eller om Lantmäteriet som sköter dessa delar?
          </note>
          <note>
            Återigen: Har ministern studerat exemplet med Finland?
          </note>
          <note type="speaker">
            Anf. 39 Statsrådet PETER ERIKSSON (MP):
          </note>
          <note>
            Fru talman! Den fråga som Sten Bergheden nu tar upp diskuterade
            vi alldeles nyss i den förra interpellationsdebatten. Jag vet
            inte om vi ska ta det hela en gång till, eller vad är ni ute efter
            egentligen?
          </note>
          <note>
            För ungefär en kvart sedan svarade jag att vi har tittat på det
            här. Jag kan mycket väl tänka mig att göra en sådan förändring.
            Det är bra om vi kan få in förenklingar och ta bort regler som
            är onödigt försvårande för att på så vis öka effektiviteten. Det
            finns dock en fråga som ännu inte har hanterats klart och som
            gäller rättssäkerheten, vilket Justitiedepartementet har lyft
            fram. Vi måste i viss utsträckning respektera detta och låta frågan
            tas om hand innan vi gör förändringar.
          </note>
          <note>
            I övrigt tycker jag nog att den frågeställning som Lars Beckman
            och Sten Bergheden för fram är en illusion. När man låtsas som
            att man har löst problemet om man bara låter kommunerna själva
            sköta det hela har man inte riktigt förstått problemet. I mycket
            handlar det här om en brist på lantmätare och en brist på kompetens
            runt om i Sverige. Den mycket märkliga organisation som vi har,
            där det dels finns 30–40 kommunala lantmäterier, dels en statlig
            organisation för samma verksamhet, är inte effektiv så som det
            fungerar i dag.
          </note>
          <note>
            Det är möjligt att det vore mer effektivt att låta hela verksamheten
            vara kommunal, åtminstone för de lite större kommunerna. De har
            råd att betala mer och har kanske lantmätare boende hos sig. Men
            för många av de små kommunerna vore detta utan tvekan en katastrof.
            Det finns personalbrist i Sverige i dag. Vi måste långsiktigt
            lösa kompetensfrågan för att få bukt med problemet. Jag tror också
            att man inom Lantmäteriet kan bli effektivare.
          </note>
          <note>
            På kort sikt är det definitivt ingen lösning att avskaffa det
            statliga Lantmäteriet och tro att kommunerna själva kan lösa frågan.
            Det kan vara en lösning för de större kommunerna, men för de små
            vore det en katastrof.
          </note>
          <note type="speaker">
            Anf. 40 LARS BECKMAN (M):
          </note>
          <note>
            Fru talman! Jag noterar att statsrådet och jag har två helt skilda
            uppfattningar. Jag tror på kommunalt självstyre och att kommunerna
            på landsbygden måste få rådighet över den egna situationen. Kommuner
            runt om i Sverige, oavsett partifärg, framför kritik mot att den
            statliga lantmäteriverksamheten fungerar dåligt. Detta skadar
            samhällsutvecklingen och företagsamheten, och det orsakar stora
            problem.
          </note>
          <note>
            Jag har respekt för att vi har olika uppfattningar i frågan.
            Miljöpartiet tror på storskalighet och tror uppenbart på en annan
            lösning. Det gör inte jag. Jag tror på att kommunerna ska få äga
            sin situation.
          </note>
          <note>
            Hittills har jag inte hört någon säga ”vi har brist på tandläkare
            inom Folktandvården, så därför ska vi förbjuda privata tandläkare”.
            Det är ingen idé, och det finns inget sådant konkret förslag.
            Men i frågan vi nu diskuterar verkar retoriken vara just sådan.
            Jag tror absolut att man kan få en bättre och snabbare hantering
            om man ger kommunerna rådighet över frågan. Det är vad det hela
            handlar om.
          </note>
          <note>
            När Företagarna har rankat och betygsatt olika myndigheter får
            Lantmäteriet tyvärr ett väldigt lågt betyg. Det fick ett betyg
            på 2,9, vilket är lägre än genomsnittet för övriga myndigheter
            i Företagarnas myndighetsrankning 2017. Vad man klagar på är långa
            handläggningstider och dyra kostnader. Det kanske inte är så konstigt
            att en monopolverksamhet lätt hamnar i just det.
          </note>
          <note>
            Fru talman! Jag hoppas verkligen att statsrådet kommer med konkreta
            saker som gör att handläggningstiderna kortas.
          </note>
          <note type="speaker">
            Anf. 41 Statsrådet PETER ERIKSSON (MP):
          </note>
          <note>
            Fru talman! Jag tror på decentralisering och kommunalt självstyre,
            och jag gör det antagligen mycket mer än vad Lars Beckman gör.
            Jag har jobbat med frågan här i riksdagen under väldigt många
            år. Men jag tror inte på det inte i alla lägen. Exempelvis tycker
            jag inte att det var så lyckat med järnvägsföretag som äger olika
            små delar av järnvägsnätet och inte har en sammanhållen organisation
            för detta. Det finns andra exempel på organisationer som fungerar
            bättre om det hela är sammanhållet och om man ser det som en helhet.
          </note>
          <note>
            Lantmäteriet är i dag en verksamhet som kräver mycket utvecklingsarbete.
            Myndigheten står i en digitaliseringsfas som kräver stora investeringar
            och satsningar utifrån en gemensam bild. Detta klarar inte små
            kommunala enheter att göra. Man har kanske möjlighet att ha en
            eller två lantmätare anställda. Då kan man knappast dra igång
            stora projekt som kostar 10 eller 100 miljoner kronor för att
            exempelvis byta system.
          </note>
          <note>
            Vi behöver en gemensam organisation för en del av statens verksamheter.
            Detta är en sådan där en gemensam organisation behövs om vi ska
            hänga med i utvecklingen och ligga långt framme.
          </note>
          <note>
            Lantmäteriet är ju inom en rad områden väldigt starkt. De är
            duktiga och ligger långt framme internationellt sett inom till
            exempel geodata och annat. Det är fel att säga att Lantmäteriet
            generellt är en dålig och ineffektiv organisation, för så är det
            inte.
          </note>
          <note>
            Det finns dock delar som inte fungerar som de borde. Det gäller
            exempelvis handläggningstiderna för fastigheter. Allt detta jobbar
            vi med stenhårt. Det finns en ny ledning som vi nu räknar med
            ska komma till rätta med de här problemen.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2017/18:329 om Boverkets föreskrifter
            om vedspisar
          </note>
          <note type="speaker">
            Anf. 42 Statsrådet PETER ERIKSSON (MP):
          </note>
          <note>
            Fru talman! Carl-Oskar Bohlin har frågat mig om jag står bakom
            de nu meddelade föreskrifterna från Boverket.
          </note>
          <note>
            Boverket har fattat beslut om att skärpta krav för fastbränsleeldade
            pannor och rumsvärmare ska gälla från och med den 1 juli 2018.
            De skärp ­ ta reglerna har sin bakgrund i EU:s ekodesigndirektiv,
            som innehåller krav på fastbränsleeldade pannor och rumsvärmare.
            Dessa krav ska vara i kraft senast år 2020 respektive 2022. Orsaken
            till kraven i direktivet är att all vedeldning ger upphov till
            vissa utsläpp av miljö- och hälsovådliga luftföroreningar. Vid
            förbränning uppstår partiklar, kväveoxider och polycykliska aromatiska
            kolväten. Dessa orsakar problem i luftvägarna och hjärt-kärlsystemet
            och kan ge upphov till cancer. Särskilt känsliga är barn och personer
            med astma eller allergi.
          </note>
          <note>
            Arbetet med att ta fram kraven i ekodesigndirektivet har pågått
            under många år, och olika förslag har presenterats och utvärderats.
            Det finns nu en ekodesignförordning med lagkrav s om ska gälla
            från och med den 1 januari 2020. Eftersom kraven har varit kända
            i flera år och flera länder, till exempel Norge, Danmark och Tyskland,
            har gått före och tidigarelagt sina skärpningar av kraven har
            det lett till att det i dag finns ett stort utbud av produkter
            på marknaden som uppfyller de nya kraven.
          </note>
          <note>
            De nya kaminerna har bättre verkningsgrad, är effektivare och
            kräver mindre ved. En modern kamin som uppfyller EU:s ekodesignkrav
            släpper ut upp till 80–90 procent mindre skadliga ämnen än äldre
            kaminer.
          </note>
          <note>
            Boverkets krav gäller när någon nyinstallerar en kamin eller
            vedspis. Kakelugnar och öppna spisar är helt undantagna. Befintliga
            kaminer berörs inte heller av regleringen. När man installerar
            en kamin i en befintlig byggnad ska Boverkets ändringsregler tillämpas,
            och då bedöms kravnivån med hänsyn tagen till byggnadens förutsättningar.
            Eftersom livslängden för vedpannor och rumsvärmare är lång och
            utbytestakten är låg är det viktigt att den utrustning som nu
            installeras har så låga utsläpp som möjligt.
          </note>
          <note>
            Att ha möjlighet att elda med ved i kaminer och spisar är ofta
            en viktig trygghet, särskilt på landsbygden. Om man eldar rätt
            kan det också fungera som ett komplement till andra uppvärmningssystem.
            Det handlar alltså inte om något förbud mot vedspisar utan om
            att nya kaminer och vedspisar ska vara så effektiva och miljövänliga
            som möjligt.
          </note>
          <note>
            Slutligen vill jag informera om att Boverkets skärpning av kraven
            på nyinstallerade vedeldade pannor och rumsvärmare ligger helt
            i linje med Miljömålsberedningens förslag att minska utsläppen
            från vedeldning, för vilket det finns en bred politisk överenskommelse
            som samtliga partier i beredningen står bakom, alltså även allianspartierna.
          </note>
          <note type="speaker">
            Anf. 43 CARL-OSKAR BOHLIN (M):
          </note>
          <note>
            Fru talman! Detta är för mig ett typexempel på vad som händer
            när regering och myndigheter vänder blicken från verkliga samhällsproblem
            och börjar hitta på egna. Boverkets korståg mot vedspisar, kaminer
            och kakelugnar är ett typexempel på detta. Det gör mig beklämd
            att såväl Boverket som bostadsministern glider på sanningen kring
            vad detta de facto kommer att innebära.
          </note>
          <note>
            Bostadsministern säger i sitt svar att befintliga kaminer inte
            påverkas. Detta är egentligen bara en halv sanning. Det stämmer
            att befintliga kaminer som i dag sitter installerade i ett hus
            inte påverkas, så länge de är installerade. Samtidigt skriver
            Boverket att en relativt omfattande handel med begagnade kaminer
            pågår. Den handeln omöjliggörs. Att då säga att befintliga kaminer
            inte påverkas är en direkt lögn. Helt plötsligt slår man undan
            benen på dem som vill begagna det viktiga kulturarvet i form av
            äldre kaminer och vedspisar.
          </note>
          <note>
            I undersökningar som har gjorts i bland annat Norge konstateras
            att flertalet äldre modeller av till exempel gjutjärnskaminer
            och vedspisar har näst intill lika bra förbränningsvärden som
            CE-godkända, nytillverkade vedspisar, om man hanterar dem korrekt.
            Denna reglering är ett sätt att tränga undan de befintliga kaminerna
            för att gynna nyförsäljning av vedspisar, som kan kosta 30 000–40
            000 kronor. Detta är en ytterst oklok politik.
          </note>
          <note>
            Bostadsministern levererar ännu en halv sanning när han säger
            att det ska gå att installera en gammal spis i ett befintligt
            hus. Detta stämmer inte heller. I Boverkets egen rapport konstateras
            att den som vill sätta in en ny kamin eller vedspis i en byggnad
            som redan har en murstock men där man någon gång, till exempel
            under en renovering, valt att plocka ut vedspisen eller kaminen
            därför att den bedömts som omodern hamnar på kravnivåerna för
            nyinstallation. Boverket far alltså med osanning när man säger
            att återinstallation kommer att möjliggöras. Man säger själv att
            det ska betraktas som nyinstallation, och då är vi i det nya regelverk
            som börjar gälla den 1 juli.
          </note>
          <note>
            Detta är oansvarigt av en regering som å andra sidan säger att
            vi behöver öka civilsamhällets krisberedskap och stärka robustheten
            vid kriser. Samtidigt ser man bara på när en myndighet tar fram
            ett sådant här regelverk, som de facto kommer att göra det svårt
            eller omöjligt att installera gamla spisar i hus som i dag redan
            har en murstock som inte används.
          </note>
          <note>
            Jag tycker att vi i denna församling ska uppmuntra snarare än
            förhindra detta, och jag hoppas att bostadsministern är beredd
            att ändra sig i den här frågan.
          </note>
          <note type="speaker">
            Anf. 44 LARS BECKMAN (M):
          </note>
          <note>
            Fru talman! I december kom Försvarsberedningen med sitt uttalande
            om att vi inte längre kan vara säkra på att kunna undgå krig –
            jag kommer inte ihåg den exakta formuleringen. Det var en väldigt
            allvarlig rapport.
          </note>
          <note>
            Jag beställde då en rapport från riksdagens utredningstjänst,
            RUT; den är inte publicerad än. Jag frågade hur lagstiftningen
            ser ut i Norge, för jag hade hört att Norge har en lagstiftning
            som av beredskapsskäl kräver sekundära värmekällor. Det är också
            mycket riktigt ungefär vad som sägs i RUT-rapporten. En hel radda
            myndigheter i Norge framhåller hur viktigt det av beredskapsskäl
            är för norska hushåll att ha en sekundär värmekälla. Man ska kunna
            klara ett längre elavbrott och en kris- eller krigssituation.
          </note>
          <note>
            Jag blev väldigt förvånad när jag i mellandagarna läste att en
            svensk myndighet startar en kampanj mot något som i Norge är en
            väsentlig del av civilberedskapen; först trodde jag nästan att
            det var ett skämt. När jag läste på började jag förstå att det
            verkligen är på det sättet. Min farmor i Överkalix, som eldar
            i sin vedspis, betraktas nu av en statlig myndighet som en miljöbov.
          </note>
          <note>
            Man hade i själva verket önskat att Boverket hade fått ett regerings
            ­ uppdrag av Miljöpartiet att se till att alla hushåll i Sverige
            skaffar en sekun ­ där värmekälla såsom en vedspis. Vi borde också
            utreda hur flerbostadshus kan ha sekundära värmekällor, av beredskapsskäl.
          </note>
          <note>
            Det är naturligtvis djupt oroande när det blir ett längre strömavbrott,
            oavsett var det sker – i Hälsingland, Jämtland eller Norrbotten.
            Jag såg att det var köldrekord i Norrbotten, där jag också är
            uppvuxen. Jag tror säkert att Peter Eriksson flyger upp till Luleå
            ibland, tar bilen till Kalix och eldar i sin kamin. Blir det ett
            längre strömavbrott är det naturligtvis väsentligt att jag kan
            elda i en kamin, men detta löser inte matlagningsproblematiken.
            Den kan lösas med en vedspis, där jag kan laga min mat.
          </note>
          <note>
            Jag hade därför önskat att regeringen hade startat ett korståg
            mot de hushåll som inte har sekundära värmekällor, i stället för
            att ge en myndig ­ het i uppdrag att starta ett korståg mot dem
            som faktiskt har en bättre situa ­ tion vid kris eller krig än
            de som inte har en vedspis eller en kamin. Jag är glad att min
            kollega Carl-Oskar Bohlin har väckt denna fråga så att vi i riksdagen
            kan diskutera den allvarliga situation som det skulle innebära
            om färre hushåll hade sekundära värmekällor.
          </note>
          <note type="speaker">
            Anf. 45 JAN ERICSON (M):
          </note>
          <note>
            Fru talman! Jag bidrar med ytterligare bränsle till denna eldfängda
            debatt. Det är två saker som jag reagerar på. Den ena är det som
            de båda tidigare talarna har nämnt, nämligen beredskapsskäl. Men
            det finns ytterligare en sak som jag tycker borde bekymra även
            en miljöpartistisk minister. Vi talar ofta om att vi ska ha en
            småskalig energiförsörjning och lokal produktion på olika sätt
            i andra sammanhang. Det kan knappast bli mer småskaligt och miljövänligt
            än att elda med ved från sin egen skog.
          </note>
          <note>
            Detta saknar jag lite grann i denna diskussion. Jag skulle vilja
            höra från ministern att han faktiskt ser ett värde i att man tar
            vara på restprodukter. Det kan inte vara så att man ska samla
            in ris och avfall i skogen och bara köra till stora anläggningar,
            utan man måste också kunna använda det för att vara oberoende
            av energiförsörjning i övrigt, som man är på många gårdar ute
            på landet.
          </note>
          <note>
            Sedan är jag fullt medveten om att den här debatten innehåller
            en hel del överdrifter och missförstånd. Det kan kanske bero på
            att Boverket har varit ute och cyklat en hel del med sin information.
            Denna otydlighet skadar faktiskt.
          </note>
          <note>
            Nu finns det en bild i samhället av att politiken vill motarbeta
            vedspisar och vedkaminer. Det finns även en bild av att vi vill
            motarbeta kakelugnar och öppna spisar, även om det som sagt finns
            undantag där. Men allt detta beror ju på att både regeringen och
            myndigheten har varit fruktansvärt otydliga.
          </note>
          <note>
            Nu skulle jag vilja ha en väldigt tydlig signal från ministern
            om att det inte finns något politiskt intresse vare sig i dag
            eller i framtiden när det gäller att motarbeta eldning med ved
            i Sverige.
          </note>
          <note type="speaker">
            Anf. 46 STEN BERGHEDEN (M):
          </note>
          <note>
            Fru talman! Tack, ministern, för en redogörelse för hur Boverket
            har jobbat! Vad jag saknar i detta är: Vad har ministern konkret
            gjort för att försöka rädda våra gamla spisar och kaminer i landet?
            Det måste ändå finnas ett värde i att det som är tillverkat kan
            återanvändas. Det handlar om genuint utarbetade saker – det är
            ofta väldigt snygga kaminer och spisar som finns. Det är klart
            att det finns ett värde i att vi kan återanvända dem och sätta
            in dem i andra hus i området när man river och bygger om. Det
            är klart att det finns ett återvinningsvärde och ett trygghetsvärde
            i detta. Vad har ministern gjort för att försöka rädda kvar spisar
            och kaminer?
          </note>
          <note>
            Rimlig nivå på utsläppen i all ära, men Sverige är ett av Europas
            största och mest glesbefolkade länder. Visst kan det inträffa
            problem om det blir en koncentration av vedeldning i städer, men
            läget är ett helt annat för dem som bor på landsbygden och i glesbygden.
            Nu håller vi på att plocka bort vedspisar och vedkaminer.
          </note>
          <note>
            Jag blir lite orolig för Miljöpartiets hela energipolitik, faktiskt.
            Man börjar med stora visioner om att lägga ned kärnkraften i Sverige.
            Sedan har man gett sig på den småskaliga vattenkraften. Den försöker
            man nu straffa ut fullständigt. Som det sista kommer nu slaget
            mot vedspisar och kaminer i Sverige.
          </note>
          <note>
            Om Miljöpartiet får fortsätta den linjen kommer det att bli väldigt
            kallt i Sverige med Miljöpartiet i regeringen.
          </note>
          <note type="speaker">
            Anf. 47 Statsrådet PETER ERIKSSON (MP):
          </note>
          <note>
            Fru talman! Jag får börja med att tacka för engagemanget från
            Moderaterna. Det är första gången, tror jag, som jag ser en bred
            uppställning för förnybar energi från Moderaternas sida. Det är
            en positiv utvecklingstrend. Jag gillar också att vi får en diskussion
            om att ta vara på lokala resurser runt om i Sverige på gårdar
            och i byar.
          </note>
          <note>
            Men man måste också respektera att det finns en hälsofråga, särskilt
            i samhällen och städer: Om det är många som eldar, särskilt på
            ett ineffektivt och felaktigt sätt, blir det hälsoproblem.
          </note>
          <note>
            Själv bor jag dock långt ute på landsbygden. Det är knappast
            en hälsofråga när jag eller andra på landet eldar med ved. Därför
            håller jag med Jan Ericson och vill uppmana människor att se till
            att ha en möjlighet att elda med ved i stugan eller huset där
            man bor. Det är en trygghet. Jag har själv varit med om minus
            47 grader i Veniksel i Norrbotten. Då är man glad om det finns
            en kakelugn, vedspis eller kamin som man kan elda i som man kan
            få huset varmt med eller komplettera uppvärmningen med. Antingen
            funkar det inte att hålla värmen med elsystemet, eller så blir
            det vid sådana tider vansinnigt dyrt att sköta uppvärmningen på
            ett sådant sätt.
          </note>
          <note>
            Jag är definitivt för att vi ska ha en trygg och säker möjlighet
            att elda med ved på landsbygden. Det är viktigt att det finns
            kvar. Därför har jag också sett till att stoppa förslaget om en
            skrotningspremie som Boverket kom med. Jag tycker inte att det
            var väl genomtänkt. Vi behöver vedeldning ur beredskapssynpunkt
            och för att det helt enkelt är bra att vi, när det blir kallt
            eller när strömmen går, har möjlighet att komplettera och elda
            med ved.
          </note>
          <note>
            Den som eldar ofta och inte bara behöver vedeldning i en krissituation
            skulle jag dock rekommendera att köpa en modern spis, för de är
            ofta mycket effektivare. Man kanske bara behöver hälften eller
            en tredjedel så mycket ved för att få samma värme och effektivitet
            som med de gamla vedspisar som jag har upplevt. De var ofta väldigt
            ineffektiva. Man måste stå där och mata dem med små pinnar praktiskt
            taget hela tiden för att hålla elden vid liv.
          </note>
          <note>
            Det finns alltså saker som kan bli bättre. Ekodesigndirektivet
            har, skulle jag säga, varit ett positivt steg i den meningen att
            det har bidragit till att vi har fått fler och effektivare vedpannor
            och vedspisar runt om i Europa. På samma sätt har man haft krav
            från EU på energieffektivare dammsugare eller andra attiraljer
            är det rimligt att vi också är lite smartare när vi eldar med
            ved.
          </note>
          <note>
            Ni ska veta att jag från min sida är helt för en sådan verksamhet.
            Men jag tycker inte att vi ska fara med osanningar. Till Carl-Oskar
            Bohlin vill jag säga: Det vore bra om du också håller dig till
            sanningen.
          </note>
          <note type="speaker">
            Anf. 48 CARL-OSKAR BOHLIN (M):
          </note>
          <note>
            Fru talman! Bostadsministern får gärna precisera vilken del i
            min fram ­ ställning som inte överensstämmer med sanningen. Jag
            citerade som sagt ur Boverkets rapport, där man konstaterar att
            när det handlar om installa ­ tion i en befintlig byggnad hamnar
            man ofta på kravnivåerna för nyin ­ stallation. Det är Boverket
            som säger detta.
          </note>
          <note>
            Jag välkomnar bostadsministerns uppgivna inställning till vedeldning.
            Jag har ingen anledning att tro att han inte är genuin med de
            personliga erfarenheter han har av kyla och vedeldning. Problemet
            här tycks vara att bostadsministern inte förefaller helt medveten
            om vilka direktiv som har getts från hans eget departement till
            Boverket. Boverket självt säger ju att man gör detta på grundval
            av de direktiv man har fått av Näringsdepartementet. Det var på
            grundval av de direktiven man tog fram förslaget om en skrotningspremie,
            som skulle ha kostat 5 miljarder att genomföra. Det är välkommet
            att bostadsministern backar från detta, men bäst hade det naturligtvis
            varit om vi hade sluppit det från första början.
          </note>
          <note>
            Men skrotningspremien är egentligen bara halva problemet. Det
            stora problemet återstår, nämligen de nya regler som träder i
            kraft den 1 juli. Det är väl ingen som ifrågasätter att man ska
            ha rimligt ställda krav när man bygger ett nytt hus, men slå inte
            sönder vårt kulturarv genom att förbjuda nyinstallation av gamla
            vedspisar! Det är ju detta som blir följden när det blir svårt
            eller omöjligt att sätta in dem i gamla hus som sedan tidigare
            har en murstock men där spisen eller kaminen har rivits ut under
            årens lopp och där människor nu arbetar för att restaurera och
            återställa byggnaden och stärka sin egen krisberedskap. Vill regeringen
            ta den här pucken? Vill man ge Boverket nya direktiv och se till
            att ändra den förordning som träder i kraft den 1 juli, så att
            undantaget blir större och det de facto blir ett undantag för
            återinstallation? Som Boverket har formulerat sig nu blir det
            i praktiken inte det. Möjligen skulle vissa enskilda K-märkta
            hus kunna undantas. Men i praktiken säger man: Vid installation
            i befintlig byggnad hamnar kravnivåerna på samma nivå som vid
            nyinstallation. Det betyder, Peter Eriksson, att det blir omöjligt
            att installera en gammal vedspis.
          </note>
          <note>
            Miljöpartiet brukar ofta slå sig för bröstet och prata om livscykelanalys,
            det vill säga att man ska titta på den totala miljökonsekvens
            som någonting har. Låt oss då fundera över vad miljöavtrycket
            är för en 200 år gammal spis. Det är en spis som har kunnat brukas
            i 200 år, sedan malmen bröts och sedan spisen göts.
          </note>
          <note>
            Jag menar att det är orimligt att dessa spisar nu ska gå till
            kassation, vilket är det som Boverket självt säger att man vill
            skapa incitament för. Visst, det är välkommet att bostadsministern
            backar på den punkten. Men se då till att också ändra regelverket!
            Som det ser ut just nu kommer det att leda till att gamla vedspisar
            förlorar sitt värde och tvingas till soptippen, och det är dåligt
            ur ett livscykelperspektiv.
          </note>
          <note type="speaker">
            Anf. 49 LARS BECKMAN (M):
          </note>
          <note>
            Fru talman! Vad är samhällsproblemet här? Jo, samhällsproblemet
            är att ett stort antal hushåll saknar sekundära värmekällor. Ett
            stort antal hushåll i Sverige kommer inte att kunna värma sina
            bostäder om strömmen går. Ett stort antal hushåll kommer inte
            att kunna laga mat, för de har inte en vedspis. Det man önskar
            är naturligtvis att Miljöpartiet och Socialdemokraterna hade skickat
            en tydlig signal till sin myndighet Boverket och sagt: Vi måste
            få fler hushåll att skaffa sekundära värmekällor.
          </note>
          <note>
            Det är detta som är samhällsproblemet. Det man undrar är: Vilka
            styrsignaler har gått från Miljöpartiet till dess statliga myndighet
            när man får för sig att starta ett korståg mot den viktiga beredskapsfunktion
            som vedspisar och sekundära värmekällor över huvud taget har?
          </note>
          <note>
            Jag såg en intervju med någon av myndighetens företrädare. Företräda
            ­ ren sa ungefär så här: Ja, vi måste lyda Näringsdepartementet,
            så vi har gjort som de sa.
          </note>
          <note>
            Jag tycker att det är väldigt glädjande och klargörande att Peter
            Eriksson nu tydligt talar om hur viktigt det är med vedeldning
            och hur viktigt det är att hushållen kan klara sig även när det
            blir kallt. Jag har själv suttit hos mina släktingar i Överkalix
            när det var minus 38 grader och strömmen gick. Då var det fantastiskt
            bra att kunna elda och fantastiskt bra att kunna få värme och
            ännu bättre att kunna laga mat på vedspisen.
          </note>
          <note>
            Jag önskar att regeringen och Miljöpartiet startar ett korståg
            för sekundära värmekällor – av beredskapsskäl och med tanke på
            krissituationer och en eventuell krigssituation. Må Gud förbjuda
            att det händer, men om det händer ska hushållen kunna klara sig
            bättre.
          </note>
          <note type="speaker">
            Anf. 50 JAN ERICSON (M):
          </note>
          <note>
            Fru talman! Jag måste först säga att jag blev väldigt förvånad
            när Peter Eriksson raljerade över att moderater var här och diskuterade
            småskalig energiförsörjning. Med tanke på alla de debatter jag
            har hört mina kollegor föra här i kammaren när det gäller den
            småskaliga vattenkraften är detta knappast den första gång som
            ministern ser oss i denna roll.
          </note>
          <note>
            Jag vill anknyta lite till skrotningspengarna igen. Jag är väldigt
            nyfiken på vem som tog initiativ till Boverkets fullständigt hårresande
            förslag: att man ska använda 5 miljarder av skattebetalarnas pengar
            för att riva ut befintliga kaminer ur husen och skrota dem. Vem
            kan komma på en sådan idé? Menar ministern att det är Boverket
            självt som har hittat på detta, eller kommer det från departementet?
            Det måste vi bena ut. Vem har kommit med denna fullständigt groteska
            idé? Det skulle jag vilja ha svar på.
          </note>
          <note>
            Sedan vill jag anknyta lite grann till livscykelanalysen, som
            flera har varit inne på, och hållbarhet. Det är väldigt lätt som
            miljöpartist att prata om hållbarhet. Men när det gäller vedspisarna
            är ni helt ute och cyklar. Om man får en massa skogsavfall i sin
            egen skog, som till exempel jag har, är det inget problem om det
            går åt lite mer ved. Att köpa en ny kamin bara för att man ska
            få högre effektivitet är ganska ointressant när man eldar upp
            sitt eget skogsavfall. Den analysen går inte ihop.
          </note>
          <note>
            Då blir det mer så som Lars Beckman pekar på. Att skrota anläggningar
            är att gynna ett köp-och-slit-och-släng-samhälle i stället för
            att gynna hållbarhet, som Miljöpartiet brukar prata om i andra
            sammanhang. Jag får faktiskt inte riktigt ihop detta. Sedan kan
            jag förstå att det är jättebra om man ska köpa en helt ny kamin.
          </note>
          <note>
            Men, ministern, vad händer i framtiden? Kan ministern lova att
            det inte kommer ytterligare förslag om att motverka vedspisar
            och vedeldning?
          </note>
          <note type="speaker">
            Anf. 51 STEN BERGHEDEN (M):
          </note>
          <note>
            Fru talman! Det är uppenbart att våra gamla spisar och kaminer
            ute i landsbygden har förlorat sitt värde i och med det beslut
            som regeringen föreslår. Det blir alltså skrot av detta med tanke
            på att man inte får återanvända det i ett annat hus. Man kan använda
            det under den tid som det fortfarande står kvar i huset.
          </note>
          <note>
            Men jag har fortfarande inte fått svar av ministern på frågan:
            Vad har ministern gjort konkret för att rädda våra spisar och
            kaminer? Jag tycker att det är bra att ministern ändå erkänner
            att det inte handlar om miljöskäl ute på landsbygden. Där har
            det egentligen ingenting med miljön att göra. Man hänvisar möjligtvis
            till samhällen och städer. Att man backar i fråga om den ståndpunkten
            tycker jag är bra. Ute på landsbygden kan vi behöva detta på ett
            helt annat sätt. Det är ledningar och annat som inte fungerar.
            Det är träd som faller. Och det blir strömavbrott på ett helt
            annat sätt.
          </note>
          <note>
            Det är självklart bra att ministern ser att landsbygden behöver
            detta. Men då kommer nästa steg. Vad har ministern gjort för att
            undanta landsbygden och dessa spisar, så att vi fortfarande kan
            använda dem och installera dem vidare i nästa generations hus?
            Vad gör ministern konkret för att se till att vi får fram dessa
            undantag? Jag tror i grund och botten att ministern ser det som
            rimligt att vi skulle kunna få fram någon form av undantag i denna
            del. Då vill jag höra: Hur tänker ministern jobba konkret för
            att faktiskt få fram några undantag? Denna debatt kommer ju inte
            att tystna, utan den kommer att fortsätta ända in i valrörelsen,
            med tanke på vad man gör i övrigt mot landsbygden.
          </note>
          <note>
            Jag har ett litet råd: Gör om och gör rätt, ministern!
          </note>
          <note type="speaker">
            Anf. 52 Statsrådet PETER ERIKSSON (MP):
          </note>
          <note>
            Fru talman! Jag tycker ändå att det börjar närma sig en situation
            där det är ett lite mer sansat resonemang. Det har tidigare kanske
            varit väl högljutt, och missförstånd har dominerat.
          </note>
          <note>
            Förutom att vara tydlig vill jag säga: Jag är för att man eldar
            med ved och utnyttjar effektiva kaminer och också har det som
            en beredskap och säkerhet. Jag vill också säga att det inte pågår
            något korståg mot vedeldning i Sverige. Till exempel har kakelugnar
            varit helt undantagna. Det var en sak som Bohlin tog upp tidigare.
            Han tyckte att det var ett stort problem med kakelugnarna. Han
            tog med dem i detta. Det finns ingen sådan fråga. Kakelugnarna
            är inte med i denna fråga, utan det handlar om kaminerna och spisarna.
            När det gäller frågan om nyinstallation eller att byta ut gamla
            kan jag säga att det ofta går att renovera äldre spisar och kaminer
            och få dem mer effektiva.
          </note>
          <note>
            Jag håller inte alls med Jan Ericson om att det inte spelar någon
            roll på landsbygden om man eldar effektivt med ved eller inte.
            När min mormor var hemma på dagarna efter att hon hade mjölkat
            korna stod hon i köket och kunde hela tiden mata in pinnar i köksspisen.
            I dag har man sällan en husmor som har råd att mata in pinnar
            var tionde minut. Moderna vedspisar håller elden lite längre.
            De är mer effektiva. De ger mer värme. De funkar bättre att laga
            mat på. Det tycker jag inte är någonting som man ska nonchalera.
            Det är en bra sak.
          </note>
          <note>
            Ett skäl till att Boverket drog igång det här nu är att man både
            i Norge och Danmark har infört dessa regler från ekodesigndirektivet.
            Man upp levde att många av de gamla, dåliga kaminerna kom till
            Sverige och installerades här i stället. Det blir ju ganska problematiskt
            om vi i stället för att installera nya, effektiva och mindre hälsofarliga
            kaminer där de används mycket använder gamla dåliga från Norge.
          </note>
          <note>
            Jag håller inte riktigt med om att det där inte var ett problem,
            för nog fanns det ett problem i grunden. Jag tycker dock att det
            är rimligt – som det också är med de nya reglerna – att de befintliga
            kaminerna och spisarna får fortsätta användas så länge de fungerar.
          </note>
          <note>
            Därför är det också felaktigt att säga att de gamla kaminer som
            finns i hundratusental i stugor runt om i Sverige på något sätt
            skulle vara hotade. Så är det inte, utan de får fortsätta eldas
            så länge någon vill och kan.
          </note>
          <note>
            När man sedan byter ut sin kamin eller spis kan man byta mot
            en likvärdig, säger Boverket. Jag tycker att deras kommunikation
            i detta inte har varit så väldigt stark och tydlig. Den kritiken
            håller jag med om, och jag tror att det bästa vore om Boverket
            kom ut med nya, tydligare regler om vad som kommer att gälla även
            när man byter ut kaminer.
          </note>
          <note>
            Jag hoppas att vi med den här diskussionen kan lösa en del av
            de missförstånd som har uppstått på grund av en otydlighet från
            Boverket och också få ett slut på diskussionen om att vi vill
            få ett stopp för vedeldning i Sverige. Så är det inte, och så
            kommer det inte att vara i framtiden heller, hoppas jag.
          </note>
          <note type="speaker">
            Anf. 53 CARL-OSKAR BOHLIN (M):
          </note>
          <note>
            Fru talman! Jag noterar att bostadsministern står här och sänder
            ut dimridåer när han säger att man minsann kan renovera en gammal
            spis så att den blir okej att använda. Det är ju inte alls fallet,
            eftersom hela den nya regleringen bygger på att spisen är typgodkänd.
            Men en gammal spis blir ju inte typgodkänd bara för att du renoverar
            den, även om den då skulle hålla samma prestanda som en ny spis.
          </note>
          <note>
            Det blir alltså i praktiken omöjligt att som privatperson installera
            en gammal spis enligt nyinstallationskraven, helt enkelt därför
            att du kan inte själv bevisa vilket förbränningsvärde kaminen
            eller spisen har med mindre än att du själv först installerar
            den och sedan genomför egna mätningar för att styrka ditt påstående.
            Detta blir i realiteten en omöjlighet, så jag skulle uppskatta
            om bostadsministern inte kom med den typen av vilseledande förklaringar.
          </note>
          <note>
            Jag noterar att bostadsministern försöker ha två positioner samtidigt.
            Å ena sidan säger han att befintliga kaminer inte påverkas, vilket
            är korrekt så länge den befintliga kaminen sitter installerad
            någonstans. Å andra sidan konstaterar Boverket också att det förekommer
            en omfattande handel av begagnade kaminer, något som blir omöjligt
            eftersom det inte går att sätta in gamla kaminer och vedspisar
            i hus som har en murstock men som saknar en spis eller en kamin,
            för Boverket skriver ju i sin rapport att då hamnar kraven på
            samma nivå som för nyinstallation.
          </note>
          <note>
            Det är vad Boverket själva skriver, och bostadsministern är den
            person i regeringen som har möjlighet att se till att detta ändras
            före den 1 juli.
          </note>
          <note type="speaker">
            Anf. 54 Statsrådet PETER ERIKSSON (MP):
          </note>
          <note>
            Fru talman! Det kommer att vara möjligt att renovera gamla spisar.
            Boverket kommer att komma ut med tydligare regler. Det har varit
            en miss i kommunikationen, och jag tycker att det Boverket har
            skrivit har varit otydligt och delvis motsägande. Men det kommer
            att bli tydligare. Det är mitt svar. Det är rimligt att vi från
            politiskt håll tar ansvar för det och ser till att det inte behöver
            vara några missförstånd framöver.
          </note>
          <note>
            Jag tycker också att alla vi som deltar i den här debatten har
            ett visst ansvar att se till att vi inte lurar folk och inte driver
            missförstånd som vi vet är felaktiga.
          </note>
          <note>
            Därför vill jag avsluta den här debatten med att säga att det
            inte kommer att finnas någon anledning att vara orolig för att
            det inte ska gå att fortsätta elda med ved i Sverige. Under mina
            30 år i Miljöpartiet har partiet aldrig tagit ett sådant beslut.
            Vi har aldrig drivit en sådan linje, och jag tror inte att vi
            kommer att göra det heller. Vi är tvärtom för att människor sköter
            om sin självförsörjning ute på landsbygden genom att använda och
            utnyttja lokala resurser så att hus och lokalsamhällen fungerar
            på ett så bra sätt som möjligt.
          </note>
          <note>
            Till alla människor runt om i Sverige: Fortsätt gärna att elda
            med ved, och gör det på ett effektivt sätt! Det går att elda på
            ett dåligt sätt också, men det går att lära sig på nätet hur man
            gör rätt.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2017/18:348 om Migrationsverkets
            benämning av kristna församlingar
          </note>
          <note type="speaker">
            Anf. 55 Statsrådet HELÉNE FRITZON (S):
          </note>
          <note>
            Fru talman! Andreas Carlson har frågat mig vad regeringen tänker
            vid ­ ta för åtgärder för att hindra att Migrationsverket sprider
            nedsättande och felaktig information om den svenska frikyrkorörelsen.
            Andreas Carlson hänvisar till en formulering i ett beslut av Migrationsverket,
            där två svens ­ ka frikyrkoförsamlingar kallas för sekter.
          </note>
          <note>
            Migrationsverket är liksom övriga förvaltningsmyndigheter i Sverige
            en självständig myndighet. När det gäller det enskilda beslutet
            får jag hänvisa till Migrationsverket. Migrationsverket har framfört
            att formuleringen är olycklig.
          </note>
          <note>
            Migrationsverket har utarbetat en uppförandekod som bland annat
            tar upp respektfullt bemötande. Migrationsverkets beslutsfattande
            ska hålla en hög rättslig kvalitet och vara förutsägbart och enhetligt
            för alla sökande. Myndighetens kontinuerliga arbete med kvalitetsuppföljningar
            är ett viktigt verktyg för att upptäcka eventuella brister och
            för att kunna vidta åtgärder för att komma till rätta med dem.
            Jag förutsätter att det sker även i dessa frågor.
          </note>
          <note>
            Migrationsverket har tidigare anordnat utbildningar riktade till
            medarbetare inom asylprövningen tillsammans med Sveriges kristna
            råd. Migra ­ tionsverket och Sveriges kristna råd har en pågående
            dialog om ett fortsatt samarbete.
          </note>
          <note type="speaker">
            Anf. 56 ANDREAS CARLSON (KD):
          </note>
          <note>
            Fru talman! Tack för svaret! Det var tidningen Dagen som den
            26 januari avslöjade att Migrationsverket hade avvisat asylansökan
            från en iransk familj som konverterat till kristendomen. Familjen
            har varit aktiv i Equmeniakyrkan i Borgstena och i Pingstkyrkan
            i Borås. I avvisningsbeslutet skriver Migrationsverket att ”det
            rör sig om två olika sekter”.
          </note>
          <note>
            Equmeniakyrkan och Pingstkyrkan är två av Sveriges största frikyrkoförsamlingar.
            Att av en svensk myndighet bli stämplade som sekter är för det
            första helt felaktigt, för det andra oerhört okunnigt och för
            det tredje nedsättande.
          </note>
          <note>
            I den svenska frikyrkorörelsen, som är en bärande del av vårt
            civilsamhälle, görs stora ideella insatser varje vecka. Detta
            såg vi inte minst under flyktingkrisen 2015, men det är ett arbete
            som ständigt pågår.
          </note>
          <note>
            Frikyrkornas roll för vår demokrati kan inte överskattas. Att
            då få läsa att man är en sekt är förstås provocerande för alla
            dem som har engagerat sig.
          </note>
          <note>
            Statsrådet säger i sitt svar att Migrationsverket har utarbetat
            en uppförandekod som bland annat tar upp respektfullt bemötande.
            Det känns verkligen som ett hygienkrav för svenska myndigheter!
            Vad tänker regeringen vidta för åtgärder för att följa upp denna
            uppförandekod och förhindra att felaktig information sprids om
            den svenska frikyrkorörelsen?
          </note>
          <note>
            Jag har liksom statsrådet noterat att Migrationsverket har framfört
            att formuleringen är olycklig. Men att Migrationsverket i en dom
            har kunnat uttrycka sig så här är ett bevis på att det behövs
            ytterligare kunskapsinsatser om religion på myndigheten.
          </note>
          <note>
            Vi kristdemokrater har länge drivit att det behövs en ökad kunskap
            om religionens betydelse i många människors liv och för samhället.
            Man måste på Migrationsverket ha större kunskap om religion, vad
            det innebär att konvertera och vad det kan medföra för faror och
            risker för den enskilde. Det är uppenbart att Migrationsverket
            måste prioritera det arbetet, men för att det ska ske måste regeringen
            påpeka att detta är viktigt. Det kan ske exempelvis via regleringsbrevet.
            Det behövs en standardiserad process för hur konve rsi onsärenden
            ska hanteras, och de av Migrationsverkets handläggare som jobbar
            med denna kategori utredningar behöver också mer utbildning. Den
            senaste utbildningen, fru talman, som hölls på det temat var 2013.
            Sedan dess har Migrationsverket, som bekant, fått många nya medarbetare.
          </note>
          <note>
            Regeringen prioriterar frågan om asylsökande som åberopar hbtq-skäl
            som grund för att få uppehållstillstånd högt. Det är bra. Men
            vi måste kom ­ ma ihåg att frågan om asylsökande som har konverterat
            är av samma karaktär, varför det är rimligt att båda dessa grupper
            likställs. Det är så att säga samma typ av fråga.
          </note>
          <note>
            Detta är ett stort problem, men trots det har Migrationsverket
            inte tagit upp kristna konvertiter i årsredovisningen, varken
            under kapitlet Likvärdig behandling eller under kapitlet Rättsliga
            ställningstaganden. Min uppmaning till statsrådet är att använda
            det redskap regeringen har, nämligen regleringsbrevet.
          </note>
          <note>
            När Kristdemokraterna satt i alliansregeringen var vi pådrivande
            att ge Migrationsverket i uppdrag, via just regleringsbrevet,
            att vidareutveckla kompetensen rörande religiös tillhörighet.
            Problemet har uppenbart blivit större sedan dess. Ändå väljer
            regeringen att inte använda det redskap regeringen har utan duckar.
            På det vill jag gärna ha en förklaring.
          </note>
          <note type="speaker">
            Anf. 57 Statsrådet HELÉNE FRITZON (S):
          </note>
          <note>
            Fru talman! Interpellanten har ställt en fråga till mig om ett
            specifikt beslut av Migrationsverket – inte en dom utan ett beslut.
            Jag är förhindrad att kommentera enskilda ställningstaganden,
            men jag tror att både jag och interpellanten tydligt har noterat
            att Migrationsverket har uttryckt att det är en olycklig formulering.
            Så vi kan lägga just det specifika ärendet lite åt sidan.
          </note>
          <note>
            Interpellationen ger mig dock en möjlighet att utveckla frågan
            om de styrdokument som Migrationsverket har från regering och
            riksdag och har tagit fram för egen del att fatta beslut utifrån.
            Jag tänker på Migrationsverkets samlade värdegrund, som utgår
            från den gemensamma värdegrund som gäller för alla statsanställda.
            Det är egentligen en sammanfattning av vad myndigheten ska sträva
            efter, hur man vill uppfattas och vad som förväntas av personalen.
            Där finns tre vägledande ord som jag tycker fångar mycket av det
            interpellanten efterfrågar.
          </note>
          <note>
            Det första ordet är empati. Med empati i sammanhanget avses att
            myndigheten och dess personal vill förstå den de möter och dennes
            situation.
          </note>
          <note>
            Det andra ordet är tydlighet. Det inbegriper att personalen uttrycker
            sig konkret, korrekt och med ett professionellt förhållningssätt.
          </note>
          <note>
            Det tredje ordet i värdegrunden står för vad myndigheten gör,
            nämligen mod. Mod är att man är beredd att bryta mönster, att
            tänka om och tänka nytt.
          </note>
          <note>
            Migrationsverket har utöver denna värdegrund också en tydlig
            nolltolerans när det gäller rasism, diskriminering, trakasserier,
            kränkande särbehandling och mobbning, och myndigheten ska motverka
            alla tendenser till ett sådant beteende.
          </note>
          <note>
            Migrationsverket har återkommande kontakt och dialog med religiösa
            samfund för att skaffa sig kunskap om personer som åberopar –
            antingen i samband med konvertering eller i samband med ansökan
            – religiösa skäl. Det finns också en utbildning för nyanställda
            handläggare som tar upp de frågorna.
          </note>
          <note>
            När det gäller frågan om konvertering finns också ett uttalande,
            ett praxisavgörande, från Migrationsöverdomstolen. Det tydliggör
            inriktning ­ en på det sättet att man ska kunna påvisa att det
            är en genuin personlig religiös övertygelse, och det ska göras
            en samlad bedömning av de omständigheter under vilka konverteringen
            har kommit till stånd. Det är klart att det påkallar en extra
            uppmärksamhet i trovärdighetsfrågan när konvertering sker sedan
            man kommit hit till landet.
          </note>
          <note type="speaker">
            Anf. 58 ANDREAS CARLSON (KD):
          </note>
          <note>
            Fru talman! Jag har respekt för att statsrådet inte kan uttala
            sig i enskilda ärenden, men dessvärre verkar detta inte vara en
            enskild händelse. Vi får återkommande rapporter om att detaljerade
            och i sammanhanget irrelevanta frågor har ställts till personer
            som sökt asyl på basis av att de har konverterat. Detta sker trots
            att det på Migrationsverket hemsida står följande: ”När det gäller
            konvertiter till kristendom är processen och skiftet från en övertygelse
            till en annan det viktigaste som utreds av Migrationsverket, inte
            vad man kan om Bibeln.”
          </note>
          <note>
            I en kvalitetsuppföljning av utredningsmetodik som Migrationsverket
            har gjort från januari i år i ärenden där konversion åberopas
            konstateras dock att nära vart femte ärende i uppföljningen innehöll
            mycket detaljerade frågor om Bibeln och tron eller rent av onödigt
            detaljerade frågor om svåra ämnen. Där framgår också att i ett
            av ärendena förväntades den sökande också kunna göra ingående
            jämförelser mellan olika inriktningar av kristendom. När sökanden
            inte klarade av att förklara dessa komplicerade frågor vändes
            detta emot honom eller henne i en bedömning av tillförlitligheten.
          </note>
          <note>
            Den enskilde handläggarens attityd och kunskap är förstås avgörande
            för att kunna göra en rättssäker bedömning. På Migrationsverkets
            hemsida framgår det också att ”det finns varken några standardfrågor
            eller mallar”. Återigen i uppföljningen står det att i de ärenden
            där det ställs detaljerade frågor synes dessa ha formulerats själv
            av den enskilde utredaren. Då anser jag att det är av största
            vikt att personen som utreder har rätt kompetens inom religion.
          </note>
          <note>
            Migrationsverket betonar vikten av kompetens om religion och
            vad det innebär att konvertera från en religion till en annan.
            Det är oerhört viktigt. Med anledning av detta tycker jag att
            det är avgörande att den enskilde handläggaren har rätt utbildning
            och kunskap som är relevant för avgörandena.
          </note>
          <note>
            I kvalitetsuppföljningen framgår vidare att Migrationsverket
            tillsammans med Sveriges kristna råd vid två tillfällen har genomfört
            utbildning för asylpersonal i bland annat utredningsmetodik. Det
            senaste tillfället, 2013, är nu flera år sedan. Efter detta har
            verket fått många nyanställda, och dessa har inte tagit del av
            utbildningen. Det kan vara befogat att genomföra någon form av
            utbildningsinsats för att minska risken för onödigt detaljerade
            kunskapsfrågor.
          </note>
          <note>
            Man kan luta sig tillbaka och vara lugn med tanke på vad som
            står på Migrationsverkets hemsida. Men jag tycker att detta pekar
            på vad jag tog upp i min inledande fråga, nämligen varför regeringen
            inte genom regleringsbrevet har pekat ut detta som ett prioriterat
            område att arbeta med. Jag har respekt för att man inte ska peta
            i enskilda ärenden, men Kristdemokraterna var i regeringsställning
            pådrivande i att genom regleringsbrevet lyfta fram betydelsen
            av kunskap i de så avgörande frågorna. Det exempel som är anledning
            till att jag har väckt interpellationen, alla andra exempel och
            Migrationsverkets egen analys av detta stora problem pekar verkligen
            på att regeringen behöver förtydliga dessa frågor i regleringsbrevet.
            Därför ställer jag mig frågande till varför statsrådet inte är
            beredd att göra det.
          </note>
          <note type="speaker">
            Anf. 59 Statsrådet HELÉNE FRITZON (S):
          </note>
          <note>
            Fru talman! Det finns tydliga skrivningar från regeringens sida
            om kvalitet och rättssäkerhet. Jag har här från talarstolen redovisat
            arbetet med Migrationsverkets värdegrund. Migrationsverket har
            som alla andra statliga verk höga krav på kompetens och utövande
            i de personalpolitiska frågorna.
          </note>
          <note>
            I Migrationsverkets fall är det ju väldigt speciella omständigheter.
            Sedan 2015 har Sverige varit mottagare av högst antal asylsökande
            per capita i Europa, och det har ställt enorma krav på Migrationsverket.
            Verket har ökat personalbemanningen väsentligt.
          </note>
          <note>
            Nu går vi en ny tid till mötes med ett lägre antal asylsökande
            och färre ärenden att utreda, vilket gör att uppdraget för Migrationsverket
            nu handlar mycket om att minska antalet anställda. Det handlar
            för innevarande år om 3 000 anställda.
          </note>
          <note>
            När det gäller själva frågan om hur en konvertering går till
            och vilka frågor som ställs är jag överens med interpellanten,
            och det som ni har hittat på hemsidan stämmer. Det är inte någon
            bibelkunskap som ska efter ­ frågas, utan det är två saker. Den
            enskilda, den asylsökande personen, är den som har bevisbördan.
            Det är den personen som ska göra sin identitet och sina skyddsskäl
            sannolika, det vill säga även ett skyddsskäl som har ett religiöst
            uttryck som grund.
          </note>
          <note>
            Myndigheten har sin skyldighet, nämligen utredningsskyldigheten
            – att utredningen ska genomföras på ett professionellt sätt. Det
            gör att varje asylärende är unikt och ska hanteras utifrån den
            kontexten. I en sådan utredning, ett sådant samtal, ska det naturligtvis
            ställas väldigt många olika sorters frågor.
          </note>
          <note>
            Det konkreta jag vill peka på att Migrationsverket använder sig
            av när det gäller konverteringsfrågor är de riktlinjer som finns
            från UNHCR som ett exempel på vilka frågor som kan ställas av
            handläggare och beslutsfattare.
          </note>
          <note>
            Jag vill också understryka det samarbete och den dialog som Migra
            ­ tionsverket har med Sveriges kristna råd. Jag vet inte i dag
            om det resul ­ terar i ytterligare gemensamma åtaganden när det
            gäller utbildning. Det får Migrationsverket i så fall återkomma
            till. Men jag tycker att det är ange ­ läget och bra att den dialogen
            förs.
          </note>
          <note type="speaker">
            Anf. 60 ANDREAS CARLSON (KD):
          </note>
          <note>
            Fru talman! Detta är inte en fråga om huruvida Migrationsverket
            ska göra en bedömning av enskilda asylsökandes skyddsskäl eller
            inte; det ska Migrationsverket såklart göra. Det är inte heller
            en fråga om vilka kriterier som ska uppnås för att asylsökande
            ska beviljas uppehållstillstånd på basis av att de har konverterat.
          </note>
          <note>
            Vad det handlar om är att asylbedömningar ska ske rättssäkert
            och på ett så korrekt sätt som möjligt. Här ser vi i dag flera
            tecken på att det brister. Vi ser det i just detta exempel – man
            kan kalla det för sektfrågan. Vi drar den slutsatsen också av
            alla de kontakter vi har med personer som vittnar om orimliga
            frågor ställda under asylintervjuer.
          </note>
          <note>
            Jag uppfattar statsrådets inlägg i den här debatten som att hon
            är positivt inställd till mer utbildning om religionens betydelse
            för den enskilde och om konversionens påverkan. Därför undrar
            jag vad det är som hindrar att regeringen visar att man prioriterar
            den här frågan och ger Migrationsverket ett uppdrag via regleringsbrevet.
            Vad är det som hindrar att reger ­ ingen gör det?
          </note>
          <note type="speaker">
            Anf. 61 Statsrådet HELÉNE FRITZON (S):
          </note>
          <note>
            Fru talman! Jag vill börja med att tacka Andreas Carlson för
            interpellationen, som är avgränsad i sin sakfråga men som principiellt
            täcker ett viktigt och angeläget område kring prövningen av skyddsskäl.
          </note>
          <note>
            Precis som interpellanten har strukit under handlar det om en
            långsiktigt hållbar och rättssäker asylprocess. Det förutsätter
            att vi har en effektiv verksamhet med hög rättslig kvalitet.
          </note>
          <note>
            Ändringsfrekvensen i domstolarna kan man säga är ett riktmärke
            för hur arbetet bedrivs. Det kan handla om ändring av beslut men
            också tillkommande fakta i själva utredningen som ändrar ställningstagandet.
            Här har det pendlat genom åren mellan 5 och 10 procent. Vi ligger
            för förra året på 8 procent. Det är alltså inga anmärkningsvärda
            avvikelser, utan man följer ungefär de nivåerna.
          </note>
          <note>
            När det gäller den konkreta frågan om religiösa skäl och konverteringar
            ingår detta på många sätt i det samlade uppdrag som Migrationsverket
            har från regeringen. Jag tycker att de åtgärder som regeringen
            har vidtagit för att förbättra effektivitet, förkorta handläggningstider
            och förbättra prövningen av asylärenden är de som verket behöver
            och har behövt fram till nu. I övrigt får vi återkomma.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 16.05 på förslag av tredje vice talmannen
            att ajournera sammanträdet till kl. 18.00.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 18.00.
          </note>
          <note>
            § 13 Svar på interpellation 2017/18:287 om körkort för diabetiker
          </note>
          <note type="speaker">
            Anf. 62 Statsrådet TOMAS ENEROTH (S):
          </note>
          <note>
            Fru talman! Johan Hultberg har frågat mig om jag är beredd att
            ta initiativ till en förändring av regelverket gällande körkortstillstånd
            och körkortsinnehav så att individuell prövning alltid görs för
            den som behandlas med insulin och som har eller har sökt högre
            behörighet. Han har också frågat mig om jag är beredd att ta initiativ
            till en förändring av dagens regelverk så att moderna behandlingsformer
            och hjälpmedel i högre grad tas i beaktande när körkortsinnehav
            ska prövas.
          </note>
          <note>
            Låt mig inleda med att tydliggöra att jag inte tar ställning
            i det aktuella fallet. Jag har stor förståelse för den frustration
            den som drabbas av indrag ­ na körkortsbehörigheter kan känna,
            särskilt när det påverkar ens yrkesliv. Men precis som Johan Hultberg
            själv säger är det också oerhört viktigt att värna om trafiksäkerheten.
          </note>
          <note>
            EU:s körkortsdirektiv, som Sverige måste följa, innehåller medicinska
            krav för körkortsinnehav. Som huvudregel är insulinbehandling
            ett hinder för innehav av högre körkortsbehörigheter – det vill
            säga för tung lastbil eller buss – eller taxiförarlegitimation.
          </note>
          <note>
            I körkortsdirektivet anges dock att innehav av högre körkortsbehörigheter
            i undantagsfall kan medges. I Sverige är Transportstyrelsen den
            myndighet som föreskriver i detalj om de trafikmedicinska kraven.
            Transportstyrelsen har i sina föreskrifter och allmänna råd om
            medicinska krav för innehav av körkort med mera valt att utnyttja
            denna möjlighet till undantag för insulinbehandlad diabetes typ
            2, där det oftast kan medges innehav. Transportstyrelsen kan också,
            efter en individuell prövning, bevilja undantag från att diabetes
            typ 1 är hinder för innehav av högre körkortsbehörigheter och
            taxiförarlegitimation. Det gäller även diabetes av den typ som
            kallas LADA och som Johan Hultberg tar upp i sitt exempel. Undantag
            beviljas främst under de första åren av denna typ av diabetes
            och där risken kan mätas med hjälp av blodprov avseende C-peptid.
          </note>
          <note>
            Den individuella prövning Johan Hultberg efterfrågar görs alltså
            vid en dispensansökan.
          </note>
          <note>
            När det gäller användandet av modern teknik följer Transportstyrelsen
            utvecklingen på området med stort intresse. Möjligheten att ha
            kontinuerlig mätning av blodsockervärdet – och en insulinpumps
            dosering kopplad till det – är tilltalande. En utvärdering av
            om sådana system effektivt förebygger allvarlig hypoglykemi gjordes
            av Statens beredning för medicinsk och social utvärdering 2013.
            Det fanns då inte stöd för att sådana system fungerade tillräckligt
            bra.
          </note>
          <note>
            Transportstyrelsen införde vid årsskiftet som en följd av ändringar
            i körkortsdirektivet vissa lättnader rörande innehav av lägre
            körkortsbehörigheter vid diabetes. För högre behörigheter planerar
            Transportstyrelsen under detta år att se över gällande regelverk
            för körkort vid diabetes, detta i relation till både körkortsdirektivet
            och det vetenskapliga läget.
          </note>
          <note>
            Min utgångspunkt är att Transportstyrelsens expertis kontinuerligt
            utvärderar de medicinska körkortskraven utifrån en omvärldsanalys
            som beaktar flertalet faktorer, bland annat förändringarna i körkortsdirektivet
            och i den tekniska utvecklingen. Jag avser därmed inte i nuläget
            att vidta några ytterligare åtgärder för att förändra regelverket.
          </note>
          <note type="speaker">
            Anf. 63 JOHAN HULTBERG (M):
          </note>
          <note>
            Fru talman! Jag tackar ministern för svaret.
          </note>
          <note>
            Sverige ligger verkligen långt framme i trafiksäkerhetsarbetet.
            Det ska vi vara väldigt glada för. Trafiksäkerhetsarbetet utgår
            från en minst sagt hög ambition i Sverige, nämligen nollvisionen,
            som föreskriver att vi ska försöka sträva efter att ingen människa
            ska dödas eller skadas allvarligt i trafiken.
          </note>
          <note>
            Sedan riksdagen hösten 1997 fattade beslut om nollvisionen har
            vi sett en väldigt positiv utveckling. Antalet omkomna i trafiken
            har närapå halverats från 500 personer till omkring 270 personer
            per år, som det är nu. Det är naturligtvis många insatser som
            ligger till grund för denna positiva utveckling. Inte minst handlar
            det om innovationer och förbättringar i den fysiska trafikmiljön,
            såsom mitträcken, trafiksäkerhetskameror och det som nu finns
            i praktiskt taget varje ort med självaktning, nämligen rondeller.
          </note>
          <note>
            En viktig del av trafiksäkerhetsarbetet handlar också om de höga
            krav som vi i Sverige ställer på både de fordon som är i trafik
            och oss som framför dessa fordon. Körkortslagens grundläggande
            krav, som säger att körkortstillstånd endast får ges till den
            som utifrån sina personliga och medicinska förhållanden kan anses
            lämplig som förare, är bra, rent av självklara.
          </note>
          <note>
            Problemen som jag lyfter fram i min interpellation handlar om
            hur den här övergripande lagstiftningen omsätts i föreskrifter
            och allmänna råd och hur dessa sedan tillämpas av ansvariga myndigheter.
            Jag menar att reglerna och tillämpningarna ofta är alltför schablonmässiga
            och generella och inte ger utrymme för ordentliga individuella
            prövningar. Det drabbar inte minst gruppen diabetiker.
          </note>
          <note>
            För diabetiker är det, precis som ministern säger, så att Transportstyrelsens
            föreskrifter innehåller ett generellt förbud för personer med
            insulinbehandlad diabetes att inneha högre körkortsbehörigheter
            eller taxilegitimation. Man kan, som ministern sa, få undantag
            vid typ 2-diabetes om man uppfyller krav om att ha god kontroll
            på sitt blodsocker och ha förmåga att känna av de varningssignaler
            som kommer innan man drabbas av hypoglykemi, det vill säga ett
            akut lågt blodsocker.
          </note>
          <note>
            Ministern sa också att en person med typ 1-diabetes efter individuell
            bedömning kan beviljas undantag om man begär dispens och genomgår
            ett dispensförfarande. Tyvärr låter nog ministerns svar bättre
            än vad det i själva verket är. I praktiken säger Transportstyrelsen
            nämligen nej på alla de dispensansökningarna.
          </note>
          <note>
            Jag har verkligen försökt gräva i den här frågan. Genom de kontakter
            jag har haft med bland annat Transportstyrelsen har jag fått mig
            till livs att de dispenser som har beviljats är av synnerligen
            begränsad karaktär. Det handlar om personer som till exempel jobbar
            på bilprovning och får lov att köra fordon in och ut ur provningslokalen
            eller göra ett bromstest. Det handlar om personer som jobbar på
            en lastbilscentral och får transportera en lastbil in och ut ur
            en tvätt. Men det handlar inte om att någon har fått möjlighet
            att behålla sin taxilegitimation eller sitt lastbilskort.
          </note>
          <note>
            Jag menar att de här reglerna och den här tillämpningen inte
            utgår från dagens kunskap och dagens läge när det gäller den medicintekniska
            utvecklingen. Här tycker jag verkligen att det är synd att ministern
            är så passiv i sitt svar och inte säger sig vara beredd att ta
            initiativ till en förändring. Jag hoppas att ministern kan ompröva
            den uppfattningen.
          </note>
          <note type="speaker">
            Anf. 64 STAFFAN DANIELSSON (C):
          </note>
          <note>
            Fru talman! Herr statsråd! Det är en relevant interpellation
            som ställts. Jag tror att det ligger väldigt mycket i vad Johan
            Hultberg för fram. Jag har jobbat lite med synfältsproblematik,
            som berör diabetes i mycket hög grad. Där vet jag att Sverige
            och Transportstyrelsen är väldigt stränga. Det är lite konstigt
            i Sverige. Vi har komplicerade körkortsprov med en mycket avancerad
            teoridel, som ibland gör det nästan omöjligt för en del praktiskt
            lagda ungdomar och nyanlända att klara provet utan mycket stora
            insatser för svenskkunskap och annat. Jag har tyckt att det borde
            kunna vara lite enklare att ta körkortsteorin. Det borde inte
            vara lika mycket nyanskrav som det är nu vad gäller svenska och
            så vidare. Det hoppas jag att ministern tar med sig. Jag har tidigare
            motionerat om detta.
          </note>
          <note>
            Samtidigt som vi ställer höga krav i Sverige på dem som tar svenska
            körkort är det lägre eller inga krav på dem väldigt många som
            kör bil i Sverige och som bor i andra länder, turistar här och
            så vidare. De kör med körkort från länder som inte alls ställer
            höga krav och ibland inga krav alls på synfältet och så vidare.
          </note>
          <note>
            Det kan vara så att Sverige även på det här området är unikt
            strängt jämfört med alla andra länder. Det vet jag inte, men jag
            utesluter det inte. Det är bra som ministern sa i svaret att det
            ändå finns möjligheter, och det är bra att Transportstyrelsen
            tittar över dem. Man måste göra det i en internationell jämförelse.
            Sverige kan inte rimligen ligga för långt fram.
          </note>
          <note>
            Det finns en fråga som är kopplad till detta som handlar om synfält,
            och jag ska snart interpellera ministern om den. Jag tänkte ta
            chansen att flagga lite för den problematiken som är väldigt nära
            kopplad.
          </note>
          <note>
            Sveriges krav är mycket höga. Om man har vissa brister i sitt
            synfält, ofta på grund av diabetes, men ser väldigt bra har Sverige
            sagt att man måste genomgå test med en syntestmaskin. Man har
            kroppen, huvudet och blicken fixerad. Sedan ska man se när det
            händer någonting i kanterna. Transportstyrelsen har på egen hand
            satt upp mycket höga krav. Man får nästan inte missa någonting.
          </note>
          <note>
            I Norge, med lägre trafikdödlighet än i Sverige, finns det inte
            många syntestmaskiner. Det finns inga körsimulatorer. Den nya
            grejen är att man ska bevisa sin körduglighet, vilket väl är ett
            steg åt rätt håll. Men det kostar 20 000 kronor. Det är en klassfråga
            vilka som får testa och kommer att göra det. I Norge får man,
            liksom i övriga länder i världen skulle jag tro, bevisa sin körduglighet
            i praktiska körprov. I Sverige får man inte det. Det är oerhört
            märkligt.
          </note>
          <note>
            Jag tycker att Sverige ska ha en vision om en hög trafiksäkerhet,
            absolut. Vi ska kolla dem som tar körkort i Sverige och ha goda
            krav. Vi ska kolla dem som kör i Sverige med andra körkort. Nu
            är det så att om man åker till Norge och bosätter sig får man
            ett praktiskt körprov. Tusentals av dem som i dag fråntas sina
            körkort i Sverige skulle kunna ta körkort där, och sedan kan de
            obehindrat köra i Sverige. Men i Sverige fråntas de sina körkort.
          </note>
          <note>
            Det var ändå ett balanserat svar av ministern. Jag ser fram emot
            att diskutera den här frågan senare.
          </note>
          <note type="speaker">
            Anf. 65 Statsrådet TOMAS ENEROTH (S):
          </note>
          <note>
            Fru talman! Tack, både Johan Hultberg och Staffan Danielsson,
            för engagemanget! Det är jätteviktigt. Jag uppskattar också att
            ni båda lyfter fram trafiksäkerheten som utgångspunkt. Här är
            Sverige världsledande. Vi slog förra året nytt lägstarekord, om
            jag får uttrycka mig så, vad gäller antalet dödade och skadade
            i trafiken. Det är väldigt många färre än för bara tio år sedan.
            Det är framgången med nollvisionen.
          </note>
          <note>
            När vi nu nystartar nollvisionen gör vi det för att vi inte slå
            oss till ro med att vara världsledande utan höja ambitionsnivån.
            Alla som har haft en nära anhörig eller någon annan som skadats
            eller dödats i trafiken vet hur fruktansvärt det är. De vet hur
            onödigt det känns i ett läge där vi utvecklar säkerhetssystem
            i våra fordon så att man skulle kunna undvika allvarliga olyckor
            och dödsfall i än större utsträckning.
          </note>
          <note>
            Därför går regeringen vidare med väldigt många trafiksäkerhetsinsatser.
            I budgeten kunde vi läsa om alkobommar som man nu ska sätta upp
            automatiserade vid hamnarna. Den första kommer under 2018. De
            ska förhindra att förare som är alkoholpåverkade kommer in på
            våra vägar, inte minst med tunga fordon.
          </note>
          <note>
            Jag avser att gå fram med förslag om vinterdäck på tunga fordon
            och bussar. De senaste veckorna har vi märkt hur tunga fordon
            har förorsakat olyckor eller trafikstockningar till följd av snöfallet
            för att de har undermåliga däck. Det gäller inte minst utländska
            lastbilar som har sommardäck, vilket jag tycker är en oacceptabel
            utveckling.
          </note>
          <note>
            Vi har nyligen sett till att alla nu ska ha händerna på ratten,
            det vill säga att man ska hantera mobiltelefonin via uppkoppling
            och inte genom att man sitter och sms:ar under tiden man kör.
            Det är viktigt. Det är ett av skälen till att vi är så långt framme.
          </note>
          <note>
            Vi ställde också extra krav på dem som är yrkeschaufförer. Den
            som kör tunga fordon, bussar och taxi ska ha hårda krav. Annars
            är det tredjeman och andra i trafiken som drabbas.
          </note>
          <note>
            När väl det är sagt är det också viktigt, som Johan Hultberg
            nämner i interpellationen, att vi också gör en översyn och anpassar
            regelverken efter den tekniska utveckling vi har på fordonssidan
            och också sett till forskningsläget inte minst för diabetes. Det
            gäller för den delen också hur man utformar syntesten. Det gäller
            möjligheten att bevaka och sköta sin sjukdom på ett sätt som gör
            att människor inte hamnar i lägen där de riskerar att få ett trafikfarligt
            beteende.
          </note>
          <note>
            Jag är därför väldigt nöjd med att Transportstyrelsen nu ser
            över sina föreskrifter under året. Det är den översynen jag tänker
            avvakta. Jag har själv engagerat mig i de här frågorna tidigare.
            Det är angeläget att se till att man tar vara på den kompetens
            som en person har som har kört bil i hela livet. Man ska så långt
            som möjligt från samhällets sida ge rätt verktyg för att människor
            ska kunna fortsätta att vara yrkesverksamma.
          </note>
          <note>
            Avvägningen är svår. Jag tror att alla inser att Transportstyrelsen
            och säkert ögonläkarkommittén som finns i Bryssel eller gemensamt
            i EU gör sitt bästa för att se till att man har ett bra faktaunderlag
            när man gör den svåra avvägning som det innebär att någon inte
            längre får behålla sitt körkortstillstånd.
          </note>
          <note>
            Däremot är jag lite kluven inför diskussionen huruvida vi i Sverige
            har en hårdare prövning än i andra EU-länder och om det är vi
            som ska anpassa oss på andra hållet. Jag vill att vi ska ha en
            säker trafikmiljö i hela EU. Jag vill att övriga EU-länder ska
            ha motsvarande system för trafiksäkerhet som vi har. Det skulle
            reducera antalet skadade och döda i trafiken väsentligt i hela
            Europa.
          </note>
          <note>
            Jag vill avvakta Transportstyrelsens översyn innan jag ger besked
            om det behövs några regeländringar. I så fall skulle jag naturligtvis
            vara beredd att pröva det.
          </note>
          <note type="speaker">
            Anf. 66 JOHAN HULTBERG (M):
          </note>
          <note>
            Fru talman! Tack, ministern, för det andra inlägget i debatten!
            Jag lyssnade särskilt på den andra delen av svaret som explicit
            handlade om frågan jag ställde. Jag välkomnar också den översyn
            som Transportstyrelsen säger att man ska genomföra i närtid. Det
            jätteviktigt att man i den översynen igen tittar på utvecklingen
            av de moderna tekniska hjälpmedlen. Ministern hänvisade i sitt
            första svar till utvärdering från 2013 gjord av Statens beredning
            för medicinsk och social utvärdering. Under åren sedan dess har
            det hänt enormt mycket.
          </note>
          <note>
            Fru talman! Jag fick själv diagnosen typ 1-diabetes så sent som
            2014. På de år som gått sedan dess är skillnaden som natt och
            dag. Det finns ett helt annat utbud av tekniska hjälpmedel som
            gör att jag som diabetiker kan hålla koll på mitt blodsocker och
            agera i tid innan jag kommer i en sådan situation att jag har
            fått ett för lågt blodsocker och kan vara till fara både för mig
            själv och för andra.
          </note>
          <note>
            Fru talman! Den här frågan handlar verkligen inte om att tumma
            på trafiksäkerheten. Det handlar om att ha ett regelverk som är
            anpassat till dagens kunskapsläge och dagens tekniska hjälpmedel
            och som på allvar testar individens förmåga eller oförmåga. Jag
            tycker att Transportstyrelsen många gånger gör det alldeles för
            lätt för sig i sin hantering av till exempel dispensfallen.
          </note>
          <note>
            Man konstaterar att diabetiker generellt sett har en högre risk
            att bli medvetslösa. Det är sant. Men jag tycker inte att man
            ska utgå från den genomsnittliga diabetikern utan man ska utgå
            från den enskilde diabetikern. Den ordningen tycker jag att vi
            i Sverige ska ha. Det är beslut som är viktiga utifrån trafiksäkerhetssynpunkt.
            Men det är också beslut som är extremt viktiga för den enskilde.
          </note>
          <note>
            Jag lyfter i min interpellation fram ett exempel från Växjö med
            taxichauffören Jan, som är bekant för både ministern och mig.
            Han har helt enkelt fått sin karriär sönderslagen av det faktum
            att han inte längre får ha kvar sin taxilegitimation.
          </note>
          <note>
            Jag hoppas, och jag tror att ministern delar den uppfattningen,
            att det ska lösa sig för Jan. Men jag tror inte att den möjligheten
            är särskilt stor med den praxis och det regelverk som vi har i
            dag. Vi måste verkligen få ett annat regelverk på plats.
          </note>
          <note>
            När det gäller just taxi är det ganska intressant. Jan får köra
            sin vanliga personbil hur mycket, hur länge och hur långt han
            vill, men han får inte göra det i yrkestrafik. Det är måhända
            rimligt att man ställer tuffare krav på yrkestrafik än vad man
            kanske gör på mig som privatbilist. Men någonstans kan jag tycka
            att det finns anledning att se över det regelverket.
          </note>
          <note>
            Fru talman! Jag hoppas ändå att ministern inte bara följer den
            utvärdering och översyn som Transportstyrelsen gör. Jag hoppas
            att han också agerar för att säkerställa att myndigheten inte
            tar den enklaste vägen och bara förhåller sig till generella och
            schablonmässiga bedömningar, utan att man gör det merarbete som
            jag inser att det innebär att göra individuella prövningar. Detta
            är som sagt viktiga beslut för den enskilde men också, naturligtvis,
            för trafiksäkerheten.
          </note>
          <note>
            Apropå den problematik som min kollega Staffan Danielsson från
            Centerpartiet lyfte fram blev jag själv uppringd av en företagare
            i veckan. Han var desperat på grund av det faktum att hans företag
            inom kort antagligen skulle gå i konkurs eftersom han hade fått
            sitt körkort indraget och efter ­ som det tar så lång tid att
            få en omprövning eller dispens beviljad. Denna fråga är synnerligen
            viktig. Jag hoppas att fler kan få möjlighet att få sin förmåga
            testad i till exempel en simulator och inte bara rätt av får sitt
            körkort indraget.
          </note>
          <note type="speaker">
            Anf. 67 STAFFAN DANIELSSON (C):
          </note>
          <note>
            Fru talman! Jag ska fatta mig kort. Ministern sa det som är något
            av den svenska modellen: Övriga länder i Europa ska anpassa sig
            till svenska regler och krav, och våra är bättre än dem som övriga
            länder har! Jag är en del av den svenska modellen; om vi ligger
            före eller har de bästa eller bäst utformade kraven delar jag
            uppfattningen att vi ska försöka få övriga länder att höja sig
            till vår nivå.
          </note>
          <note>
            Däremot blir det någon gång, som i det här fallet, så att vi
            möjligen blir ledda av experter som vill så mycket och som själva
            utformar reglerna och lägger fast kraven på att man till exempel
            ska få sitt synfält testat. Expertisen säger att vi icke ska acceptera
            praktiska körprov utan bara använda syntestmaskiner och att kraven
            ska vara stenhårda i denna oerhört stressande miljö. Om en person
            då inte klarar dessa mycket högt ställda krav och regler som Sverige
            ensidigt har fastställt tar vi körkortet.
          </note>
          <note>
            Man har öppnat för bilsimulator, och det är bra. Det är ju egentligen
            en sorts praktiskt körprov. Men det kostar 20 000 kronor, och
            det innebär en oerhörd stress. En del klarar inte balansövningarna.
            Och endast ett fåtal får testa, för det är kö. Där tror jag att
            vi har lite att lära av till exempel Norge, där man bygger mycket
            på stränga praktiska körprov för att bedöma om den aktuella personen
            kan köra bil bra.
          </note>
          <note>
            Vi ska föra ut det som är bättre i Sverige och få Europa att
            anpassa sig till det. Men lite ödmjukhet kanske vi ska visa. När
            det är någonting som är så ifrågasatt som det i min andra fråga
            vore det bra för alla om det reds ut.
          </note>
          <note type="speaker">
            Anf. 68 Statsrådet TOMAS ENEROTH (S):
          </note>
          <note>
            Fru talman! Det är sant, Staffan Danielsson: Lite ödmjuk ska
            man också vara. Och det är vi nog i många fall. Vi måste naturligtvis
            se om vi kan hitta gemensamma regler och tillämpningsområden inom
            EU.
          </note>
          <note>
            Men just när det gäller säkerhet kan vi också från svensk sida
            vara lite kaxiga. Vi är faktiskt väldigt bra på trafiksäkerhetsarbete,
            och vi har utverkat bra praxis och regelverk. Det är ett av skälen
            till att jag i detta sammanhang hade den aktuella diskussionen
            om vinterdäck i sinnet. Det är onekligen så att när utländska
            åkare kommer in med sina fordon har de vinterdäck i mycket mindre
            utsträckning än vad svenska åkerier har. Jag tycker inte att det
            är acceptabelt. Om man kommer och kör på svenska vägar ska man
            ha vinterdäck, och vi ska se till att med lagstiftning och regler
            säkra detta. Det är naturligtvis min ambition.
          </note>
          <note>
            Jag delar i allra högsta grad Johan Hultbergs uppfattning att
            den individuella prövningen måste finnas där, för den är viktig
            för individen som sådan. Det här är inte en modell som utformas
            utifrån vad som ska vara bekvämt för Transportstyrelsen eller
            för staten som prövning. Den är till för att individen ska känna
            en trygghet i att man får rätt prövning och att de bästa metoderna
            används.
          </note>
          <note>
            Därför delar jag också uppfattningen att det är viktigt att man
            tillgodogör sig ny kunskap. Detta är områden där det händer mycket.
            Det är skälet till att jag i svaret lyfter fram att Transportstyrelsens
            översyn är viktig eftersom de nu gör en ordentlig genomgång av
            sina föreskrifter under året som kommer.
          </note>
          <note>
            Jag själv tror att vi inte ska underskatta den tekniska utveckling
            som sker på fordonssidan. Vid sidan av vår möjlighet att göra
            en översyn av förarutbildningen, vilket just nu är på gång, eller
            vår möjlighet att se till att säkra de tester som man gör av dem
            som ska bibehålla sitt körkort, sker det en ordentlig utveckling
            på fordonssidan. Det handlar om automatiska bromssystem, om självkörande
            fordon och om förarstödssystem som i sig kan förändra förutsättningarna
            för vilka krav vi framöver kommer att ställa på dem som för fram
            vissa typer av fordon. Detta tycker jag är en intressant fråga
            de kommande åren.
          </note>
          <note>
            Vi kommer från regeringens sida att ha ett särskilt stort internationellt
            toppmöte om självkörande och uppkopplade fordon i Göteborg i sommar.
            Även om mycket där handlar om effektiviteten i transportsektorn
            handlar en inte så liten del också om trafiksäkerheten. Det handlar
            om möjligheten att säkra trafikmiljön genom automatiserade och
            uppkopplade program.
          </note>
          <note>
            När vi gör en översyn av förarutbildningen tror jag att det är
            viktigt att vi tittar på de krav som finns både inom yrkestrafiken,
            där det ska vara tuffare krav, och för andra som ska ha körkort
            och tillstånd att köra i trafiken. Vi ska då se på den tekniska
            utveckling som just nu sker i fordonsflottan, för jag tror att
            den kommer att förändra förutsättningarna.
          </note>
          <note>
            Avslutningsvis: Det är viktigt att vi i Sverige värnar vårt trafiksäkerhetsarbete.
            Men det är också viktigt att vi ger den som drabbas av sjukdom
            rimliga och rätta möjligheter att bibehålla sin yrkeskarriär.
            Vi ska använda de hjälpmedel som står till förfogande. Vi ska
            adaptera den nya teknik som finns för att hålla koll på att man
            inte hamnar i insulinkoma – om jag får uttrycka mig med den terminologin.
          </note>
          <note>
            Vi ska i förekommande fall göra en översyn av regelverket och
            se till att det är adekvat. Jag tror inte att interpellanterna
            och regeringen har olika uppfattningar i denna fråga. Däremot
            är det viktigt att vi nu får ett ordentligt beslutsunderlag så
            att vi kan fatta rätt beslut framöver. Det handlar både om att
            säkra trafikmiljön och om att ge den som drabbas av sjukdom eller
            synnedsättningar rimliga och rättssäkra möjligheter att få sin
            sak prövad, med tillit och med möjligheter att fortsätta sin yrkeskarriär.
          </note>
          <note type="speaker">
            Anf. 69 JOHAN HULTBERG (M):
          </note>
          <note>
            Fru talman! Detta är kanske inte den mest partipolitiska fråga
            vi debatterar här i riksdagen. Därför väljer jag att tolka ministerns
            svar positivt. Det finns en vilja från regeringens sida, att döma
            av det jag hör från ministern, att få till en bättre ordning än
            i dag. Man vill avvakta den översyn som Transportstyrelsen gör.
          </note>
          <note>
            Låt oss hoppas att den resulterar i ett bättre regelverk, för
            jag tycker uppriktigt sagt att Transportstyrelsen är för bekväm
            i sin hantering. Jag konstaterar att man gör schablonmässiga bedömningar
            och drar alla typ 1 ‑ diabetiker över en kam. De enda undantag
            man mig veterligen har gett för personer med typ 1-diabetes till
            högre behörigheter är just de synnerligen begränsade undantag
            där man kan få lov att köra en lastbil till och från en tvätthall
            eller motsvarande. Men vad jag vet är det till exempel ingen taxichaufför,
            som Jan, som har fått tillstånd att inneha denna behörighet och
            detta körkort om man samtidigt har diagnosen diabetes typ 1.
          </note>
          <note>
            Jag tycker absolut att vi ska hålla hårt på trafiksäkerheten.
            Men det får inte vara en ursäkt för att inte ge människor en individuell
            prövning och se till det individuella fallet. Jag hyser gott hopp
            om den översyn som myndigheten ska göra, och jag hoppas att vi
            inom kort har en ordning som respekterar diabetikers individuella
            situation och ger dem en bra behandling.
          </note>
          <note>
            Avslutningsvis, fru talman, skulle jag vilja ställa en annan
            fråga till ministern. Den handlar om att Transportstyrelsen i
            höstas kallade diabetesläkarna till en träff för att diskutera
            föreskrifterna. Man valde då att inte bjuda in patientorganisationerna.
            Tycker inte ministern att det vore rimligt och bra att låta patientorganisationerna
            komma till tals när det gäller de här föreskrifterna, som är så
            viktiga för deras medlemmar?
          </note>
          <note>
            Tack för en bra diskussion!
          </note>
          <note type="speaker">
            Anf. 70 Statsrådet TOMAS ENEROTH (S):
          </note>
          <note>
            Fru talman! När det gäller den sista frågan ska jag vara lite
            försiktig med att i detta läge uttrycka hur Transportstyrelsen
            ska göra, för då riskerar jag att bli anmäld till KU för ministerstyre.
            Men jag kan generellt säga att jag alltid tycker att det är bra
            att vi fullföljer den tradition som finns i Sverige och lyssnar
            både på experter och på dem som är djupt engagerade och kunniga
            i olika frågor. Det är ofta det civila samhället, folkrörelser
            och intresseföreningar.
          </note>
          <note>
            Jag gjorde faktiskt själv undantaget nyligen att i arbetet med
            den natio ­ nella planen och infrastrukturinvesteringar välja
            att inte bara lyssna till länsplaneupprättare och branschorganisationer,
            utan vi bjöd in det civila samhället och lyssnade på flera olika
            intresseföreningar. Det gav ett bra underlag så att regeringen
            kan fatta kloka beslut.
          </note>
          <note>
            När det sedan gäller frågan som sådan ser jag också fram emot
            Transportstyrelsens översyn. Jag tycker att den är viktig. Det
            här är en fråga där vi måste komma ihåg att det både handlar om
            individens möjlighet att säkerställa att man får en personlig
            prövning – det får man i dag, och det kan säkert utvecklas vidare
            – och om Transportstyrelsens möjligheter att använda bästa teknik
            och underlag för att säkerställa att man gör en adekvat prövning
            av synfältsförmågan eller annan förmåga att kunna köra fordonet
            säkert. Det handlar också om att samtidigt följa den tekniska
            utveckling som finns med förarstödsystem, och det handlar naturligtvis
            om att värna trafiksäkerheten för alla oss.
          </note>
          <note>
            Jag vidhåller än att just när det gäller yrkestrafiken, de som
            kör en buss, en taxi eller ett tungt fordon, bör vi också kunna
            ställa särskilda krav på deras yrkesskicklighet för att det får
            sådana stora effekter om det blir skador i trafiken. Det tror
            jag är en uppfattning som vi allihop delar, och jag ser fram emot
            fortsatt bra debatter i den här frågan.
          </note>
          <note>
            Överläggningen var härmed avslutad.
          </note>
          <note>
            § 14 Svar på interpellation 2017/18:292 om uppföljning av kollektivtrafiklagen
          </note>
          <note type="speaker">
            Anf. 71 Statsrådet TOMAS ENEROTH (S):
          </note>
          <note>
            Fru talman! Erik Ottoson har frågat mig vilka åtgärder jag och
            reger ­ ingen har vidtagit för att åtgärda de brister i tillämpningen
            av kollektivtrafiklagen som trafikutskottet uppmärksammade i samband
            med sin översyn 2015 samt hur jag ser på en utveckling där fler
            kommuner och landsting väljer att bedriva kollektivtrafik i egen
            regi.
          </note>
          <note>
            Min bild av kollektivtrafiken i Sverige är att den oftast är
            av hög kva ­ litet och att de regionala kollektivtrafikmyndigheterna
            arbetar professio ­ nellt. Men det finns givetvis saker att förbättra.
          </note>
          <note>
            Jag anser att riksdagens uppföljning från 2015 på så sätt är
            bra och att regeringen i flera aspekter arbetar med de frågor
            som uppföljningen tar upp. Ett exempel är att regeringen föreslog
            för riksdagen i december förra året om ändring i järnvägstrafiklagen.
            Propositionen innehåller bland annat införandet av en så kallad
            regressrätt på järnvägsområdet, det vill säga bestämmelser som
            ger järnvägsföretag möjlighet att få sådana förseningskostnader
            ersatta av infrastrukturförvaltaren om förseningen beror på brister
            i infrastrukturen. Regeringen anser att detta kommer att förbättra
            järnvägssystemets kvalitet.
          </note>
          <note>
            Kollektivtrafiklagen trädde i kraft den 1 januari 2012, det vill
            säga för sex år sedan. Jag anser att den största nyttan med införandet
            av en kollektivtrafiklag är de nya reglerna om hur de regionala
            kollektivtrafikmyndigheterna ska agera samt en mer funktionell
            avgränsning mellan regional kollektivtrafik å ena sidan och kommersiell
            interregional kollektivtrafik å andra sidan.
          </note>
          <note>
            Den marknadsöppning för lokal och regional kollektivtrafik som
            den förra borgerliga regeringen gjorde en stor affär av anser
            jag dock vara överdriven. Vi bör vara medvetna om att det finns
            starka motiv för att lokal och regional kollektivtrafik i allt
            väsentligt ska vara ett offentligt åtagande. Den eventuella kommersiella
            trafik som kan tillkomma vid sidan av ett sådant offentligt åtagande
            blir därför av naturliga skäl av begränsad omfattning.
          </note>
          <note>
            Erik Ottoson frågar även om min syn på att vissa kommuner och
            lands ­ ting bedriver kollektivtrafik i egen regi. Jag vill framhålla
            att det aldrig har funnits något krav, eller ens en rekommendation,
            från staten att de regiona ­ la kollektivtrafikmyndigheterna ska
            eller bör upphandla den offentligt fi ­ nansierade trafiken. Min
            och regeringens ståndpunkt är att det även fortsatt bör vara respektive
            regional kollektivtrafikmyndighet som ska avgöra om de vill upphandla
            kollektivtrafiken eller om de vill bedriva den i egen regi. Det
            är de kommunala och regionala politikerna i respektive län som
            ansva ­ rar för att skattemedlen till kollektivtrafik används
            effektivt.
          </note>
          <note>
            Avslutningsvis vill jag framhålla att regeringen kontinuerligt
            arbetar för att förbättra förutsättningarna för svensk kollektivtrafik.
            Det inkluderar att vid behov föreslå sådana ändringar i kollektivtrafiklagen.
          </note>
          <note type="speaker">
            Anf. 72 ERIK OTTOSON (M):
          </note>
          <note>
            Fru talman! Tack, statsrådet, för svaret! Den nya lagen, som
            visserligen inte är helt ny längre utan har varit på plats i några
            år och också har fått möjlighet att sätta sig, innebar en hel
            del förändringar inom kollektivtrafikens område. Som med alla
            reformer som genomförs behöver man förvalta dem och även vara
            redo att bidra med ytterligare beslut för att se till att utfallet
            blir det mest gynnsamma, i det här fallet framför allt för resenären.
          </note>
          <note>
            Jag vill mena att regeringen nog mest har tittat på i stället
            för att aktivt förvalta den här nya lagen. Det finns en rad olika
            områden där man skulle behöva göra kompletteringar, uppdateringar
            och möjligen vissa juster ­ ingar.
          </note>
          <note>
            Förslag på bland annat detta finns inom ramen för den uppföljning
            som trafikutskottet har gjort. Det finns ytterligare förslag på
            vad som skulle kunna göras som också går igen i trafikutskottets
            uppföljning i den stora utredning av järnvägen som Gunnar Alexandersson
            gjorde och överlämnade till regeringen i början av den här mandatperioden.
            Inte särskilt mycket har så att säga gått vidare därefter.
          </note>
          <note>
            Statsrådets och hans företrädares svar på detta brukar vara att
            det inte fanns så många konkreta förslag i Gunnar Alexanderssons
            utredning på exakt vad som skulle göras. Nej, det är riktigt,
            för det finns så fruktansvärt mycket som behöver göras att det
            behövs en rad spin off-utredningar utifrån den mycket större utredning
            som Gunnar Alexandersson genomförde. Några sådana har inte kommit
            till stånd.
          </note>
          <note>
            En sak som jag kan tycka är väldigt viktig, framför allt om man
            talar om det som statsrådet är inne på, alltså skärningspunkten
            mellan regional kollektivtrafik och interregional kommersiell
            trafik på järnvägen, är ett nationellt trafikförsörjningsprogram
            för järnvägen – alltså en beskrivning och en målbild av vad vi
            vill med vår svenska järnvägsanläggning som staten trots allt
            äger och i någon mån också förvaltar.
          </note>
          <note>
            Någon sådan tydlig strategi finns inte i dagsläget. Det går också
            igen i den många gånger svårbegripliga och kanske väldigt segrörliga
            process som det innebär att tilldela tåglägen till olika intressen.
            Det är svårt att se exakt vad visionen med järnvägen är när man
            tittar på hur tåglägena tilldelas.
          </note>
          <note>
            De som bedriver järnvägstrafiken tycker också att det är svårt
            att veta vad det egentligen är som man vill ha ut och om det här
            verkligen är sättet som man får ut mest av vår redan nu väldigt
            överbelastade järnvägsanläggning. Det är ett exempel.
          </note>
          <note>
            Ett annat exempel på något som skulle behöva utvecklas är tillgången
            till olika former av infrastruktur, till exempel för bussföretag
            att komma åt terminaler som i stor mån är uppbyggda av skattepengar
            för att se till att vi har möjlighet att resa i alla möjliga olika
            riktningar. Men det kan vara svårt för en ny entreprenör att komma
            till en terminal och använda sig av den på marknadsmässiga villkor.
          </note>
          <note>
            Samma sak gäller även en rad olika sorters digital infrastruktur,
            reseplanerare och annat, där tidigare eller nuvarande monopolställningar
            gör det svårt för nya entreprenörer att komma in på kollektivtrafikmarknaden.
          </note>
          <note>
            Det finns en rad ytterligare saker som tas upp i trafikutskottets
            uppföljning som skulle behöva uppdateras och utvecklas. Om nu
            statsrådet menar allvar med att man är villig att föreslå ändringar
            i kollektivtrafiklagen undrar jag: När kommer de förslagen?
          </note>
          <note type="speaker">
            Anf. 73 Statsrådet TOMAS ENEROTH (S):
          </note>
          <note>
            Fru talman! Låt mig först inledningsvis konstatera att Erik Ottoson
            nämner den överbelastade järnvägsanläggningen, och det är ju en
            adekvat beskrivning. I dag är järnvägssystemet fullständigt överbelastat
            eftersom fler vill åka tåg och fler företag vill skicka gods på
            tåg. Den utvecklingen har pågått i kanske tio års tid eller ännu
            längre.
          </note>
          <note>
            Trots det valde den förra och även den förrförra regeringen under
            Alliansens år vid regeringsmakten att inte investera tillräckligt
            i infrastrukturen. Tvärtom underinvesterade man och hade en finansminister
            som gjorde en poäng av att man inte skulle investera i järnväg
            eftersom den var samhällsekonomiskt olönsam, som jag tror att
            han uttryckte det.
          </note>
          <note>
            Effekterna ser vi i dag med ett överbelastat järnvägssystem och
            tungt slitage som gör att vi nödgas göra dramatiska ökningar av
            anslaget för järnvägsunderhåll för att upprätthålla funktionaliteten.
            I dag får de som åker tåg höra orden signalfel och växelfel alldeles
            för ofta till följd av underinvesteringarna under en tid som man
            prioriterade skattesänkningar före investeringar i sådant som
            bygger landet starkt. Därför är det bra att vi nu har en regering
            som lägger 100 miljarder mer i den nationella planen för infrastruktur
            och som ökar järnvägsunderhållet med 47 procent, så att vi åtminstone
            framöver kan se färre signalfel och växelfel och få bättre funktionalitet
            i järnvägssystemet.
          </note>
          <note>
            Interpellationen handlar om uppföljning av kollektivtrafiklagen.
            Vi följer naturligtvis det återkommande och har, inte minst genom
            propositio ­ nen på järnvägssidan, visat att vi har beredskap
            för att agera när det är nödvändigt. Men jag ser inte att det
            finns ett stort tryck och engagemang för att privatisera eller
            föra över en stor del av kollektivtrafiken till privata aktörer
            runt omkring i landet, vilket är den bild som Erik Ottoson målar
            upp. Det finns tvärtom en viktig poäng i att det är de regionala
            politikerna och arenorna som har i uppdrag att bestämma detta.
            Det ska inte göras nationellt.
          </note>
          <note>
            De flesta regioner väljer att hitta rätt upphandlingssystem och
            rätt modeller för genomförande av kollektivtrafiken. Och det är
            en rimlig ordning att de som uppbär det regionala ansvaret för
            kollektivtrafikförsörjningen också bär ansvaret för hur trafiken
            ska organiseras.
          </note>
          <note>
            Avslutningsvis vill jag när det gäller Alexanderssons utredning
            säga att jag noterar uttrycket spin off-utredningar. Det är nog
            sant att Alexanderssons utredning var av en sådan karaktär att
            det krävdes många fler utredningar för att den skulle preciseras
            ytterligare. Utredningen har tagits om hand inom Näringsdepartementet.
            Delar av det som kom fram har vi valt att gå vidare med. Det kommer
            säkert att krävas fortsatt utredningsarbete när det gäller andra
            delar; en del utredningsarbete pågår givetvis.
          </note>
          <note>
            Nu lägger vi fokus på att öka funktional iteten i vårt järnvägssystem.
            I den nationella planen, som regeringen ska besluta om under våren,
            kommer det därför stora satsningar på järnvägsunderhåll. Vi aviserar
            också förändringar i ansvaret för underhållsinsatser.
          </note>
          <note>
            Planen kommer också att innehålla de viktigaste investeringarna
            framöver, på sammantaget över 700 miljarder den kommande tolvårsperioden.
            Det är den största satsningen någonsin. Det är bra för Sverige.
            Det kommer nämligen att innebära att vi närmar oss att möta klimatkraven
            på ett bättre sätt och att vi stärker konkurrensförmågan genom
            effektivare transporter.
          </note>
          <note type="speaker">
            Anf. 74 ERIK OTTOSON (M):
          </note>
          <note>
            Fru talman! Tack, statsrådet, för det utvecklade svaret! Det
            handlade dock mer om att påstå en massa saker och att tala om
            allt som inte berör de frågor jag ställde, förutom precis på slutet.
          </note>
          <note>
            Jag konstaterar att alliansregeringen fördubblade anslagen till
            järnvägsunderhåll. Och vi matchar nu regeringens förslag till
            utökat underhåll av järnvägen inför den nya nationella planen.
            Jag tror att vi ska försöka hålla en något högre hygiennivå i
            debatten än att påstå en massa saker om sådant.
          </note>
          <note>
            Min fråga rör framför allt de initiativ som faktiskt finns. Jag
            säger absolut inte att vi behöver avveckla den kommunalt drivna
            kollektivtrafiken. Men de kommersiella alternativ som finns och
            som vill slå sig in på marknaden, på kommersiella villkor helt
            utan skattesubvention, stöter på bekymmer. Det handlar inte bara
            om marknadsfundamenta, att man blir utkonkurrerad av den subventionerade
            delen av kollektivtrafiken; det handlar om regelproblem, att man
            inte har möjlighet att ta sig in i terminaler på samma villkor
            som den andra kollektivtrafiken, att man blir utestängd av monopolister
            från digitala infrastrukturlösningar och annat sådant.
          </note>
          <note>
            Det måste väl även statsrådet se som något av ett bekymmer när
            vi nu har den här kollektivtrafiklagen. Annars ska statsrådet
            kanske spola tillbaka bandet och omöjliggöra för den formen av
            etableringar. Att en marknadsöppning i lagen inte får full effekt
            på grund av en massa andra problem kan inte gynna vare sig min
            eller statsrådets utgångspunkt. Någonstans får man välja väg.
            Även det är någon form av grundläggande hederlighet i den politiska
            styrningen som jag tror att vi kan enas om.
          </note>
          <note>
            När jag talar om den höga belastningen på järnvägen gör jag visserligen
            det med ett varmt hjärta. Det är positivt att fler vill använda
            sig av vår gemensamma järnväg. Men det innebär också att vi måste
            tänka ut på vilket sätt vi kan göra det mest effektivt. Det är
            därför jag lyfter upp frågan om ett nationellt trafikförsörjningsprogram.
            Det skulle kunna sätta ut riktningen för hur vi som stat, som
            ägare till järnvägsanläggningen, vill att den utnyttjas på det
            absolut mest effektiva sättet.
          </note>
          <note>
            I dag går i realiteten en hel del avgångar halvfulla. De skulle
            behöva fyllas mer. De tar nämligen fortfarande lika mycket plats
            på järnvägen. Effektiviseringar skulle kunna göras. Till exempel
            kan man köra mer gods nattetid än dagtid då persontåg kan behöva
            använda anläggningen mer. På det viset skulle man kunna öka effektiviteten.
          </note>
          <note>
            Jag vill gärna att statsrådet berör möjligheten att på ett tydligare
            sätt klargöra vad som är önskvärt och hur anläggningen kan användas
            på ett mer effektivt sätt. Det kan omöjligen vara en politisk
            skiljefråga att vi vill att järnvägen används på ett så effektivt
            sätt som möjligt.
          </note>
          <note type="speaker">
            Anf. 75 Statsrådet TOMAS ENEROTH (S):
          </note>
          <note>
            Fru talman! Jag hoppas verkligen inte att det är en politisk
            skiljefråga. Jag tror att alla vill att vårt järnvägssystem ska
            användas på det bästa och mest effektiva sättet.
          </note>
          <note>
            Däremot handlar interpellationen i huvudsak om hur vi ska ändra
            och följa upp kollektivtrafiklagen. Det är en lite annan fråga.
          </note>
          <note>
            I Regeringskansliet jobbar vi nu med godsstrategin, som ska kunna
            presenteras samtidigt som den nationella planen. Vi tittar just
            på förutsättningarna att utveckla godstrafiken på ett bättre sätt.
            Det finns möjlighet att optimera flödena och att använda befintlig
            kapacitet på ett mycket mer effektivt sätt.
          </note>
          <note>
            Den digitalisering som pågår innebär ökade möjligheter att kontrollera
            godsflödena. Och jag driver själv starkt att jag vill se en utveckling
            där vi ska koppla ihop en ökad godsmängd med sjöfartens utmaningar,
            inte minst av klimatskäl. Det finns goda möjligheter att göra
            det.
          </note>
          <note>
            Det är dock bara att erkänna att den stora utmaningen består
            i att det är för trångt på spåren, vare sig man kör nattetid eller
            dagtid, eftersom det har varit underinvesterat under lång tid.
            Vi har nu 100 miljarder mer än i den förra nationella planen att
            investera i underhåll men också i nya spår. Om vi ska få ökad
            möjlighet att använda den spårbundna godstrafiken tror jag att
            det är nödvändigt med nyinvesteringar, i anslutning till befintliga
            järnvägsspår men också i nya stambanor för höghastighetståg. Det
            kommer i sig att få stor effekt för förutsättningarna för godset
            på till exempel Södra stambanan.
          </note>
          <note>
            Det är precis den processen som pågår nu, i hela Sverige. Alla
            som är djupt engagerade i både den nationella planen och godsstrategin
            ser ljust på en framtid där vi börjar styra upp vilka prioriterade
            godsflöden vi ska ha och hur vi ska se till att samordna de investeringar
            samhället gör. I re ­ gioner talar man tillsammans med handelskamrar
            och andra intressenter ihop sig för att ge regeringen sina signaler
            om vilka de viktigaste invester ­ ingarna är. Den processen pågår.
            Häromdagen hade jag ett möte med Stockholms Handelskammare. Det
            fanns ett stort engagemang och intresse för att lyfta upp synpunkter
            och tala om regeringens viktigaste prioriter ­ ingar.
          </note>
          <note>
            Att ställa om det svenska infrastruktursystemet är inom räckhåll,
            för att det ska bli mer klimatsmart, för att vi ska stärka konkurrensförmågan
            och inte minst för att kunna implementera ny teknik. Det finns
            fantastiska möjligheter inom räckhåll, både när det gäller att
            effektivisera och när det gäller att öka användningsområdet med
            optimering på godssidan genom att implementera ny teknik.
          </note>
          <note>
            Nu har det handlat mycket om järnväg. Men vi kan se motsvarande
            utveckling på vägsidan, inte minst med elvägar.
          </note>
          <note>
            I den meningen pågår ett intensivt utvecklingsarbete. Jag är
            osäker på om det innebär att vi behöver göra förändringar i kollektivtrafiklagen.
            De nödvändiga förändringarna ska vi naturligtvis göra. Men i huvudsak
            har det i närtid handlat om järnvägssidan, och den propositionen
            ligger redan på riksdagens bord.
          </note>
          <note>
            När det gäller ansvarsförhållandena ser jag ingen annan väg än
            att det viktigaste är att de regionala aktörerna, som har ansvaret
            för kollektivtrafiken regionalt, ska avgöra driftsformer och upphandlingsmodeller
            för detta.
          </note>
          <note>
            Jag är beredd att lyssna om det skulle finnas andra viktiga utmaningar
            därutöver som riksdagen, eller för den delen ett enigt trafikutskott,
            eller olika regioner påtalar.
          </note>
          <note>
            Men just nu uppfattar jag att den största diskussionen och det
            högsta önskemålet i huvudsak handlar om att återställa funktionaliteten
            och satsa på underhåll, om att bygga mer kapacitet så att vi kan
            använda järnvägen mer. Därför arbetar vi med att hitta bra förslag
            och prioriteringar i den nationella planen. Men vi arbetar också
            med att se på utökade finansieringsmöjligheter för mer infrastruktur.
          </note>
          <note type="speaker">
            Anf. 76 ERIK OTTOSON (M):
          </note>
          <note>
            Fru talman! Tack, statsrådet!
          </note>
          <note>
            Jag ska bara kort beröra höghastighetsjärnväg – eller nya stambanor,
            som statsrådet uttrycker det.
          </note>
          <note>
            Jag vill ställa den mycket konkreta frågan: Tror statsrådet att
            de kommer att vara på plats och i full funktion innan jag går
            i pension? Det finns nämligen ingenting som tyder på det, och
            jag är ändå bara 28 år gammal. Men med den strategi som regeringen
            har valt för att gå vidare med detta ser det ut att dra ut väldigt
            mycket på tiden och bli mycket dyrt. Den ökade funktionalitet
            som statsrådet talar om ligger möjligen långt in i framtiden.
          </note>
          <note>
            Jag tror att våra pendlare behöver ökad funktionalitet nu. Då
            bör vi se över hur man använder anläggningen på det absolut bästa
            sättet. Mitt och Moderaternas förslag är att man ska gå vidare
            med det som lyftes i den stora utredningen av Gunnar Alexandersson
            om ett nationellt trafikförsörjningsprogram där man anger riktlinjerna
            för vad som viktigt för oss med vår järnvägsanläggning. Vilka
            är de prioriterade trafikpolitiska målen?
          </note>
          <note>
            Kommer man över den knölen och sätter igång den debatten, då
            kan jag och statsrådet stå här och diskutera vad som är viktigt
            i stället för att diskutera huruvida det är viktigt att ha ett
            sådant program. Då skulle vi gång på gång, mandatperiod efter
            mandatperiod, år efter år ha en återkommande dynamisk diskussion
            om hur man använder vår järnvägsanläggning på det absolut bästa
            sättet. Då skulle det också finnas en politisk vision.
          </note>
          <note>
            I dagsläget fungerar tåglägestilldelningen på det viset att man
            har den tilldelning som man alltid har haft. Sedan försöker man
            att klämma in allt som finns utöver det som tillkommer. Det säger
            sig självt att det då inte handlar om någon prioritering, utan
            det handlar om att med skohorn få in så mycket som möjligt.
          </note>
          <note>
            Vi behöver lära oss att prioritera. Vi behöver ha en politisk
            vision och en politisk strategi för detta.
          </note>
          <note type="speaker">
            Anf. 77 Statsrådet TOMAS ENEROTH (S):
          </note>
          <note>
            Fru talman! Jag tror att det som vi behöver i Sverige är ökade
            resurser för att investera i både nya spår och ett ordentligt
            järnvägsunderhåll så att det blir bättre funktionalitet. Inga
            planer i världen och inga smarta upplägg för tåglägen i världen
            kan möta den trängsel på spåren som vi har i dag, om vi inte samtidigt
            har förmågan att återställa funktionaliteten eller har utrymme
            för att kunna göra nyinvesteringar. Det är helt nödvändigt för
            att öka kapaciteten och för att klara de behov som både personer
            och företag har av att använda järnväg i större utsträckning.
          </note>
          <note>
            Många väljer järnvägen för klimatets skull, men också för att
            man tyck ­ er att det är bekvämt och ett effektivt transportmedel.
            Här skiljer vi oss i ambitionsnivå. Jag tror att det är möjligt
            att genomföra detta snabbare än vad en del planeringar tyder på.
            Vi kommer nog att se nya stambanor för höghastighetståg innan
            Erik Ottoson går i pension, det hoppas jag innerligt.
          </note>
          <note>
            Nya satsningar likt fyrhjulsspår i Uppsala eller annat som finns
            i Trafikverkets förslag till den nationella planen har stora fördelar
            eftersom det påtagligt förbättrar förutsättningarna för flödet
            mellan Stockholm och Uppsala, men också för hela landet, inte
            minst för trafiken norröver.
          </note>
          <note>
            Genom att komma åt de flaskhalsar som finns – Citybanan och Getingmidjan
            – kan vi förbättra funktionaliteten högst väsentligt. Då krävs
            det mod att våga prioritera infrastrukturinvesteringar före skattesänkningar.
            Då krävs det att vi har en finansminister – och det har vi i dag
            – som tycker att detta är viktiga prioriteringar. Det hade vi
            inte under Alliansens år. Då hade vi en finansminister som tyckte
            att det var onödigt att investera i järnväg, som föreslog att
            man skulle göra andra saker i stället, till exempel att sänka
            skatten. Priset för det betalar vi nu med trängsel på spåren och
            underinvesteringar. Nu vänder vi den utvecklingen, precis som
            vi vänder hela Sveriges ekonomi: full sysselsättning, överskott
            i statens finanser och nyinvesteringar. Det är bra för både tågen
            och klimatet.
          </note>
          <note>
            Överläggningen var härmed avslutad.
          </note>
          <note>
            § 15 Svar på interpellation 2017/18:338 om Arlandas expansionsplaner
            och påverkan på klimatet
          </note>
          <note type="speaker">
            Anf. 78 Statsrådet TOMAS ENEROTH (S):
          </note>
          <note>
            Fru talman! Jens Holm har frågat statsrådet Isabella Lövin om
            hon an ­ ser att Arlandas expansionsplaner är förenliga med Sveriges
            klimatmål och övriga miljömål samt om statsrådet avser att verka
            för att regeringen ge ­ nomför en analys ur miljö- och klimatperspektiv
            av Swedavias expan ­ sionsplaner för Arlanda. Arbetet inom regeringen
            är så fördelat att det är jag som ska svara på interpellationen.
          </note>
          <note>
            Regeringen beslutade den 26 januari 2017 om en nationell flygstrategi,
            En svensk flygstrategi – för flygets roll i framtidens transportsystem
            . Flygstrategin beskriver i form av sju olika fokusområden dagens
            och framtida möjligheter och utmaningar som flyget står inför
            och hur utmaningarna ska angripas. Fokusområdena ska ses som en
            helhet och tillsammans verka för att högt uppställda politiska
            mål ska nås inom flera politikområden, till exempel transportpolitiken,
            miljöpolitiken och näringspolitiken.
          </note>
          <note>
            Ett av flygstrategins fokusområden är att stärka Arlanda flygplats
            som nav och storflygplats. Arlanda är Sveriges största och viktigaste
            flygplats för att säkerställa en god tillgänglighet inom landet
            och internationellt. Arlanda betyder mycket för Stockholms och
            hela Sveriges näringslivsutveckling och därmed också för jobbtillväxten.
            Ett attraktivt Arlanda lockar till sig nya utländska investeringar
            och företagsetableringar inte enbart i Stockholmsregionen utan
            i hela Sverige.
          </note>
          <note>
            Regeringen beslutade därför den 18 maj 2017 att inrätta ett Arlandaråd
            för att bidra till regeringens arbete med att långsiktigt utveckla
            Arlanda flygplats ur ett helhetsperspektiv.
          </note>
          <note>
            En viktig uppgift för Arlandarådet är att ge konkreta inspel
            till en hand ­ lingsplan, en ”färdplan”, för Arlanda som under
            året tas fram inom Reger ­ ingskansliet. Färdplanen kommer att
            innehålla förslag till koordinerade åtgärder för att på ett långsiktigt
            hållbart sätt utveckla Arlanda flygplats ur ett helhetsperspektiv.
            Ett sådant helhetsperspektiv omfattar flygplatsen, luftrummet
            samt anslutande transporter och infrastruktur på marken men också
            tillgången till andra flygplatser i Stockholmsregionen. Det ingår
            i Arlandarådets uppgift att beakta miljö- och klimataspekter i
            arbetet.
          </note>
          <note>
            Arlanda flygplats långsiktiga utveckling ska inte ses isolerat
            från andra åtgärder inom flyget eller transportsystemet i sin
            helhet. Ett annat mycket viktigt, för att inte säga avgörande,
            fokusområde i flygstrategin är att flygets miljö- och klimatpåverkan
            ska minska. Här slår regeringen tydligt fast att flyget ska bidra
            till att de nationella miljökvalitetsmålen ska nås. Sverige ska
            också vara pådrivande internationellt i till exempel EU och ICAO
            för effektivare krav och styrmedel för att minska flygets miljö-
            och klimatpåverkan.
          </note>
          <note>
            Regeringen har redan tagit många initiativ för att minska flygets
            klimatpåverkan. En skatt på flygresor är ett första steg i rätt
            riktning för att minska flygets klimatpåverkan. För att bidra
            till flygets omställning satsar regeringen även på omställning
            av flygbranschen till förnybara bränslen. Därför kommer regeringen
            att tillsätta en utredning för att analysera om det behövs styrmedel
            för att öka andelen förnybara bränslen. I enlighet med regeringens
            förslag har riksdagen beslutat att 100 miljoner kronor avsätts
            åren 2018–2020 för att stödja utveckling av biobränsle för flyg.
          </note>
          <note>
            Flygstrategins fokusområden och prioriteringar ska således ses
            i ett sammanhang. Både behovet av en långsiktigt hållbar utveckling
            av Arlanda flygplats ur ett helhetsperspektiv och behovet av att
            minska flygets miljö- och klimatpåverkan ska säkerställas. Det
            är min övertygelse att den koordinerande ansats som Arlandarådet
            och färdplanen utgör ökar förutsättningarna för Sverige att uppnå
            klimat- och miljömålen. Utan en sådan ansats försvåras snarare
            förutsättningarna att uppfylla miljö- och klimatmålen samtidigt
            som Arlanda växer.
          </note>
          <note>
            Vad gäller frågan om en analys av miljö- och klimatperspektivet
            av Swedavias expansionsplaner för Arlanda vill jag säga att för
            staten som ägare är det av särskild vikt att bolag med statligt
            ägande arbetar för en minskad klimat- och miljöpåverkan. Samtliga
            tio av Swedavias flygplatser som ingår i det nationella basutbudet
            är certifierade på den högsta nivån av Airport Carbon Accreditation,
            som är en internationell standard för flygplatsers klimatarbete.
            Jag kan konstatera att Swedavia arbetar aktivt för att minska
            klimatpåverkan kopplad till flygplatser.
          </note>
          <note>
            Ingen ska tvivla på regeringens ambition att minska flygets klimatpåverkan
            samtidigt som vi säkerställer en god tillgänglighet. Jag har som
            ambition att Sverige ska bli en permanent världsutställning för
            ny klimatsmart teknik. Det finns plats för flyget i den utställningen
            om vi fortsätter det strategiska arbetet och arbetar med rätta
            styrmedel. Arbetet med biodrivmedel, flygskatt, Vinnovas program
            för ny teknik inom flyg och Arlandarådet är viktiga delar av det
            arbetet.
          </note>
          <note type="speaker">
            Anf. 79 JENS HOLM (V):
          </note>
          <note>
            Fru talman! Jag vill tacka infrastrukturminister Tomas Eneroth
            för svaret på min interpellation. Jag ställde den visserligen
            till klimatminister Isabella Lövin, eftersom jag tycker att Arlandas
            expansionsplaner är en klimatfråga och lite av en överlevnadsfråga.
            Men jag kan gott diskutera det här med infrastrukturministern
            också.
          </note>
          <note>
            Flygsektorn är ett av de absolut snabbast växande områdena vad
            gäller utsläpp av växthusgaser i världen och i Sverige. Sedan
            1990 har utrikesflyg från Sverige ökat med 130 procent. Utsläppen
            från sektorn har under samma tid ökat med 70 procent. Om det fortsätter
            så här kan flygsektorn år 2040 ensam utgöra lika stor andel som
            Sveriges samlade utsläpp. De flesta är överens om att detta inte
            är hållbart, vilket även infrastrukturministern sa i sitt svar.
          </note>
          <note>
            Jag och Vänsterpartiet står bakom den föreslagna flygskatten,
            som nu träder i kraft. Vi står också bakom satsningar på förnybara
            drivmedel. Men detta räcker inte. Vi kan inte fortsätta flyga
            så mycket som vi gör i dag. Därför är statliga Swedavias planer
            på att kraftigt utöka antalet flygningar och landningar på Arlanda
            mycket oroväckande.
          </note>
          <note>
            Swedavia har sagt att man fram till 2045 vill fördubbla antalet
            resenärer från Arlanda, och till 2070 kan man tänka sig en tredubbling
            av antalet resenärer. Detta kan inte göras samtidigt som vi ska
            minska utsläppen från sektorn.
          </note>
          <note>
            Jag vill fråga infrastrukturministern vad han tycker om Swedavias
            planer på en möjlig tredubbling av antalet passagerare från Arlanda.
            När Tomas Eneroth tidigare har kommenterat detta har han sagt
            att Arlanda ska bli Nordens ledande flygplats. Jag kan inte tolka
            det på annat sätt än att regeringen tycker att det är bra om vi
            får fler flygningar från Arlanda.
          </note>
          <note>
            Skulle antalet flygningar från Arlanda fördubblas eller till
            och med tredubblas får vi också kraftigt växande utsläpp eftersom
            vi inte kan hitta flygplan utan utsläpp, för sådana finns ju inte.
            Någon gång i framtiden har vi kanske elektrifierade flygplan,
            men det får man nog betrakta som något som ligger väldigt långt
            fram i tiden.
          </note>
          <note>
            I Sverige har vi dock samtidigt en klimatlag och ett klimatpolitiskt
            ramverk. Det är precis som klimatminister Isabella Lövin sa för
            ett par veckor sedan: Nu blir det förbjudet att nedprioritera
            klimatet. Alla politikområden måste ta sitt klimatansvar. Eftersom
            jag inte tycker att jag fick ett konkret svar vill jag därför
            återigen fråga infrastrukturministern: Anser ministern att Arlandas
            expansionsplaner är förenliga med de klimatmål och övriga miljömål
            som vi har satt upp? Jag vill också veta om regeringen har gjort
            en miljökonsekvensanalys och analyser ur ett klimatperspektiv
            av dessa expansionsplaner. Jag tyckte inte att ministern svarade
            på detta.
          </note>
          <note>
            Regeringen måste hantera dessa expansionsplaner på något vis.
            Ytterst måste väl ändå minskade utsläpp vara det som gäller.
          </note>
          <note type="speaker">
            Anf. 80 CARL SCHLYTER (MP):
          </note>
          <note>
            Fru talman! Infrastrukturministern! Jag tackar Jens för interpellationen
            och ministern för svaret.
          </note>
          <note>
            Det är helt uppenbart att regeringen äntligen kommit vidare med
            flygskatten. Man satsar på att hitta bättre bränslen och på en
            effektivare flygsektor. Men Jens har rätt i sin fråga, och det
            är något som också oroar mig: Vi vet att flyg går fort på hög
            höjd, och då kommer de per definition att använda mycket energi.
            Vi vet också att flygplan används i decennier, så om vi planerar
            att utöka passagerarantalet till det dubbla till 2045 ska det
            sista fossilberoende flygplanet säljas nu. Om vi ska nå båda målen
            samtidigt ska inga fler köpas.
          </note>
          <note>
            Kommer man att revidera planen på att fördubbla passagerarantalet
            om vi inte lyckas nå effektiviseringsmålen? Det står nämligen
            i strategin att vi ska beakta miljö- och klimatintressen. Jag
            skulle dock vilja säga att förutsättningen för all aktivitet är
            att miljö- och klimatintressen är basen för att flyg och all annan
            verksamhet ska kunna överleva.
          </note>
          <note>
            När det gäller en ökad användning av förnybart vet vi att vi
            vill ställa om till mer träbyggnation. Det är bra. Vi vill komma
            bort från fossil kemiindustri och i stället ha en biobaserad.
            Det är bra. Vi vill använda biobränslen när de går att använda.
            Det är bra. Vi vill kanske då använda en del av detta till flyget.
          </note>
          <note>
            Vi har förutom det svenska klim atmålet även FN:s klimatmål.
            FN ‑ målet innebär att vi dessutom ska bevara biologisk mångfald.
            För att nå båda målen samtidigt måste vi på något sätt minska
            flygets energiför ­ brukning. Hur ska vi nå både målet om mindre
            energiförbrukning – eller mindre fossil användning i flyget –
            och målet om ökade passagerartal och samtidigt inte tömma vår
            jord på biobaserade resurser?
          </note>
          <note>
            Kopplat till detta är att vi inte bara har klimatmål. I dag har
            flyget väldigt många undantag från EU:s kemikalieregler och andra
            regler. Man tillåter flygplan att använda klimatförstörande gaser
            i släckningsanläggningarna, kemikalier i ledningar och antignistbildningskemikalier
            och liknande, vilka inte är tillåtna annorstädes. Flyget har alltså
            många undantag i dag.
          </note>
          <note>
            Om man ska ha mål om att flyget ska växa måste man vidta åtgärder,
            inte bara på klimat- och energiområdet utan även på kemikalieområdet.
            Annars fortsätter vi att ge flyget subventioner jämfört med andra
            transportslag.
          </note>
          <note>
            I en tidigare interpellationsdebatt talade vi om att satsa mer
            pengar på utbyggnad av tåg. Det är något som vi redan har börjat
            med och som vi alla här är överens om att vi ska fortsätta med.
            Men vi har inte oändliga resurser, så varför inte ta det viktigaste
            först? Om vi satsar mer på tågen behöver vi kanske inte satsa
            på utbyggnad av flyget.
          </note>
          <note type="speaker">
            Anf. 81 Statsrådet TOMAS ENEROTH (S):
          </note>
          <note>
            Fru talman! Jag tackar både Jens Holm och Carl Schlyter. Interpellatio
            ­ nen är utmärkt, och ni ställer viktiga frågor. Ingen ska tveka
            om regering ­ ens klimatambitioner. Det är helt nödvändigt att
            Sverige ställer om, och det är helt nödvändigt att världen ställer
            om. Fördelen när Sverige ställer om och gör det före andra är
            att det skapar både ett föredöme och ett hopp i en värld som i
            vissa delar är ack så dyster när det gäller klimatförnekelse.
          </note>
          <note>
            Det är också viktigt eftersom det i Sverige kan ge affärsmöjligheter
            och jobb när vi visar hur vi kan klara av att bli världens första
            fossilfria välfärdsland. Det kan visa att vi i Sverige vågar etablera
            det som jag brukar kalla den permanenta världsutställningen för
            implementering av miljösmart teknik. Sverige har stora möjligheter
            att gå före.
          </note>
          <note>
            Det kommer dock att kräva att flyget tar sitt ansvar. Med anledning
            av Jens Holms argumentation vill jag ändå säga att inom hela transportsektorn
            är fortfarande andra tunga transporter den stora utmaningen. Det
            är viktigt att komma ihåg det. Men långsiktigt är det en väldigt
            stor utmaning att också flyget tar sitt ansvar. Bland annat detta
            är ett argument för flygskatten. Övriga transport- och fordonsslag
            betalar ju faktiskt en hel del av sina utsläpp. Därför måste vi
            hitta en ordning som går förbi Chicagokonventionen och som gör
            att flyget tar sitt ansvar.
          </note>
          <note>
            Den utveckling som vi har framöver är en utmaning. För även om
            vi i Sverige är åtminstone hyfsat brett överens om investeringar
            i järnvägssystemet och bygger höghastighetståg ska vi vara medvetna
            om att den stora expansion som flyget nu genomgår handlar om utlandsresor.
            Det gäller inte affärsresor inom Sverige. Det gäller heller inte
            oss som reser mellan mindre orter i Sverige, utan den stora expansionen
            handlar om dig och mig och många andra som åker till Kanarieöarna
            eller Thailand på semester.
          </note>
          <note>
            Fritidsresandet utomlands är den stora expansionen. Om detta
            ska förändras krävs både förändrade biodrivlinor i flygplanen
            och det som kallas free route airspace, det vill säga rakare inflygningslinjer
            för att minska påverkan. Det kommer att krävas bättre motorer
            för att minska förbränningen, och det kommer att krävas andra
            styrmedel för att ändra och påverka människors beteenden och val
            när det gäller vilka resor man gör och öka förståelsen för vilka
            klimateffekter de kan ha. Men framför allt, och det är här jag
            tycker att Arlandarådet kommer in, krävs en sammanhållen politik
            för den omställning Sverige behöver göra.
          </note>
          <note>
            Jag kommer från södra Sverige och har rest väldigt mycket från
            Kastrup. Jag ska ärligt säga att jag har varit imponerad av Danmarks
            sätt att fokusera på Kastrups utveckling. Man har systematiskt
            lett infrastruk ­ turinvesteringar till Kastrup, ordnat smarta
            transporter till flygplatsen och sett till att kraftsamla och
            sätta in resurserna där. Så har det inte varit i Sverige. Här
            har vi haft en helt annan struktur för flygplatser, med Brom ­
            ma, Skavsta, Arlanda, Västerås och Norrköping – väldigt många
            flygplat ­ ser.
          </note>
          <note>
            Det är dags att göra en översyn av den svenska flygplatsstrukturen.
            Detta kommer att ske samtidigt som vi fokuserar på arbetet med
            att göra Arlanda till den ledande flygplatsen, både när det gäller
            att samla en stor del av de utmaningar vi har framöver med en
            ökande flygtrafik och när det gäller omställning. Där gör Swedavia
            ett gott arbete för att se till att Arlanda, men också andra av
            Swedavias flygplatser, har ett gott och hållbart arbete.
          </note>
          <note>
            För att svara på Jens Holms fråga om miljöprövning så pågår det
            ständigt. Varje expansionsplan och varje förändring som görs vid
            flygplatsen prövas enligt den miljölagstiftning vi har och kommer
            också att prövas enligt den nyare lagstiftningen, som är ack så
            sträng och noggrann och ack så viktig i tider då klimatet måste
            komma först.
          </note>
          <note type="speaker">
            Anf. 82 JENS HOLM (V):
          </note>
          <note>
            Fru talman! Arlanda är som bekant vår absolut största flygplats.
            Häromåret slog man återigen rekord och passerade 26 miljoner resenärer
            på ett år. Men 26 miljoner resenärer innebär också väsentligt
            fler flygningar, och fler flygningar innebär ökade utsläpp.
          </note>
          <note>
            Jag ställde en konkret fråga om Arlandas expansionsplaner. Det
            är Swedavia som driver på dem, Tomas Eneroth, och Swedavia äger
            vi tillsammans; det är ett statligt bolag. Swedavia har en plan:
            År 2045 ska man ha 50 miljoner resenärer till och från Arlanda.
            År 2070 kan man tänka sig 70 miljoner resenärer, alltså ett trefaldigande
            jämfört med dagens siffror.
          </note>
          <note>
            Jag vill veta: Står regeringen och infrastrukturminister Tomas
            Eneroth bakom dessa expansionsplaner? Det är en konkret fråga
            jag vill ha svar på.
          </note>
          <note>
            Ministern kommenterade uttrycket ”Nordens ledande flygplats”.
            Om ministern menar att Arlanda ska vara Nordens ledande flygplats
            såtillvida att den ska vara modernast och hållbarast – man sopsorterar,
            alla reser dit kollektivt i stället för med egen bil och så vidare
            – och att, som ministern var inne på, vi lägger ned andra flygplatser,
            till exempel Bromma, är det en god idé. Men ett fördubblande eller
            trefaldigande av antalet flygningar från Arlanda håller ändå inte.
            Detta vill jag ha ett svar på.
          </note>
          <note>
            Jag frågade inte om en konventionell miljöprövning. Jag kanske
            sa mil ­ jökonsekvensutredning i mitt anförande, men det jag vill
            veta är om reger ­ ingen har gjort någon analys ur miljö- och
            klimatperspektiv av Arlandas och Swedavias expansionsplaner. En
            sådan analys kan regeringen göra själv eller lägga ut på Naturvårdsverket
            eller någon annan myndighet så att vi får veta vad detta innebär
            ur ett klimatperspektiv. Hur mycket mer kommer utsläppen att öka?
          </note>
          <note>
            Jag tänker inte bara på klimatperspektivet utan också på de människor
            som bor nära Arlanda. Bullret och den lokala miljöförstöringen
            ska inte heller ringaktas när vi debatterar flyget. Jag vill veta
            om ministern tänker initiera någon sådan analys – ja eller nej?
          </note>
          <note>
            Jag tror att vi politiker måste välja. Ibland väljer man det
            ena, och då får man nedprioritera det andra. Nu har vi en klimatlag
            och ett klimatpolitiskt ramverk som säger att vi ska ha nollutsläpp
            i Sverige till 2045. Alla politikområden måste hålla sig inom
            de ramar vi har satt upp. Då kan flyget bokstavligen inte flyga
            under radarn utan måste också ta sitt ansvar. Det räcker inte
            att hoppas på biodrivmedel, elektrifierade flygplan och annat.
            Detta ligger långt fram i framtiden, och det är också som Carl
            Schlyter sa: Flygplanen flyger på hög höjd och orsakar därmed
            extra utsläpp.
          </note>
          <note>
            Jag tycker att man som minister måste ta ansvar och redan här
            och nu säga: Denna expansion är inte hållbar ur miljö- och klimatperspektiv.
            Vi satsar på andra, mer hållbara färdmedel i stället.
          </note>
          <note type="speaker">
            Anf. 83 CARL SCHLYTER (MP):
          </note>
          <note>
            Fru talman! Infrastrukturministern sa att ökningen beror på att
            fler och fler – du, jag och vi alla – flyger på semester. Det
            är sant men inte helt sant, för personligen har jag faktiskt bara
            gjort en semesterresa med flyg de senaste åtta åren.
          </note>
          <note>
            Min fråga om biologisk mångfald kvarstår: Hur ska vi kunna ha
            ett så stort uttag av biomassa från skogen och samtidigt uppnå
            målet i fråga om biologisk mångfald? Och om vi ska ha nollutsläpp
            2045 och samtidigt planerar en dubbling av flyget får jag inte
            matematiken att gå ihop, precis som Jens sa.
          </note>
          <note>
            Precis innan jag kom hit var jag och lyssnade på klimatforskaren
            Kevin Anderson. Han sa att västvärldens länder, om de ska ta en
            rättvis andel av den nödvändiga minskningen av klimatutsläppen,
            behöver nå en årlig minskning av utsläppen på 12–15 procent. Sverige
            ligger just nu på någon procent. Hur ska vi nå en sådan extremt
            mycket snabbare avrustning av vårt klimatvapen, koldioxidutsläppen,
            om vi samtidigt satsar på utökat flyg?
          </note>
          <note>
            Min sista fråga är kopplad till den planerade expansionen och
            gäller den fjärde landningsbanan. Visst är det bra om Arlanda
            kan ersätta andra flygplatser, men om Heathrow just nu diskuterar
            en eventuell tredje landningsbana, hur kan vi behöva en fjärde?
            De måste ha en mycket mer effektiv trafikplanering om de kan klara
            så mycket trafik med två banor i dag. Kanske behöver vi aldrig
            den där banan utan kan titta på andra styrmedel.
          </note>
          <note type="speaker">
            Anf. 84 Statsrådet TOMAS ENEROTH (S):
          </note>
          <note>
            Fru talman! När det gäller det sistnämnda är det lite olika förutsättningar
            när det gäller det luftrum som finns för en flygplats som Arlanda
            och för Heathrow. Detta är förklaringen. Därmed är det inte sagt
            att man tagit ställning till hur de framtida rullbanorna ska utformas
            eller om de ska finnas.
          </note>
          <note>
            Hela tanken med Arlandarådet är just att få en samlad översyn
            över den utveckling vi ser. Swedavia utgår naturligtvis från de
            prognoser som görs internationellt över hur flyget kommer att
            utvecklas. Att blunda för verkligheten – att säga att vi inte
            tror att flyget kommer att öka – är inte någon lyckad strategi.
            Det kommer att öka, och det vi måste ta ställning till är vad
            vi kan göra för att påverka detta. Vilka instrument har vi till
            vårt förfogande för att förändra förutsättningarna och se till
            att vi inte får en ohämmad expansion av saker som är klimatfarliga?
            Hur skapar vi en hållbar utveckling? Jo, genom att ta politiskt
            ansvar, i detta fall genom att utforma en färdplan för Arlandas
            utveckling.
          </note>
          <note>
            Den utvecklingen är viktig för hela det svenska flyget. Arlanda
            är inte bara Stockholmsregionens flygplats utan hela Sveriges.
            Ska vi ha en infrastruktur som är fungerande för till exempel
            biobränslen kommer Arlanda att vara nyckeln, för det är där planen
            tankas. Ska vi klara av klimatomställningen kommer Arlanda att
            vara nyckeln för alla de krav vi ska ställa på flyget i Sverige
            framöver.
          </note>
          <note>
            Jag är inte lika pessimistisk som en del andra när det gäller
            förutsättningarna för biodrivmedel eller, för den delen, elektrifiering,
            även om detta ligger längre bort i tiden. Vi vet att JAS-planet
            redan i dag har körts med biodrivmedel. Besöker man GKN i Trollhättan
            och tittar på den tekniska utvecklingen när det gäller flygmotorer
            ser man att den är ganska snabb.
          </note>
          <note>
            Ur svenskt perspektiv kommer utmaningen kanske snarare att handla
            om de logistiska förutsättningarna eller, med beaktande av det
            som Carl Schlyter lyfte fram, produktionsförutsättningarna för
            att få fram biodrivmedel. Konkurrensen om råvaran kommer att vara
            väldigt stor. Delvis kommer detta säkert att underlättas av den
            elektrifiering som sker i den övriga fordonsparken och just nu
            faktiskt går fortare än många av oss trodde.
          </note>
          <note>
            Utgångspunkten, som jag tycker att Jens Holm delvis missar i
            diskus ­ sionen, är att vi nu har en regering som inte bara låter
            oss få en ad hoc-utveckling för flyget utan tar ett samlat grepp,
            som man i Danmark tidigare har gjort när det gäller Kastrups utveckling.
            Jag har inte sett att vi har gjort det i Sverige tidigare. Det
            tror jag att väldigt många resenärer som har varit på Arlanda
            också har märkt.
          </note>
          <note>
            Det behövs en samlad strategi, och Swedavia tar där sitt ansvar
            som statligt bolag och lyfter fram sitt perspektiv utifrån de
            utmaningar man har och ser med det ökade flygets möjligheter.
            Då ser man vilka investeringar som är nödvändiga. I närtid handlar
            det huvudsakligen om att förbättra flödet och få en bättre fungerande
            flygplats, både ur säkerhets- och ur re ­ senärssynpunkt. Men
            det politiska perspektivet måste handla om hur vi skapar ett hållbart
            flyg, hur flyget tar sitt ansvar och hur vi i svensk tradi ­ tion,
            där vi faktiskt brukar vara som bäst, använder vår industriella
            kapa ­ citet, våra fantastiska förutsättningar med de naturtillgångar
            vi har och vår möjlighet att hitta systemkunnande för att se hur
            långt vi kan komma i att faktiskt säkerställa att flyget, precis
            som fordonsindustrin, tar ett ökat an ­ svar för den omställning
            som är så nödvändig framöver.
          </note>
          <note>
            Vid sidan av detta understryker jag att det också kommer att
            behövas en diskussion om vårt resande. Även om Carl Schlyter inte
            reser utomlands lika ofta som många andra tror jag ändå att vi
            har sett en ganska kraftig ökning av fritidsresandet redan i dag.
            Vi ser att det ökar framöver. Därför har jag också välkomnat den
            debatt vi sett inte minst på sociala medier, för den är viktig
            för att folk ska få en ökad förståelse: Politiker löser inte allt,
            utan det krävs också ett eget ansvar.
          </note>
          <note type="speaker">
            Anf. 85 JENS HOLM (V):
          </note>
          <note>
            Fru talman! Ja, det är verkligen en viktig debatt om det ökande
            flygandet och vilka konsekvenser det får för miljön och klimatet.
            Som jag sa tidigare: Utrikesflyget i Sverige har ökat med 130
            procent sedan 1990. Vi flyger alltså extremt mycket i dag. Ska
            vi fördubbla flygandet? Ska vi trefaldiga det? Hur mycket ska
            vi flyga egentligen? Alla förstår att detta inte är hållbart.
          </note>
          <note>
            Jag ställde två konkreta frågor till dig, Tomas Eneroth. Nu har
            du en chans till: Står du bakom målen att fördubbla antalet resenärer
            till Arlanda och att trefaldiga det till 2070 – ja eller nej?
            Tänker inte regeringen göra en egen analys utifrån ett miljö-
            och klimatperspektiv av den kraftiga Arlandaexpansionen? Det vill
            jag veta, Tomas Eneroth.
          </note>
          <note>
            Sedan säger ministern att vi inte kan blunda för verkligheten.
            Det låter som om vi politiker inte kan styra verkligheten, men
            det är ju därför folk har valt oss, för att vi ska förändra.
          </note>
          <note>
            När man öppnade snabbtågsförbindelsen mellan Barcelona och Madrid
            dog i praktiken inrikesflyget på den str äckan. Det gick ned med
            över 80 procent. I Frankrike har det varit en stor debatt om en
            ny storflygplats i västra Frankrike – jag tror att det är utanför
            Rennes – och nu har Macron sagt att man inte ska ha den. Man har
            lagt ned de planerna helt och hållet.
          </note>
          <note>
            Carl Schlyter berättade om debatterna om en extra landningsbana
            på Heathrow i London. Den har pågått i många år, och det är ett
            gigantiskt motstånd.
          </note>
          <note>
            Självklart kan vi politiker påverka utvecklingen, och det är
            det jag vill att du ska göra, Tomas Eneroth. Då är flygskatten
            jättebra. Satsningar på förnybara drivmedel är jättebra, men vi
            måste också flyga mindre, inte mer. Det måste man väl ändå våga
            säga?
          </note>
          <note type="speaker">
            Anf. 86 Statsrådet TOMAS ENEROTH (S):
          </note>
          <note>
            Fru talman! Jag tycker att jag har svarat på frågorna, Jens Holm.
            Jag har sagt att vi inom ramen för Arlandarådets arbete kommer
            att ta fram en road map. Där gör vi en ordentlig genomgång av
            miljö- och klimatutmaningarna för flyget framöver, och vi tittar
            på tillgängligheten, för att se till att tillgängligheten till
            och från Arlanda fungerar bättre. Men det ankommer inte på regeringen
            att överpröva eller i detalj styra hur Swedavia utformar sitt
            arbete. Jag förutsätter att de precis som alla andra ansvarskännande
            statliga bolag har ordentlig grund för sina prognoser och att
            de försöker anpassa sig och ta höjd för de investeringar man kommer
            att behöva för att möta utvecklingen. Jag tycker att det är bra
            att man tar fram en beredskap om utvecklingen blir som dagens
            prognoser ser ut.
          </note>
          <note>
            Sedan ankommer det både på oss som har ansvaret att leda Sverige
            i dag och på Sveriges riksdag att fatta kloka beslut, så att vi,
            som Jens Holm uttryckte det, påverkar verkligheten. Det gör vi.
            Under denna mandatperiod har vi tagit historiska beslut för klimatet.
            Denna regering har som ingen annan förut avsatt resurser för biotopskydd,
            för att säkra tillgångar som vi har och evigt ska behålla, samtidigt
            som vi ska ställa om fordonsflottan och klara av vår energihushållning
            på ett fantastiskt mycket bättre sätt än tidigare.
          </note>
          <note>
            Vi har en historisk överenskommelse om energipolitiken som är
            blocköverskridande. Den gör att vi kan nå målet att ställa om
            energisektorn i en utsträckning vi inte hade trott tidigare. Det
            intressanta är att när vi gör detta ser vi också hur aktörerna
            anpassar sig. Energibranschen ser vart signalerna går. Fordonsindustrin
            i Sverige ställer i dag om och blir ledande i att hitta klimatsmarta
            fordon som använder energin på ett effektivt sätt. På samma sätt
            använder vi styrmedel dialogmässigt och på annat sätt när det
            gäller flygets klimatpåverkan. Där ska ingen tvivla på den här
            regeringen.
          </note>
          <note>
            Överläggningen var härmed avslutad.
          </note>
          <note>
            § 16 Svar på interpellationerna 2017/18:339, 340 och 342 om svarta
            körskolor
          </note>
          <note type="speaker">
            Anf. 87 Statsrådet TOMAS ENEROTH (S):
          </note>
          <note>
            Fru talman! Edward Riedl har ställt tre interpellationer med
            frågor som berör problemet med svarta körskolor. Eftersom interpellationerna
            i huvudsak rör samma frågeställningar väljer jag att besvara dem
            i ett sammanhang.
          </note>
          <note>
            Det växande problemet med svarta körskolor är oroväckande av
            flera skäl. Exempelvis får eleven en sämre kunskapsgrund att stå
            på, vilket resulterar i sjunkande godkännandegrad, ökat behov
            av omprov och därmed också längre förarprovsköer. Laglig körskoleverksamhet
            drabbas av osund konkurrens, och staten går miste om skatteintäkter.
          </note>
          <note>
            Flera jobb som kan vara en väg in på arbetsmarknaden kräver körkort.
            För att förbättra möjligheten till etablering på arbetsmarknaden
            har reger ­ ingen aviserat i budgetpropositionen för 2018 att
            införa en möjlighet till lån avseende utbildning till B-körkort.
            Detta ska i ett första steg riktas till vissa arbetslösa personer
            mellan 18 och 47 år.
          </note>
          <note>
            Som jag nämnde vid en interpellationsdebatt om långa köer för
            körprov den 7 november förra året har Transportstyrelsen och Trafikverket
            initierat en bred översyn av hela förarutbildningssystemet. Projektet
            startade formellt den 1 februari 2018, men de träffade redan den
            9 november 2017 bransch och myndigheter för att höra deras erfarenheter
            och synpunkter. Jag träffade även själv Transportstyrelsen och
            Trafikverket den 29 november 2017 för att informera mig om projektet
            och fick en återrapportering från mötet med branschen.
          </note>
          <note>
            Jag har också träffat Sveriges Trafikskolors Riksförbund för
            att informera mig om hur branschen ser på dessa utmaningar. Det
            är viktigt att seriösa trafikskolor som följer reglerna inte utkonkurreras
            av oseriösa aktörer.
          </note>
          <note>
            Den breda översynen ska bedrivas i samverkan med branschen och
            med andra berörda myndigheter. Problemet med svarta körskolor
            kommer att ingå i detta projekt, och exempelvis Ekobrottsmyndigheten
            och Skatteverket deltar i just den frågan.
          </note>
          <note>
            Angående Edward Riedls fråga om antalet handledartillstånd per
            person regleras det i Transportstyrelsens föreskrifter. Det finns
            enligt Transportstyrelsen tydliga indikationer på att begränsningen
            till 15 tillstånd som gjordes av den tidigare alliansregeringen
            2012 inte har lett till en minskning av svart verksamhet utan
            snarare gjort den mer svårupptäckt. Just nu utvärderar Statens
            väg- och transportforskningsinstitut på uppdrag av Transportstyrelsen
            reformen från 2012. Redovisningen av uppdraget blir ett viktigt
            underlag i arbetet med översynen av förarutbildningssystemet.
          </note>
          <note>
            Ingen ska tvivla på min och regeringens vilja att komma till
            rätta med problemet med svarta körskolor. Jag kommer med stort
            intresse och i nära dialog med myndigheterna att följa arbetet
            med översynen av förarutbildningen och är beredd att vidta ytterligare
            åtgärder om det skulle behövas.
          </note>
          <note type="speaker">
            Anf. 88 EDWARD RIEDL (M):
          </note>
          <note>
            Fru talman! Tack, ministern, för svaret! Låt mig börja i en annan
            ände. Jag har haft ett antal interpellationsdebatter om olika
            frågeställningar som just handlar om den svarta verksamhet som
            breder ut sig.
          </note>
          <note>
            Sverige är ett högskattesamhälle. Vi har höga skatter i Sverige.
            Det gör att vi kan finansiera skolor och sjukvård. Den som blir
            utan jobb eller som blir sjuk kan åtnjuta trygghet. Men detta
            innebär också att den som väljer att ställa sig utanför och som
            undviker skatter och avgifter som andra betalar kan tjäna väldigt
            mycket pengar på det. Därför är det av största vikt att vi ser
            till att de lagar vi har följs.
          </note>
          <note>
            Den som driver företag måste kunna lita på att konkurrenterna
            betalar samma skatter och avgifter, att de följer samma lagar
            och regler och att det är konkurrens på lika villkor. De som jobbar
            i företagen åtnjuter också en säkerhet när det är ett riktigt
            jobb.
          </note>
          <note>
            Förra veckan debatterade jag med en kollega till ministern. Det
            var justitieminister Morgan Johansson. Vi pratade om svarttaxiverksamheten.
          </note>
          <note>
            Fru talman! Svaren är väldigt lika. Jag betvivlar inte ministrarnas
            ambitioner att komma till rätta med detta, men svaren är väldigt
            lika. Utmaningarna är ungefär desamma. Det finns en svart marknad
            där man tjänar väldigt mycket pengar på att just fuska. Då är
            det vår politiska uppgift – och så länge vi har denna regering,
            bestående av socialdemokrater och miljöpartister, är det ytterst
            denna regerings och ministerns ansvar – att se till att komma
            till rätta med detta.
          </note>
          <note>
            Min uppfattning är att mycket känns som tomt prat. Man ska följa
            frågan. Man ska titta på detta. Det pågår utredningar och så vidare.
            Men det är väldigt lite konkreta svar i fråga om vad man avser
            att göra.
          </note>
          <note>
            Det mest konkreta som jag uppfattar i ministerns svar till mig
            gäller handledartillstånden. Alliansregeringen minskade antalet
            handledartillstånd som varje enskild person kan ha till 15. Vi
            har, precis som ministern, konstaterat att det inte var en tillräcklig
            åtgärd. Därför har Moderaterna vid två tillfällen under denna
            mandatperiod föreslagit att man ska minska detta ytterligare.
            Det har ministerns parti, Socialdemokraterna, bland annat röstat
            emot. Men vi har föreslagit detta för att vi ska komma åt de problem
            som vi har.
          </note>
          <note>
            Det finns också flera bra förslag från Sveriges Trafikskolors
            Riksförbund som är väl värda att titta på. Det handlar om en begränsning
            av handledartillstånd, som vi moderater har föreslagit. Det handlar
            också om att få till skyltningen. De föreslår att man skulle kunna
            ha en röd registreringsskylt. Det finns mycket på den listan.
            Det handlar inte minst om skärpta straff för denna typ av brottslighet.
            Den är ofta väldigt svårbevisad, fru talman. Det krävs mycket
            samarbete mellan olika myndigheter.
          </note>
          <note>
            Men man måste börja i någon ände. Min fråga till ministern är:
            Vad kan ministern själv tänka sig att genomföra för åtgärder?
            Hela paletten av åtgärder finns redan på bordet. Det finns inget
            som man behöver vänta på. Detta är inget nytt problem. Vad kan
            ministern tänka sig att göra?
          </note>
          <note type="speaker">
            Anf. 89 Statsrådet TOMAS ENEROTH (S):
          </note>
          <note>
            Fru talman! Tack, Edward Riedl, för engagemanget! Jag delar det
            och tycker att det är bra att flera ledamöter i Sveriges riksdag
            engagerar sig i fråga om förarproven, trafiksäkerheten och, för
            den delen, svarta körskolor.
          </note>
          <note>
            Naturligtvis saknas det inte alltid konkreta förslag. Jag ska
            ärligt säga att ibland kan man själv spontant säga: Ja, men då
            kan man väl begränsa det till ett eller två tillstånd. Det skulle
            räcka. Men då behöver vi komma ihåg att man trodde att det förslag
            som alliansregeringen tog fram om en begränsning till 15 skulle
            ha en viss effekt. Det visade sig att det snarare var det motsatta.
          </note>
          <note>
            Jag ska inte döma över det förarbete som gjordes inför den förändringen.
            Men jag är angelägen om att åtminstone invänta de myndigheter
            som har följt reformen så att de kan dra rätt slutsatser innan
            vi går vidare med förslag. Annars kan det i värsta fall leda till
            att vi ännu mer försvårar myndigheternas möjligheter att kontrollera
            svart körskoleverksamhet. Vi måste veta att vi gör rätt saker.
            Det tycker jag är utgångspunkten.
          </note>
          <note>
            Sedan saknas det inte konkreta insatser på de politikområden
            som jag ansvarar för. Jag nämnde ökade möjligheter till körkort
            med CSN-finansiering. Jag talade om en bred översyn av hela förarutbildningssystemet
            – det är något som trafikskolornas riksförbund och många andra
            är väldigt angelägna om. Det handlar naturligtvis också om den
            ökade samverkan som finns mellan Ekobrottsmyndi gheten, Skatteverket,
            T ransportstyrelsen, Polismyndigheten och Trafikverket.
          </note>
          <note>
            Jag tycker att detta är otroligt viktigt. Det är glädjande att
            Edward Riedl, som är moderat, tycker att det är bra om vi skaffar
            oss ännu fler verktyg för att kunna komma åt skatteundandragande.
            Så har det inte varit historiskt. Under alliansregeringens år
            avstod den borgerliga regeringen väldigt många gånger från att
            göra rätt insatser för att motverka skatteflykt. Under denna regerings
            tid har man i finansutskottet låtit bli att stödja en del förslag
            som annars kanske hade gett Finansinspektionen eller andra myndigheter
            möjligheter att förbättra kontrollen och motverka skatteundandragande.
          </note>
          <note>
            Vi ska se till att folk gör rätt för sig. Vi ska se till att
            de körskolor som agera r sjyst inte konkurreras ut genom oseriös
            konkurrens. Den utveckling vi sett med svarta körskolor eller,
            för den delen, olaga yrkestrafik, som svarttaxiverksamheten är,
            är inte acceptabel. Därför vill jag att vi ska utveckla fler instrument
            för att komma åt detta och ta fram rätt underlag för att stävja
            en sådan utveckling på ett bättre sätt. Det är ett av skälen till
            att vi nu gör en översyn och tar fram ordentliga underlag för
            detta.
          </note>
          <note>
            Men det handlar naturligtvis också om att polisen ska ha resurser
            för att kunna göra tillslag och samlade insatser. Ibland handlar
            det inte om att polisen ska göra detta själv utan tillsammans
            med Skatteverket, Försäkringskassan eller andra. Därför har resurstillskottet
            till polisen varit viktigt. I budgeten ger vi nu polisen mer resurser
            än vad man själv har begärt. Jag tror – och det är min förhoppning
            – att det kommer att innebära att man ordentligt kan effektivisera
            verksamheten. Men då måste vi se till att vi ger rätt verktyg,
            rätt legala verktyg, för att vi ska komma åt verksamheten med
            svarta körskolor.
          </note>
          <note>
            Återigen: Jag uppskattar Edward Riedls engagemang. Jag är själv
            djupt engagerad i frågan om att vi ska stoppa de svarta körskolorna.
            Vi vet att de som går i en etablerad och godkänd körskola och
            som dessutom varvar egen körning med en stor andel handledda lektioner
            har bättre förutsättningar att bli bra chaufförer eller förare
            och att klara de förarprov som vi har.
          </note>
          <note>
            Ifall någon lyssnare inte gör denna koppling vill jag säga att
            poängen med att med hjälp av CSN-lån ge fler möjlighet att ta
            körkort är att detta bara är möjligt om man går till en etablerad
            och godkänd körskola. På det sättet gynnar vi en bransch som jag
            gärna ser ska få ta ett större ansvar för förarutbildningen framöver.
          </note>
          <note type="speaker">
            Anf. 90 EDWARD RIEDL (M):
          </note>
          <note>
            Fru talman! Det är bra att vi kommer in på detta, för ytterst
            handlar det om trafiksäkerhetsfrågor. Den som får en adekvat utbildning
            av någon som är godkänd bidrar till att vi får färre döda och
            allvarligt skadade i trafiken. Utifrån det finns det många perspektiv.
            Men dessa frågeställningar handlar också ytterst om skattemoral.
          </note>
          <note>
            För den som lyssnar vill jag bara korrigera ministern, som försökte
            göra en poäng av att alliansregeringen inte ville sätta dit dem
            som smet från skatter. Det var precis tvärtom. Vi kämpade mycket
            hårt med att skriva avtal med olika länder. Anders Borg tog också
            en hård strid kring räntesnurror, där företag på olika sätt och
            med olika upplägg försökte föra ut pengar ur landet och undvika
            skatter. När det gäller detta måste jag tyvärr, fru talman, korrigera
            ministern. Där har han helt enkelt fel.
          </note>
          <note>
            Sedan kan vi ha olika uppfattningar i sak om olika delar. Men
            låt oss vara tydliga när det gäller just skattemoralen. Det handlar
            ytterst om att se till att man skyddar de skötsamma företagen,
            som betalar de relativt höga skatter vi har i Sverige, som betalar
            sina avgifter och som följer de lagar och regler vi har. Det är
            de som ska skyddas. Vi ska skydda de människor som jobbar i de
            företag som sköter sig och som får riktig avtalsenlig lön och
            betalar skatt på den lön de får. Klarar vi inte av det klarar
            vi inte av den välfärd vi har. Någonstans ska pengarna till våra
            skolor, våra sjukhus och all annan gemensam välfärd komma ifrån.
            Då kan vi inte ha ett samhälle där svart verksamhet breder ut
            sig när det gäller taxi, körskolor och annat. Vi har ett ansvar
            att sätta stopp för detta så fort som möjligt.
          </note>
          <note>
            När det gäller handledartillstånden har jag mycket svårt att
            förstå den koppling ministern gör, men det finns säkert någon
            sådan. Skulle detta på något sätt försvåra? Det handlar om att
            öka upptäcktsrisken, fru talman. Du kan inte ha en person i bilen
            som inte har körkort och som du låter köra om du inte har ett
            handledartillstånd. Har man poliser kan de fånga den typen av
            verksamhet, för den är inte okänd. Låt oss vara tydliga med detta!
            På varenda ort där detta förekommer har man ganska god koll från
            olika myndigheter, även från de rättsvårdande myndigheterna, på
            vilka det är som bryter mot dessa lagar. Problemet är att sätta
            dit dem. Handledartillstånden är en del i detta. Om en person
            som saknar körkort kör bil med någon som saknar handledartillstånd
            kan polisen agera. Det är själva poängen i detta. Där har jag
            och ministern precis samma uppfattning: Det är klart att vi måste
            ha många poliser som klarar av att sköta det jobbet.
          </note>
          <note>
            Det här är problematiskt . D en som lyssnar ska komma ihåg att
            den här regeringen sedan den tillträdde för tre och ett halvt
            år har pratat om hur mycket man satsar på polisen, men faktum
            är att antalet poliser har minskat för varje år.
          </note>
          <note>
            Efter tre och ett halvt år med en S-MP-regering har vi färre
            poliser än när denna regering tillträdde – färre poliser som kan
            utreda brott och färre trafikpoliser som kan vara ute i trafiken.
            Det är ett stort problem om man vill komma åt den här typen av
            brottslighet.
          </note>
          <note>
            I det ministern säger i sitt föregående svar tolkar jag ändå
            in att han har ett intresse av att försöka komma till rätta med
            det, och en del av de här sakerna finns som sagt redan. Det är
            inga nya förslag. De har funnits länge, och jag tycker att ministern
            kan ta och titta på dem. Sveriges Trafikskolors Riksförbund, som
            organiserar de trafikskolor som nu drabbas mycket, mycket hårt
            av den här svartverksamheten, har en hel del bra förslag, och
            jag tycker att ministern ska titta på dem.
          </note>
          <note type="speaker">
            Anf. 91 Statsrådet TOMAS ENEROTH (S):
          </note>
          <note>
            Fru talman! Låt mig först bara kommentera frågan om antalet poliser.
            Jag kommer från Växjö, där vi har en polishögskola som vi startade
            för att vi såg att vi behövde ha fler polishögskolor i Sverige.
          </note>
          <note>
            Under alliansregeringens senare år minskade man antalet poliser.
            Jag tror att det till slut var 70 som gick på polishögskolan.
            Trots att Polismyndigheten varnade för att det kommer att bli
            brist på rätt utbildad arbetskraft och trots att vi sa att vi
            behöver utbilda fler poliser drog alliansregeringen ned på utbildningsplatserna,
            precis som man gjorde när det gäller sjuksköterskor och andra
            utbildningar där det var brist.
          </note>
          <note>
            Nu är det väl 350 som går på polishögskolan, och vi startar två
            nya polishögskolor. Om Edward Riedl vill göra en poäng av att
            det skulle vara färre poliser bör han därför fundera över sitt
            eget och alliansregeringens ansvar när man så kraftigt drog ned
            utbildningsresurserna och minskade förutsättningen för nyrekrytering.
          </note>
          <note>
            Nu vänder vi på detta. Nu är det fler polisanställda än någonsin.
            Vi ser till att säkerställa ökningen av antalet poliser genom
            att kraftigt bygga ut antalet utbildningsplatser, och det tror
            jag gagnar en bra polisverksamhet.
          </note>
          <note>
            När det sedan gäller trafikskoleverksamheten tror jag att vi
            delar sam ­ ma utgångspunkt: Vi ska se till att ordna så att vi
            har en bra trafikskoleverksamhet så att seriösa aktörer gynnas.
            Det är därför jag noga har följt Trafikverkets och Transportstyrelsens
            gemensamma initiativ för att göra en ordentlig översyn över hela
            förarutbildningssystemet. Där finns det inom parentes sagt en
            del intressanta projekt, till exempel digitalt undervisningsprotokoll
            och en del annat som kan förbättra genomslaget för utbildningen
            och kanske också modernisera den.
          </note>
          <note>
            Jag har också träffat Sveriges Trafikskolors Riksförbund och
            tagit del av många bra förslag som vi ämnar återkomma till. Jag
            är nämligen väldigt angelägen om att vi ska använda de seriösa
            aktörer som finns och att vi ska ha en förarutbildning som ger
            incitament för människor att vända sig dit för att få en bra förarutbildning.
          </note>
          <note>
            Jag talade i en interpellationsdebatt för någon timme sedan om
            trafiksäkerheten, där Sverige är världsledande, och om nollvisionen,
            där vi nu slår nya rekord, om jag får uttrycka mig så, i färre
            döda och skadade i trafiken. Mycket handlar naturligtvis om fordonens
            utveckling, men det handlar också om det trafiksäkerhetsarbete
            och den kultur vi har.
          </note>
          <note>
            Grunden för synsättet gällande ditt ansvar som förare är den
            trafikutbildning du har. Därför är det viktigt att den är seriös
            och noggrann och att de som smiter förbi eller ordnar illegal
            verksamhet vid sidan av straffas. Vi ska stoppa den verksamheten
            och underkänna de falska förarprov som en del uppvisar, och vi
            ska på alla sätt säkerställa att seriösa aktörer kan få bättre
            möjligheter att verka.
          </note>
          <note>
            Jag är beredd att verka i den riktningen med både Edward Riedl
            och andra, för det är viktigt. Det är viktigt för trafiksäkerheten,
            och det är också viktigt för dem som nu är unga och ska utbilda
            sig att de får rimliga förutsättningar. Det kan vi ordna till
            exempel med de här CSN-lånen, men de ska också ha goda och pedagogiska
            handledare som använder ny teknik. På det sättet kan de komma
            ut i trafiken och en säker trafikmiljö.
          </note>
          <note>
            Det pågår alltså flera processer som jag har redogjort för här.
            Jag känner tillförsikt i fråga om att det kommer fler skarpa förslag,
            och det är bara bra om det finns en bred enighet om detta, för
            det vore ännu bättre för trafiksäkerheten.
          </note>
          <note type="speaker">
            Anf. 92 EDWARD RIEDL (M):
          </note>
          <note>
            Fru talman! Låt mig börja i den änden när det gäller antalet
            poliser. Jag har haft den här debatten med ministerns kollegor
            också, och det är ju så att innan den här regeringen tillträdde
            hade vi mer än 20 000 poliser i Sverige. Efter tre och ett halvt
            år har vi färre än 20 000 poliser. Det är ett rent faktum. Det
            är mycket enkelt att ta reda på detta, för det finns i all offentlig
            statistik.
          </note>
          <note>
            Jag har också hört om alla satsningar man gör på polisen. Det
            är inte det jag säger. Jag har hört allt om polisutbildningen
            och hur man bygger ut den. Problemet är att poliser lämnar yrket
            som aldrig förr, inte för att gå i pension utan för att man är
            missnöjd med delar av det som man möter i sin yrkesroll, inte
            minst sina löner.
          </note>
          <note>
            Det är 3 000 poliser, fru talman, som har lämnat sedan den här
            reger ­ ingen tog över regeringsmakten, och det är därför som
            vi har färre poliser, färre trafikpoliser och mindre möjligheter
            att stävja brott, trots att man nu utbildar fler.
          </note>
          <note>
            Det är utifrån detta som jag har väckt de olika interpellationerna
            gällande svarta körskolor och svarttaxiverksamhet. Det här drabbar
            nämligen seriösa företagare som inte kan konkurrera med dem som
            skippar att betala skatt. I ett högskattesamhälle är det väldigt
            lukrativt, och det innebär att vi måste vara väldigt duktiga på
            att upptäcka dem som fuskar, annars urholkas långsiktigt skattemoralen
            i vårt land, och det tror jag att varken jag eller ministern vill
            se.
          </note>
          <note>
            När det gäller de frågeställningar som jag har väckt i dag ser
            jag flera saker. Jag tolkar inte ministern som motsträvig mot
            någon av dem, men en del handlar om höjda straff, för i dag är
            straffen alldeles för låga för delar av detta. Min bestämda uppfattning
            är att ett sätt att ge polisen verktyg att faktiskt åstadkomma
            någonting är att se till att man stryper den stora mängden handledartillstånd
            som man har i dag. Även det som ministern nämnde om digitala protokoll
            är någonting som man lyfter fram från STR.
          </note>
          <note>
            Tack för debatten!
          </note>
          <note type="speaker">
            Anf. 93 Statsrådet TOMAS ENEROTH (S):
          </note>
          <note>
            Fru talman! En kort korrigering om poliser: Det är som sagt fler
            polis ­ anställda nu än tidigare. Orsaken till att vi har färre
            poliser är om inte annat att man kraftigt drog ned på utbildningen
            under alliansregeringens tid. Nu startar vi nya polishögskolor,
            och det är fler som utbildas än någonsin. Det är bra, för det
            behövs fler poliser.
          </note>
          <note>
            Det där var ett mönster vi kunde se under alliansregeringens
            tid, och nu har vi 100 000 lediga jobb på svensk arbetsmarknad
            som inte kan besättas på grund av kompetensbrist. Det är inte
            enkla jobb; det är kvalificerade jobb.
          </note>
          <note>
            Efter år av underinvesteringar i utbildningssystemet behöver
            vi därför satsa på utbildning. Det gör vi med kunskapslyft, vuxenhögskola,
            yrkeshögskolor och högskolesatsningar. Det är viktigt, inte minst
            kanske för att fler kan utbilda sig till förare – ett avancerat
            jobb.
          </note>
          <note>
            Jag noterade att Moderaternas nye partiledare Ulf Kristersson
            uttryckte sig som om lastbilschaufför vore ett enkelt arbete.
            Det vänder jag mig skarpt emot. Det är ett kvalificerat arbete
            med tungt ansvar. Det handlar om logistik, om ny teknik, om transporttjänster,
            och det är ett jobb som dessutom kommer att bli mer komplicerat
            framöver med den digitalisering som pågår inom transportområdet.
            Därför är det viktigt att vi ger de bästa förutsättningarna så
            att man får en bra utbildning och en bra fort- och vidareutbildning.
          </note>
          <note>
            Jag är som sagt beredd att vidta väldigt många åtgärder för att
            säkerställa att vi stoppar och stävjar en utveckling med svarta
            körskolor. Jag vill dock fortfarande ha rätt underlag innan jag
            går vidare med att minska antalet handledartillstånd. Jag tyckte
            själv spontant att det lät som en bra åtgärd, som jag sa, men
            jag noterar också att när Alliansen genomförde det fick det enligt
            myndigheter och polis motsatt effekt. Det vill jag inte medverka
            till, och därför vill jag avvakta ett bättre underlag innan vi
            slutgiltigt tar ställning.
          </note>
          <note>
            Jag är beredd att göra vad som krävs för att vi ska stävja utvecklingen
            med svarta körskolor. Vi ska se till att vi har en bra förarutbildning
            i det här landet – det kan Edward Riedl och jag säkert enas om.
          </note>
          <note>
            Överläggningen var härmed avslutad.
          </note>
          <note>
            § 17 Svar på interpellation 2017/18:341 om Kvarkenfärjan
          </note>
          <note type="speaker">
            Anf. 94 Statsrådet TOMAS ENEROTH (S):
          </note>
          <note>
            Fru talman! Edward Riedl har frågat mig varför regeringen inte
            vill stödja en förbindelse som är central för näringslivet i Norrland
            och som skapar en naturlig kontakt mellan Sverige och Finland.
          </note>
          <note>
            Låt mig först tydliggöra att den ansökan som regeringen nyligen
            beslutade att lämna utan vidare åtgärd rör investeringar i hamn
            och inte finansieringen av en ny Kvarkenfärja.
          </note>
          <note>
            Jag håller med Edward Riedl om att förbindelsen skapar en naturlig
            kontakt mellan Sverige och Finland. Jag vill dock erinra om att
            en utgångspunkt för den svenska transportpolitiken under lång
            tid har varit att interregionala och internationella transporter
            i första hand ska bedrivas utan statliga subventioner.
          </note>
          <note>
            Infrastruktur i Umeå AB (Inab) ansökte den 22 maj 2017 om statligt
            stöd till marknadsanpassning av Umeå Hamn AB:s anläggningar i
            Holm ­ sund med 300 miljoner kronor. Enligt ansökan ska stödet
            delfinansiera en investeringsplan för åtgärder inom hamnområdet
            i Umeå hamn på totalt drygt 800 miljoner kronor.
          </note>
          <note>
            De åtgärder som omfattas av ansökan är sådana där finansieringsansva
            ­ ret åligger hamnägaren Umeå kommun som ägare till det kommunala
            bola ­ get Inab och dess dotterbolag Umeå Hamn AB. Vidare faller
            inte åtgärd ­ erna i ansökan inom de ändamål som finns i den ekonomiska
            ramen för åtgärder i den statliga transportinfrastrukturen under
            perioden 2018–2029.
          </note>
          <note>
            Slutligen vill jag understryka att alliansregeringen, förutom
            att tillsammans med Finland tillstyrka en projektansökan om medfinansiering
            från Fonden för ett sammanlänkat Europa, inte tog några ytterligare
            initiativ gällande Kvarkenförbindelsen och investeringar i en
            ny färja. Jag noterar även att projektet som alliansregeringen
            tillstyrkte inte innebar några framtida statliga åtaganden.
          </note>
          <note type="speaker">
            Anf. 95 EDWARD RIEDL (M):
          </note>
          <note>
            Fru talman! Tack, ministern, för svaret!
          </note>
          <note>
            Kvarkenprojektet innebär bland annat en ny färja som ska drivas
            med gas och efterföljande investeringar i hamnmiljö för att just
            kunna driva en färja med gas.
          </note>
          <note>
            Före EU-inträdet fanns ungefär 1 miljon resande per år mellan
            Umeå och Vasa – givetvis till följd av billiga biljetter tack
            vare taxfreeförsäljningen. Efter inträdet, med en mycket sämre
            färja, sjönk antalet resande till 45 000 årsresenärer.
          </note>
          <note>
            Låt mig säga, fru talman, att innan detta skedde var det ett
            stort utbyte mellan Västerbotten och Österbotten, de olika delarna
            av Sverige och Finland. Det rörde utbildning på universitetet,
            personalförsörjning till Norrlands universitetssjukhus, sjukvårdssamarbeten
            och turism. Allt detta drabbades – förutom också godstransporterna.
          </note>
          <note>
            Tack vare ett ökat regionalt engagemang, inte minst från Umeå
            kommun, finns i dag en lite nyare, något bättre och säkrare färja.
            I dag finns ungefär 200 000 årsresenärer. Minst lika glädjande
            tar också godstrafiken stor fart. Mellan 2016 och 2017 ökade godstransporterna
            med 16 procent.
          </note>
          <note>
            Det är 10 mil sjövägen mellan Umeå och Vasa. Om man åker runt
            hela Bottenviken är det landvägen 80 mil. Det spar mycket tid
            och pengar att ta vägen över havet.
          </note>
          <note>
            Det finns från den statliga sidan i Finland ett starkt engagemang
            och en stark vilja, och man önskar svensk hjälp i detta. Alliansregeringen,
            precis som ministern beskrev, valde att ställa sig bakom den första
            och ursprungliga ansökan till detta projekt. Man skickade inte
            med några pengar, precis som ministern beskriver. Låt oss vara
            ärliga i detta. Men jag var med när projektet slutförhandlades,
            och det var inte alldeles enkelt. Det infrastrukturministern visste
            i alliansregeringen var att om del ett genomförs kommer det längre
            fram längs vägen att kosta pengar. Då måste staten vara högst
            delaktig.
          </note>
          <note>
            Detta ändrades när regeringen byttes. Den här regeringen har
            två gånger, i olika delar i Kvarkenprojektet, valt att inte hjälpa
            till. Det kan man klä hur man vill, men den här regeringen vill
            inte satsa på Norrland.
          </note>
          <note>
            Låt mig påminna den som lyssnar på debatten om att den inställning
            regeringen har i dag om att inte stötta färjetrafiken mellan Umeå
            och Vasa, mellan Sverige och Finland i den nordliga miljön, inte
            fanns före valet. Den som var trafikpolitisk talesperson, Anders
            Ygeman, lovade ett starkt engagemang om Socialdemokraterna skulle
            få regeringsmakten. Det starka engagemanget har nu resulterat
            i, så som jag uppfattat det, två nej till att hjälpa oss.
          </note>
          <note>
            Kom också ihåg att färjeförbindelsen längre söderut mellan Sverige
            och Finland fortfarande har möjlighet till taxfreeförsäljning
            om man stannar till vid Åland, vilket gör att det finns betydligt
            bättre färjeförbindelse däremellan.
          </note>
          <note>
            Fru talman! Vår vilja är att den här regeringen tar det ansvar
            man rimligen borde ta för Norrland och se r till att också vi
            har en fungerande färjeförbindelse till vårt östra grannland Finland.
          </note>
          <note type="speaker">
            Anf. 96 Statsrådet TOMAS ENEROTH (S):
          </note>
          <note>
            Fru talman! Den här regeringen tar verkligen sitt ansvar inte
            bara för Norrland utan för hela Sverige. Vi har sett en ordentlig
            förändring när det gäller regeringspolitiken i förutsättningar
            att satsa på hela landet. Vare sig vi talar infrastruktur eller
            om vi talar arbetstillfällen sker nu en utveckling där vi inkluderar
            hela landet, till skillnad från den centrering och urbanisering
            som pågick så tydligt under alliansregeringens tid. Numera flyttas
            statliga myndigheter ut i hela landet. Statliga servicecenter
            lokaliseras och statliga myndigheter omlokaliseras eftersom vi
            tycker att det är viktigt att de ska finnas i hela landet.
          </note>
          <note>
            När vi planerar för till exempel Norrbotniabanan noterar jag
            däremot att Edward Riedls politiska partivänner i stället säger
            att hela Norrbotniabanan är en krigsförklaring mot Stockholm –
            enligt Kristoffer Tamsons. I stället borde man satsa på pengar
            till järnvägen där människor bor och reser och inte till träd
            i Norrland.
          </note>
          <note>
            Den uppfattningen delar inte jag. Jag tycker att det är viktigt
            att vi politiker, inte minst vi i Sveriges riksdag och även de
            som har politiska uppdrag regionalt, tar ansvar för hela landets
            utveckling. Vi gör det genom stora satsningar inte minst i Norrland.
            Nu kommer regeringen slutligen att ta ställning till transportplanen
            och nationella planen i april, men redan i Trafikverkets förslag
            finns flera viktiga satsningar för Norrland.
          </note>
          <note>
            Ett nej på en ansökan kan ibland handla om hur den formulerats.
            Den ansökan som regeringen sa nej till rörde saker som åligger
            Umeå kommun. Jag är lite osäker på om jag ska tolka Edward Riedl
            som att vi ska ändra ansvarsfördelningen mellan stat och kommun
            och att det hädanefter är staten som ska ta ett ansvar också för
            investeringarna inom hamnområdet. Det är möjligt.
          </note>
          <note>
            Jag samlade nyligen representanter för Sveriges samtliga hamnar
            till en stor hearing eftersom jag tycker att vi inte har lyssnat
            tillräckligt mycket på hamnarna när vi har talat om infrastrukturinvesteringar.
            Det var ett välkommet möte och en välkommen diskussion när representanterna
            för dessa hamnar såg sig synliggjorda och fick bekräftelse på
            den viktiga roll de har i det svenska transportsystemet. Men ansvarsfördelningen
            är klar mellan det som är de lokala hamnägarnas ansvar, vare sig
            de är privata eller gemensamma genom kommunen, och vad som faktiskt
            är statens ansvar. I den ansökan som kom från Umeå var det tydligt
            att det var för ett ändamål som staten inte kan bidra till.
          </note>
          <note>
            Däremot är det bra att vi fortsätter att utveckla förbindelsen
            vare sig det är med sjöfart eller om det är landvägen i Norrland.
            Den infrastrukturplan som vi tänker besluta om i april innebär
            att vi kan lägga 100 miljarder mer på infrastruktursatsningar
            än vad föregående regering kunde göra. Det kommer ändå att bli
            tuffa prioriteringar. Inte minst tror jag att en av de viktigaste
            prioriteringarna måste vara att säkerställa att vi kan både ha
            en bra försörjning av arbetskraft i landet och även stimulera
            en fortsatt utveckling av godstrafiken. Därför kommer både järnvägstrafiken
            som möter de klimatkrav som finns och färjetrafiken att vara intressant.
            Det är ett av skälen till att jag också noggrant följer frågan
            om Kvarkentrafiken. Jag är angelägen om att vi fortsätter att
            utveckla svensk sjöfart.
          </note>
          <note>
            Tack vare tonnageskatten ökar inflaggningen. Vi har brutit trenden
            med utflaggning av svenska skepp, och den svenska handelsflottan
            ökar. Jag är angelägen om det goda samarbete som finns för blå
            tillväxt så att aktörerna kan fortsätta att växa. Jag kommer naturligtvis
            att också verka för att vi ska kunna öka sjöfarten i Sverige.
          </note>
          <note>
            Om det sedan innebär att projektet för Kvarken utvecklas på rätt
            sätt eller inte beror i grunden på de kommersiella och finansiella
            förutsättningar som andra aktörer än regeringen ansvarar för.
            Jag kommer naturligtvis att följa detta noga. Det är viktigt för
            Sverige, och det är också viktigt för Norrland.
          </note>
          <note type="speaker">
            Anf. 97 EDWARD RIEDL (M):
          </note>
          <note>
            Fru talman! Låt mig först börja där ministern började sitt inlägg.
          </note>
          <note>
            Jag blir nästan provocerad när jag hör regeringsföreträdare säga
            att man satsar på Norrland. Bensinskatten, dieselskatten och fordonsskatten
            höjs. Man har försämrat reseavdragen, och man ska nu införa flygskatt
            från och med den 1 april. Det är inget aprilskämt, fru talman,
            utan dagens sanning. Dessutom vill den här regeringen – åtminstone
            delar av den – införa en kilometerskatt innan den här mandatperioden
            är slut.
          </note>
          <note>
            Varför säger jag detta? Jo, därför att allt det här sammantaget
            är Norrlandsfientlig politik. Det är skatt på avstånd. Det är
            skatter som drabbar Norrland hårdare än någon annan landsdel.
          </note>
          <note>
            Det här tycker jag inte är bra politik. Men den som lyssnade
            på den föregående debatten hörde att ministern också sa att man
            satsade på polisen. Efter tre och ett halvt år med S-MP-regering
            har vi färre poliser än vi hade när den tog över regeringsmakten.
            Då försöker ministern göra en liten vändning och säga ”polisanställda”.
            Jag talar om poliser, fru talman. Varken den här ministern eller
            någon annan minister kan ändra den offentliga statistiken. Det
            är så det ser ut. Det är färre poliser i dag än när den här regeringen
            tillträdde.
          </note>
          <note>
            Jag skulle vilja varna dem som hör den här regeringen säga att
            man kommer att satsa på deras områden, för det verkar vara på
            det sättet att när den här regeringen satsar blir det mindre pengar
            i slutändan.
          </note>
          <note>
            När det gäller Norrbotniabanan, som den här regeringen har utlovat
            före valet och nu lovar att man ska genomföra, vill jag bara säga
            följande: Jag har fortfarande inte sett en enda meter järnvägsräls.
            Den ska byggas i Umeå, och jag bor mycket nära där det ska hända.
            Inte en meter järnvägsräls är lagd.
          </note>
          <note>
            Löftena från de tre rödgröna partierna var att så fort man hade
            vunnit valet, dagen efter, skulle man börja gräva. Så lät det.
            Tre och ett halvt år har gått, och hade man haft ambitionen hade
            man börjat bygga för mycket länge sedan. Det tar inte så lång
            tid.
          </note>
          <note>
            Jag hoppas att jag har fel, fru talman, för jag vore mycket glad
            om man började bygga Norrbotniabanan. Men jag tror inte att det
            kommer att hinnas med före valdagen. Jag tror att det kommer att
            skjutas på obestämd framtid, och jag tror att den här regeringen
            inte kommer att hålla det löftet heller. Men jag hoppas som sagt
            att jag har fel.
          </note>
          <note>
            Det jag ställer den här interpellationen om handlar som sagt
            om Kvarkenprojektet, en fungerande färjeförbindelse mellan Umeå
            och Vasa som knyter ihop dessa båda delar av Sverige och Finland
            med varandra. Det är delar som historiskt sett har haft ett mycket
            stort utbyte vad gäller utbildning, sjukvård och turism och där
            vi i dag har mycket stark tillväxt vad gäller transport av gods
            mellan våra länder.
          </note>
          <note>
            I södra Sverige, i Stockholmsregionen, kan båtarna som är på
            väg till Finland passera Åland. Då blir det taxfreeförsäljning,
            och då kan man finansiera verksamheten och driva på för billiga
            biljetter i södra Sverige. Det tycker den här regeringen är bra;
            det nickar man gillande till. Jag har ingenting emot det, jag
            heller, men jag förstår inte varför den här reger ­ ingen inte
            vill satsa på norra Sverige. Varför kan man inte tänka sig att
            till viss del hjälpa till vad gäller satsningarna på Norrland?
            Det förstår jag inte, fru talman.
          </note>
          <note>
            Alla dessa satsningar man talar om har vi sett väldigt lite av
            – väldigt lite. Men har ministern en annan uppfattning får han
            jättegärna berätta för mig var järnvägsrälsen ligger som jag har
            råkat missa och var alla dessa satsningar på Norrland finns någonstans,
            för jag har inte sett dem.
          </note>
          <note type="speaker">
            Anf. 98 Statsrådet TOMAS ENEROTH (S):
          </note>
          <note>
            Fru talman! Det är nog så, och det tror jag att de som följer
            den här debatten inser, att man ser det man vill se.
          </note>
          <note>
            Jag ser de satsningar som vi gör i Norrland och i hela landet.
            Jag ser dem, vare sig vi talar om omlokaliserade myndigheter,
            statliga servicekontor, landsbygdsmiljarden, bredbandsutbyggnaden
            eller för den delen infrastruktursatsningar. Jag ser livsmedelsstrategier
            och väldigt många andra satsningar.
          </note>
          <note>
            Jag ser den högsta sysselsättningen någonsin, att folk har jobb
            och framtidstro och att det skapas nya företag – till skillnad
            från hur det var under förra regeringen. Men det har vi en hel
            valrörelse på oss att debattera, Edward Riedl, så låt oss lämna
            det – för stunden i alla fall.
          </note>
          <note>
            Jag tror att det är viktigt att komma ihåg att när taxfreeförsäljningen
            försvann – och den kan vi inte återskapa – försvann också en del
            av grunden för den kommersiella trafik som fanns, och det gör
            det svårt.
          </note>
          <note>
            Jag har inget emot att det skapas nya trafikmöjligheter, men
            de ansökningar som kommer på regeringens bord måste jag hantera
            utifrån hur de är formulerade. Återigen svarar inte heller Edward
            Riedl själv på frågan om man avser att förändra ansvarsfördelningen
            mellan stat och kommun, om staten i så fall ska ta större ansvar
            för hamnområdet eller om vi till och med ska förstatliga hamnarna.
            Det tror jag inte att Edward Riedl vill föreslå.
          </note>
          <note>
            Jag är angelägen om att vi fortsätter utveckla svensk sjöfart.
            Den är viktig för Sverige, och den är viktig för att möta klimatutmaningarna.
          </note>
          <note>
            När det gäller Norrbotniabanan och inte en meter räls ska vi
            komma ihåg att ett av skälen till att rälsen inte ligger där är
            att Norrbotniabanan, som fanns med i en nationell plan, lyftes
            ut av alliansregeringen. Det är klart att det då inte blir någon
            projektering.
          </note>
          <note>
            Nu med Trafikverkets förslag talar väl mycket för att det finns
            andra förutsättningar – och ingen ska tvivla på regeringens vilja
            att satsa på järnvägen, för den är viktig. Edward Riedl har måhända
            haft fel i en del andra frågor, och han kan möjligtvis ha fel
            också i denna.
          </note>
          <note>
            Icke desto mindre tror jag att Edward Riedl och jag delar uppfattningen
            att bättre förbindelser behöver utvecklas i norra Sverige mellan
            oss och vårt grannland Finland men också mellan oss och Norge.
            Vi har en utmaning i att förbättra infrastrukturen tvärsektoriellt
            eller ”på tvärsen” mellan Sverige, Norge och Finland. Vi kan klara
            de kommande decenniernas utmaningar att förbättra infrastrukturen
            på andra ledden, men vi har stora utmaningar i att förbättra förbindelserna
            mellan våra grannländer. I den riktningen vill jag naturligtvis
            verka, för det kommer att vara viktigt inte bara för Umeå och
            Norrland utan för hela Sverige eftersom viktiga transportstråk
            framöver kommer att gå den vägen.
          </note>
          <note>
            Då kommer vi osökt in på det sista jag vill ta upp i det här
            sammanhanget. Det är väl mer inom ramen för konsumentupplysning,
            men jag tror att det också är intressant för Edward Riedl att
            ta del av.
          </note>
          <note>
            I det här sammanhanget talar vi om godsstrategier – hur vi ska
            se till att i Sverige ha en samlad strategi för godsets väg, kanske
            från 74-tonslastbilen som tar skogsråvara från Norrlands eller
            Västerbottens inland till att omlastas till järnväg eller till
            sjöfarten. Regeringen arbetar nu med en godsstrategi och kommer
            att lägga fram den samtidigt som den nationella planen för att
            investeringar och strategiska satsningar på att stärka svensk
            godskapacitet ska kunna gå hand i hand.
          </note>
          <note>
            Det här är viktigt, för Sverige är ett litet, exportberoende
            industriland. I Sverige är inte industrin ”basically gone”, utan
            den är faktiskt på stark tillväxt. Det är här vi växer i kapacitet.
            Det är här vi kan klara omställningen. För detta behövs ett fungerade
            transportsystem, och då behövs det bättre samordning av godset,
            att man optimerar godssystemet och hittar rätt drivkrafter för
            de investeringar som behöver göras och inte minst att man fortsätter
            en utveckling där inflaggningen ökar för sjöfarten. I den andan
            vill jag arbeta.
          </note>
          <note type="speaker">
            Anf. 99 EDWARD RIEDL (M):
          </note>
          <note>
            Fru talman! Jag har hört fler ministrar än infrastrukturministern
            tala om hur jobbigt det var att ta över Europas mest välskötta
            ekonomi efter finanskrisen. Men, som sagt, vi kan spara det både
            till andra debatter och till valrörelsen.
          </note>
          <note>
            Jag skulle vilja fråga ministern, när han nu säger det, hur han
            vill att Umeå ska skriva sin ansökan. Om han nu avser att vara
            med och stötta detta skulle jag vilja höra ministern förklara
            hur han skulle vilja att ansökan skrivs. Om det är fel på ansökan
            skulle ju ministern kunna hjälpa åtminstone sina partikollegor
            i Umeå kommun och i Umeå kommunfullmäktige att skriva ansökan
            så att det blir rätt.
          </note>
          <note>
            Låt mig påminna om – där gissar ministern rätt – att jag absolut
            inte vill förstatliga vare sig hamnar eller färjor. Det tror jag
            faktiskt inte att ministern heller vill om jag ska vara helt uppriktig.
          </note>
          <note>
            Däremot är det på det sättet att den färjetrafik som finns i
            södra Sverige och som passerar Åland åtnjuter helt andra förutsättningar
            än den som finns i Norrland. Utifrån det tyckte den svenska alliansregeringen
            före valet att vi skulle vara med och satsa på detta.
          </note>
          <note>
            Ministerns egen partikamrat Anders Ygeman, som då var trafikpolitisk
            talesperson, förhöll sig till samma regelverk som den här ministern
            säger gör det omöjligt. Ändå lovade han ett starkt engagemang
            från en tillträdd S-regering.
          </note>
          <note>
            Det engagemanget, kan jag konstatera, finns inte längre. Två
            gånger har man sagt nej till detta. Trots att man före valet lovade,
            trots att alliansregeringen var med och lovade och trots att den
            finska regeringen var med och lovade säger den här regeringen
            nej inte bara en utan två gånger.
          </note>
          <note>
            Det är fakta. Det får ministern mycket gärna svara på. Allra
            helst får han svara på om han har några tips på hur ansökan ska
            skrivas så att den här regeringen kan tänka sig att satsa i alla
            fall någon krona på Norrland. Det andra har vi inte sett mycket
            av, fru talman.
          </note>
          <note type="speaker">
            Anf. 100 Statsrådet TOMAS ENEROTH (S):
          </note>
          <note>
            Fru talman! Jag noterar att vi har lite olika historieuppfattningar
            och säkert olika verklighetsbeskrivningar.
          </note>
          <note>
            Jag hör till dem som tycker att vi har visat att vi är beredda
            att satsa på infrastrukturinvesteringar för att utveckla sjöfarten
            men också titta på vilka möjligheter som finns att stärka inte
            minst färjeförbindelser.
          </note>
          <note>
            Men återigen: Vi måste vara noggranna med hur ansvarsfördelningen
            faktiskt ser ut. Jag noterar att Edward Riedl själv inte är beredd
            att ändra ansvarsfördelningen. Det innebär att även Edward Riedl
            om han hade varit infrastrukturminister hade känt sig nödsakad
            att säga nej till den ansökan som fanns.
          </note>
          <note>
            Det är naturligtvis viktigt att man hittar rätt förutsättningar
            för att kunna bedriva långsiktigt hållbar trafik.
          </note>
          <note>
            Det kräver också ett engagemang från finska sidan. Jag noterade
            att den finska infrastrukturministern Anne Berner, som jag har
            träffat vid ett flertal tillfällen, nyligen uttalade sig om finansieringen
            av färjetrafiken.
          </note>
          <note>
            Det är inte så att man har fattat de slutgiltiga besluten i Finland.
            Det är inte heller så att man har utlovat en stor finansiering
            från den finländska sidan. Men det pågår naturligtvis diskussioner
            i Finland, precis som i Sverige.
          </note>
          <note>
            Trots att det är 100 miljarder mer kommer det att krävas tuffa
            prioriteringar. Jag är angelägen om att de investeringar vi gör
            framöver görs med rätt prioriteringar utifrån det som är effektivast.
            Det ska vara bra regional spridning på resurserna och investeringarna,
            och de ska ha bred regional förankring. Därför har det varit viktigt
            för mig att lyssna på regionala aktörer. När man representerade
            norra Sverige och prioriterade de viktigaste insatserna var det
            viktigt för mig inför regeringens kommande ställningstagande,
            precis som det har varit med alla andra regioner.
          </note>
          <note>
            Under lång tid har det varit underinvesteringar i svensk infrastruktur.
            Det kommer att ta tid att komma i fatt. Men vi kommer en bra bit
            på väg tack vare att vi nu har en regering som med god ekonomi
            i landet och hög sysselsättning har råd att satsa på infrastruktur.
          </note>
          <note>
            Överläggningen var härmed avslutad.
          </note>
          <note>
            § 18 Svar på interpellationerna 2017/18:343, 344 och 346 om ökad
            sårbarhet vid centraliserad flygledning
          </note>
          <note type="speaker">
            Anf. 101 Statsrådet TOMAS ENEROTH (S):
          </note>
          <note>
            Fru talman! Edward Riedl har ställt frågor till mig inom området
            fjärrstyrd flygledarverksamhet, med avseende på säkerhet, ekonomi
            och sårbarhet.
          </note>
          <note>
            Eftersom samtliga ställda frågor berör det nyligen ingångna avtalet
            om flygledning på distans mellan Swedavia AB och Luftfartsverket
            väljer jag att besvara dem i ett sammanhang.
          </note>
          <note>
            Det är det statligt ägda bolaget Swedavia som äger de berörda
            flygplatserna. Swedavia fattar beslut om hur bolagets verksamhet
            ska bedrivas. Swedavia har ett uppdrag från ägarna och verkar
            inom de allmänna regelverk som gäller statligt ägda bolag i allmänhet.
          </note>
          <note>
            Affärsverket Luftfartsverket utför flygledning åt Swedavia. Luftfartsverket
            och Swedavia har tecknat avtal om flygledning på distans från
            en gemensam central för flygplatserna i Kiruna, Östersund, Umeå
            och Malmö. Avtalet baseras på bedömningen att ett digitalt utförande
            av tjänsten gynnar båda parters verksamhet och bidrar till de
            ekonomiska mål som gäller för respektive organisation.
          </note>
          <note>
            Avtalet mellan Swedavia och Luftfartsverket har ingåtts efter
            beslut i respektive styrelse och efter remittering till Försvarsmakten.
            Det är alltså inte regeringen som har fattat beslut i frågan.
          </note>
          <note>
            Ansvaret för att införande av flygledning på distans kan ske
            på ett säkert sätt ligger på berörda bolag och myndigheter. Införandet
            sker inom ramen för gällande regelverk och är föremål för Transportstyrelsens
            godkännande och tillsyn. En sådan prövning görs för varje enskilt
            fall. Det är alltså inte någon skillnad vad gäller kraven på säkerhet
            mellan flygtrafikledning på distans och traditionellt utförda
            torntjänster. Jag kan också konstatera att Edward Riedels uppfattning
            om att det i närtid handlar om att en flygledare ska hantera flera
            flygplatser samtidigt inte är korrekt.
          </note>
          <note>
            Jag vill också framhålla att för regeringen är frågor om centralisering
            och de regionala aspekterna viktiga i ett helhetsperspektiv.
          </note>
          <note>
            Vad gäller sårbarhet och redundans är det frågor som följs löpande
            såväl inom myndigheten som inom Regeringskansliet. Luftfartsverket
            omfattas av förordningen (2015:1052) om krisberedskap och bevakningsansvariga
            myndigheters åtgärder vid höjd beredskap. Luftfartsverket lämnar
            vartannat år en risk- och sårbarhetsanalys till Regeringskansliet.
            Analysen ligger till grund för bedömning och åtgärder.
          </note>
          <note type="speaker">
            Anf. 102 EDWARD RIEDL (M):
          </note>
          <note>
            Fru talman! Jag tackar ministern för svaret. Jag har ställt tre
            interpellationer som berör olika delar av det som handlar om fjärrstyrd
            trafikledning. Möjligen är detta ytterligare en del i den här
            regeringens ambition att flytta jobb från övriga landet in till
            Stockholm.
          </note>
          <note>
            Min frågeställning berör egentligen två delar. Den ena är om
            det blir billigare med fjärrstyrd flygtrafikledning. Den andra
            är om säkerheten ökas.
          </note>
          <note>
            Jag har läst mycket av det som Luftfartsverkets tidigare gd Olle
            Sundin har skrivit om att det ska bli betydligt billigare med
            den här verksamheten. Andra har instämt i detta. På LFV:s och
            Saabs gemensamma bolags hemsida lyfter man också fram ökad säkerhet
            som en del i den fjärrstyrda flygtrafikledningen.
          </note>
          <note>
            Fru talman! Nu när man har satt igång detta och skrivit avtal
            har jag frågat LFV hur mycket billigare det blir med den här typen
            av verksamhet. Svaret är att jag inte kommer att få veta det,
            eftersom det här är affärshemligheter som man inte kan anförtro
            en riksdagsman på något sätt.
          </note>
          <note>
            Drygt 170 flygtrafikledare har gått ut i en gemensam debattartikel
            och lyft fram risker med införandet av fjärrstyrd flygtrafikledning.
            Detsamma har gjorts av Pilotföreningens säkerhetskommitté, det
            vill säga piloternas representanter. Då är frågan: Var är vi någonstans?
            Ingen tänker berätta om det har blivit billigare. Men mycket sägs
            anonymt, fru talman. Det finns mycket i detta som är väldigt märkligt.
            Flyget kännetecknas i normala fall av hög transparens och en vilja
            att anmäla minsta avvikelse för att kunna bygga starkare säkerhet.
            Men här uppfattar personal som jobbar i tornen och på andra ställen
            och som ytterst jobbar med alla flygresenärers säkerhet att de
            får munkavle. Detta kan man , om man vill , läsa väldigt mycket
            om på olika mediesidor.
          </note>
          <note>
            Jag får höra väldigt mycket anonymt, bland annat att det ska
            ha blivit dyrare. Jag vill då ta reda på fakta. Därför har jag
            ställt frågan till LFV hur det förhåller sig, men de tänker inte
            svara på detta. Piloterna i planen och flygtrafikledarna i tornen
            har många invändningar gällande det som ytterst rör säkerheten
            i flyget. Om det blir dyrare, eller åtminstone inte billigare,
            och de som jobbar i verksamheten, det vill säga de som flygtrafikleder
            från tornen och de piloter som kör våra flygplan, har invändningar,
            fru talman – vad är då vinsten med detta? Varför gör man det?
            Varför säger ministern inte: Stopp och belägg, vänta en stund!
            Vad är det som händer? I stället uppfattar jag att man försvarar
            detta.
          </note>
          <note>
            Fru talman! Min fråga till ministern är väldigt enkel, och jag
            hoppas att jag kan få svar på den. Kan ministern garantera att
            det här blir billigare och att man åtminstone har bibehållen flygtrafiksäkerhet
            i Sverige med de här förändringarna? Ett icke-svar, fru talman,
            uppfattar jag också som ett tydligt svar. Antingen kan man garantera
            detta eller så är det någonting som börjar vara lite märkligt.
            Det är en mycket enkel fråga, och jag hoppas på ett enkelt svar
            från ministern. Kan han garantera detta?
          </note>
          <note type="speaker">
            Anf. 103 Statsrådet TOMAS ENEROTH (S):
          </note>
          <note>
            Fru talman! Jag kan naturligtvis inte kommentera det som redovisas
            av anonyma källor eller liknande. Men icke desto mindre är det
            oroväckande om det skulle vara så att det finns en stark oro för
            det teknikskifte som håller på att ske inom flyget. Det är jag
            naturligtvis ordentligt beredd att lyssna på.
          </note>
          <note>
            Jag inser att flyget i Sverige men också internationellt står
            inför samma digitaliseringsutmaning som många andra trafikslag.
            Jag har själv nyligen varit uppe i flygledartornet på Landvetter
            och imponerats av flygledarnas arbete. Men jag ser också hur ny
            teknik och digitalisering där och på andra ställen kan innebära
            säkrare trafik, ökad redundans och ökad möjlighet att hantera
            svåra trafiksituationer.
          </note>
          <note>
            Det är väl också det som är utgångspunkten, tror jag, när både
            Luftfartsverket och Swedavia vill investera. Man gör ju inte det
            för att försämra trafiksäkerheten eller flygsäkerheten. Man gör
            det knappast heller för att fördyra, utan jag förutsätter att
            detta initiativ tas inom de här verksamheterna för att man ser
            utvecklingsmöjligheter och för att man ser att vi kan få en säkrare
            flygtrafik och bättre möjligheter att upprätthålla service under
            längre tider på mindre flygplatser.
          </note>
          <note>
            Samtidigt ska man vara medveten om att frågorna ännu inte är
            avgjorda, och det är väl därför jag kanske kommer att göra interpellanten
            lite besviken. Det är Transportstyrelsen som har att pröva detta,
            och de prövar ju flygledning på distans på samma grunder som de
            prövar all flygledningsverksamhet. Här finns ingen skillnad beroende
            på vilken teknik man använder, utan samma funktioner måste vara
            säkerställda.
          </note>
          <note>
            Den flygledning som vi har på distans i dag är den som sker i
            Sunds ­ vall, och det är inte Swedavia som utför den. I Sundsvall
            sker den genom att man på distans även hanterar Örnsköldsviks
            flygplats. Jag ska själv dit och besöka verksamheten för att skaffa
            mig en bild av förutsättningarna och på vilket sätt detta öppnar
            nya möjligheter men säkert också av en del kan upplevas ge ökad
            osäkerhet. Det är någonting som jag tar på stort allvar.
          </note>
          <note>
            Ska vi göra teknikinvesteringar och ett digitalt skifte måste
            det vara för att öka säkerheten. Jag förutsätter i detta sammanhang
            att Swedavia och Luftfartsverket i sina kontakter haft Försvarsmakten
            involverad. Försvarsmakten har i denna grad i det närmaste veto,
            vilket gjorde att den bland annat sa nej till att man skulle göra
            motsvarande investeringar på Visby. Försvarsmaktens behov av säker
            flygtrafik och redundans måste komma i första rummet inte bara
            i dessa tider utan generellt. Det är en del i den prövning som
            sker av de investeringar som ska göras. Den andra är de regionalpolitiska
            aspekterna och vilken effekt de kan få på förutsättningarna att
            upprätthålla god flygservice i hela landet.
          </note>
          <note>
            Så som det nu ser ut är det Transportstyrelsen som har att pröva.
            Jag ska inte föregå myndighetens prövning av detta. Däremot måste
            utgångspunkten rimligtvis vara att det ska bli säkrare och sannolikt
            också effektivare. Det är vad verksamheterna själva lyfter fram.
            I den mån som Edward Riedl har andra fakta är det bra om de kan
            redovisas. Jag tänker göra vad jag kan för att följa detta noggrant
            för att säkerställa att vi agerar på ett sätt som gör att vi har
            bra service, ökad redundans och ökad säkerhet inom svenskt flyg.
          </note>
          <note>
            Det handlar om att vi kan klara en svårare säkerhetsmiljö framöver
            och att de flyginvesteringar vi gör görs för att förbättra tillgängligheten
            i hela landet. Det är nödvändigt. Det kommer att vara mina utgångspunkter
            när det är frågor som så småningom hamnar på regeringens bord.
          </note>
          <note type="speaker">
            Anf. 104 EDWARD RIEDL (M):
          </note>
          <note>
            Fru talman! Låt mig vara tydlig med att säga att jag absolut
            inte är emot teknikutveckling. Många gånger är teknikutveckling
            en förutsättning för att göra tjänster både billigare och bättre
            för oss alla.
          </note>
          <note>
            Jag ska inte gå in i alla detaljer, för det har vi inte tid med
            i det här formatet. Jag har till exempel under lång tid fått höra
            att kamerorna ser mer än vad det mänskliga ögat gör, och därför
            är den tekniken så himla bra. Men jag har inte mött någon flygtrafikledare
            som håller med om detta. Tvärtom ser man betydligt mindre. Man
            ser inte fåglar, och man ser mycket kortare avstånd än vad man
            gör me d blotta ögat. Man får inte 360 ‑ uppfattning. Man får
            många försämringar i redundans. Många försämringar i kapacitet
            är att vänta om man inför tekniken.
          </note>
          <note>
            Det är hemligstämplade protokoll från Luftfartsverket och inga
            svar från Luftfartsverket om det blir billigare eller dyrare med
            fjärrstyrning som man har lovat tidigare. Det är 170 personer
            bland landets flygtrafikledare – långt många fler än de som berörs
            av beslutet, låt mig vara tydlig med det – som har starka invändningar
            mot detta. Som jag sa ser även piloterna via Pilotföreningens
            säkerhetskommitté problem med detta.
          </note>
          <note>
            Om det inte blir billigare är min fundering varför man nu bygger
            en ny byggnad här i Stockholm där man ska kunna samla 20 flygtrafikledartorn
            från övriga Sverige. Det är nästan hela den flygkapacitet som
            finns inom Swedavia och en stor del av de andra flygplatserna.
            Allt ska centraliseras till Stockholm.
          </note>
          <note>
            Jag är heller inte någon militärstrateg. Men det verkar för mig
            märkligt att man på det sättet ökar någon form av säkerhetstänk
            för landet. Att samla all flygtrafikledning i en byggnad tycker
            jag rimligen borde öka risken. Men nu har man inte frågat Försvarsmakten
            om detta. Man har frågat om 4 flygplatser, men man bygger kapacitet
            för 20 flygplatser. Jag har ingen aning vad man från LFV har för
            tänk om detta, men jag skulle kunna gissa.
          </note>
          <note>
            Fru talman! Jag tycker att de hemliga anonyma samtal som ministern
            vill att jag ska redogöra för är ett problem. Det är första gången
            sedan jag har haft hand om flygfrågor, det är väl åtminstone åtta
            år, som det är så. Det råder nämligen öppenhet och transparens
            inom flyget. Man anmäler vartenda litet problem för att se till
            att vi inte ska ha några dödsfall i flygtrafiken. Det verkar vara
            åsidosatt i den här processen. Det är därför de som har fått munkavle
            upplever att de inte har andra kanaler än att prata på annat sätt.
          </note>
          <note>
            De 170 flygtrafikledarna skrev under anonymt därför att de inte
            vågar stå med namn. Det skulle göra mig orolig om jag var minister.
            De som finns i systemet, de som ska flygtrafikleda och de som
            ska kör a våra plan säger: Stopp och belägg! Vänta lite här, det
            finns en del invändningar. Då skulle jag som ansvarig minister
            stanna upp och fundera lite grann.
          </note>
          <note>
            Fru talman! Det finns möjligheter för ministern att ställa den
            typen av frågor som man inte besvarar när en riksdagsman kommer
            med dem. Ministern skulle kunna ställa följdfrågorna. Hur mycket
            billigare blir det? Ministern skulle kunna få svar av myndigheten.
            Då skulle ministern möjligen också kunna ge mig och andra svar
            på det.
          </note>
          <note>
            Fru talman! Det finns mycket kring detta som jag finner mycket
            märkligt. Blir det billigare och höjer man säkerheten behöver
            man inte hemligstämpla protokoll, slå sig runt med fina ord och
            vägra att besvara frågor. Min uppfattning är att när man gör det
            finns det någonting att dölja. Frågan är vad. Vore jag ansvarig
            minister skulle jag ta reda på det, fru talman.
          </note>
          <note type="speaker">
            Anf. 105 Statsrådet TOMAS ENEROTH (S):
          </note>
          <note>
            Fru talman! Jag förutsätter att i den mån man hemligstämplar
            protokoll gör man det antingen av rent kommersiella skäl eller
            av säkerhetsskäl. Detaljerad information om hur vi styr vårt flyg
            och med vilka modeller vi hanterar vår infrastruktur i luften
            kanske inte alltid ska komma till allas kännedom, inte minst i
            dessa säkerhetspolitiskt känsliga tider. Jag förutsätter att det
            är utgångspunkten om man nu väljer att sekretess belägg a. Det
            finns naturligtvis möjlighet att pröva den sekretessen.
          </note>
          <note>
            Jag vill för tydlighetens skull säga att när jag bad ledamoten
            Edward Riedl tala om sin oro eller sina grunder syftade jag definitivt
            inte till att efterfråga källor. Det är absolut inte min mening.
            Däremot är det viktigt för mig. Jag har använt tiden sedan jag
            blev statsråd till att träffa ett flertal aktörer inom flyget
            och alla transportslag. Jag har besökt flygledare och försökt
            att skaffa mig en bild av de utmaningar vi står inför.
          </note>
          <note>
            Det handlar om de risker och de möjligheter som ett teknikskifte
            innebär. Jag ska vara ärlig och säga att också jag ställer mig
            en hel del av de frågorna. Det bör jag göra rent intellektuellt.
            Innebär det möjligheter eller ökad känslighet och sårbarhet? Innebär
            det effektiviseringar, eller kan det på sikt leda till fördyringar?
          </note>
          <note>
            Den frågeställningen måste vi ha. Jag har också kallat till mig
            och haft dialog med Luftfartsverket för att skaffa mig en bild
            av den grund för beslut som Luftfartsverket ha de när man i dialog
            med Swedavia accepterade det uppdrag som Swedavia ville att Luftfartsverket
            skulle svara mot.
          </note>
          <note>
            Det är viktigt att vi följer detta noggrant eftersom det finns
            ett allmänintresse. Det är helt avgörande att människor känner
            en trygghet inför de teknikförändringar som sker inom flyget.
            Inte minst därför är det viktigt att Transportstyrelsen prövar
            det på samma sätt som den prövar all annan teknikverksamhet. Man
            ska inte göra någon skillnad eller ha lägre krav bara för att
            frågan digitaliseras, utan det är samma hårda krav som ska finnas
            inom flyget.
          </note>
          <note>
            Jag delar också uppfattningen att det är mycket viktigt att vi
            bevarar den transparenta kultur som finns inom flyget. Man ska
            våga tala om de farhågor som finns och anmäla avvikelser. Inte
            minst i en utveckling där inte bara flyget digitaliseras utan
            vi ser drönarutveckling framöver kommer det att vara än viktigare.
            Där vet jag att Edward Riedl och jag delar uppfattningen och har
            samma starka engagemang för att bevara den säkerhetskulturen på
            ett bra sätt.
          </note>
          <note>
            Det är viktigt att vi beaktar detta ur en mängd aspekte r. Jag
            förutsätter att Försvarsmakten när den har granskat underlaget
            från Luftfartsverket och Swedavia har gjort rätt avvägningar om
            vad som ur Försvarsmakten s synvinkel är viktiga ställningstaganden.
          </note>
          <note>
            Återigen är detta en fråga där vi har alla skäl att följa utvecklingen.
            Ingen ska tveka om regeringens regionalpolitiska ambitioner att
            säkerställa att vi har god tillgänglighet i hela landet. Det återstår
            en ganska lång resa innan avtalet kommer dithän aktörerna förväntar
            sig. Det ska ske juridiska prövningar, och det ska bära sig både
            ekonomiskt och tekniskt.
          </note>
          <note>
            Vi är många som kommer att följa detta framöver. Jag kommer definitivt
            att göra det, och jag anar att så kommer också Edward Riedl att
            göra.
          </note>
          <note type="speaker">
            Anf. 106 EDWARD RIEDL (M):
          </note>
          <note>
            Fru talman! Låt mig först säga, så att det inte blir något missförstånd,
            att jag inte uppfattade att ministern efterfrågade källor. Jag
            försökte bara beskriva svårigheten i att ta fram materialet när
            människor upplever att de har munkavle. Det kan ministern och
            alla andra som är intresserade läsa om på till exempel SVT:s hemsida
            där hela serien om granskning av detta finns. Även medierna har
            gjort granskningar där de har ifrågasatt både de ekonomiska kalkylerna
            och andra delar i detta. Det finns mycket att ta del av där.
          </note>
          <note>
            Min frågeställning kvarstår, fru talman. Den handlar ytterst
            om detta: Om man inte kan påvisa att det blir billigare och när
            en stor del av Flygsverige, som ska nyttja detta system, har invändningar
            och man belägger denna typ av personer med munkavle har jag lite
            svårt att förstå varför man går vidare. Då är det någonting som
            inte stämmer. Om jag hade varit minister skulle jag ha tagit detta
            på mycket stort allvar.
          </note>
          <note>
            Fru talman! Min uppfattning är att jag som enskild riksdagsledamot
            ensam inte kommer längre i detta eftersom man kan möta mig med
            den här typen av olika svar, som gör att jag inte kan få reda
            på hur det förhåller sig. Min uppmaning till mitt parti och till
            mina vänner i Alliansen kommer däremot att vara att man bör agera
            i detta. Min förhoppning hade varit att ministern skulle ta detta
            ansvar eftersom det ytterst handlar både om skatte ­ betalarnas
            pengar och i slutändan om människor och liv. Det bör man ta på
            mycket stort allvar.
          </note>
          <note>
            Jag kan inte förstå detta, för det ministern beskriver i sitt
            förra svar är ju att man bör ta människors trygghet på allvar.
            Men om man har en stor del av Flygsverige emot sig med piloter
            och flygledare som ifrågasätter detta bör man kanske stanna upp,
            ta en dialog och försöka komma vidare. Det är min uppfattning
            och min uppmaning.
          </note>
          <note type="speaker">
            Anf. 107 Statsrådet TOMAS ENEROTH (S):
          </note>
          <note>
            Fru talman! Jag delar kanske inte verklighetsbilden att det skulle
            vara en tudelning eller ett kraftigt motstånd i hela Flygsverige
            mot ny teknik. Men det finns en osäkerhet, och det finns en mängd
            frågor som behöver besvaras, i huvudsak av Swedavia och av Luftfartsverket.
            Det förutsätter jag att de också gör under processens gång.
          </note>
          <note>
            Som jag också sa kommer Transportstyrelsen att granska detta.
            Det är nog så viktigt för att över huvud taget säkra att man får
            tillstånd att göra det man avser att göra.
          </note>
          <note>
            Jag menar allvar när jag säger att vi är en regering som tar
            på allvar att människor ska känna trygghet. Det är ett av skälen
            till att vi nu också förstärker säkerheten. Inom just flyget kan
            det vara viktigt att i detta sammanhang nämna att vi har lagt
            40 miljoner extra per år till transportsektorn för att öka den
            civila beredskapen. Trafikverket har ledningsansvaret, men detta
            är en verksamhet som inkluderar såväl flyget som sjöfarten, järnvägen
            och övrig infrastruktur. Där ökar vi nu säkerhetsinsatserna för
            att se till att vi har ökad beredskap ifall vi skulle hamna i
            krig eller kristider eller om vi skulle utsättas för attentat.
          </note>
          <note>
            Det är väl ingen som tvekar om att just infrastruktursektorn
            är den sektor där attentatsrisken ibland kan vara stor eftersom
            den påverkar många människor. Det har vi sett i internationell
            terrorism under senare år. Det är ett av skälen till att vi med
            ny teknik kan skapa oss bättre bevakningsmöjligheter och bättre
            möjlighet att identifiera det som syftar till att störa eller
            sabotera verksamheten.
          </note>
          <note>
            Återigen: Jag tror att både Edward Riedl och jag kommer att följa
            detta noga. Jag kommer också att fortsatt fördjupa mig i frågan
            och agera när jag finner så nödvändigt.
          </note>
          <note>
            Överläggningen var härmed avslutad.
          </note>
          <note>
            § 19 Svar på interpellation 2017/18:345 om snöröjning i Norrland
          </note>
          <note type="speaker">
            Anf. 108 Statsrådet TOMAS ENEROTH (S):
          </note>
          <note>
            Fru talman! Edward Riedl har frågat mig hur jag planerar att
            åtgärda problematiken att privata vägföreningar inte har möjlighet
            att anlita sam ­ ma utförare som Trafikverket för snöröjning samt
            att säkerställa att snöröjningen i Norrland kommer att tillgodose
            de krav som ställs utifrån det norrländska klimatet.
          </note>
          <note>
            Den 18 december 2017 svarade jag på en i huvudsak motsvarande
            interpellation från Anders Åkesson. Då det inte har gått lång
            tid sedan dess blir mitt svar i dag i stort sett detsamma som
            då.
          </note>
          <note>
            Enskilda väghållare är fria att själva välja hur de vill anordna
            sin vinterväghållning. I den mån som Trafikverkets upphandlade
            entreprenörer har möjlighet att erbjuda även enskilda väghållare
            tjänster med vinterväghållning är detta fullt möjligt och något
            som Trafikverket ser positivt på. Det blir då ett avtalsförhållande
            mellan den enskilda väghållaren och entreprenören.
          </note>
          <note>
            Att vinterväghållningen av våra vägar fungerar har stor betydelse
            för både framkomlighet och trafiksäkerhet. Trafikverket ställer
            därför krav på sina entreprenörer när det gäller hur vinterväghållningen
            ska genomföras och vilken standard som ska uppnås på vägarna vintertid.
            Trafikverket följer upp entreprenörernas arbete och bevakar att
            det som har avtalats, och som staten också betalar för, utförs.
            Trafikverket har under de senaste åren utvecklat nya och moderna
            metoder och arbetssätt för att förbättra uppföljningen. Dock är
            kraven på hur och när entreprenören ska utföra vinterväghållningen
            desamma som tidigare.
          </note>
          <note>
            Det har även i medierna förekommit uppgifter om att Trafikverket
            ger entreprenörerna viten för enstaka förseningar och att det
            har bidragit till att entreprenörerna inte tar på sig uppdrag
            för de enskilda väghållarna. Jag vill därför klargöra att Trafikverket
            har informerat mig om att när det gäller viteshantering krävs
            en samlad bedömning. Enstaka störningar eller situa ­ tioner som
            inte kan förutses behöver utredas innan det kan bli aktuellt med
            ett vite. Det har aldrig inträffat att vite för en tio minuters
            försening i dessa sammanhang har utgått, och det kommer enligt
            Trafikverket sannolikt aldrig att göra det heller.
          </note>
          <note>
            Givetvis gäller kontraktet och dess krav som helhet, men alltid
            utifrån en samlad bedömning. Denna hantering har Trafikverket
            alltid tillämpat och kommer även att göra det fortsättningsvis.
            Om en utredning eller en händelse visar att entreprenören systematiskt
            inte levererat vad som beställts kan vite utgå med stöd av nuvarande
            vitesmodell.
          </note>
          <note>
            Trafikverket inför successivt dessa nya metoder och arbetssätt
            för upp ­ följning i samband med upphandlingar av vinterväghållning.
            Inför införan ­ det har Trafikverket haft en dialog med såväl
            entreprenörerna som Riks ­ förbundet Enskilda Vägar. Dialogen
            med Riksförbundet Enskilda Vägar har resulterat i en handlingsplan
            som omfattar ett antal aktiviteter för att proaktivt minska riskerna
            för att enskilda vägföreningar kan bli negativt berörda. Till
            exempel informerar Trafikverket berörda enskilda väghållare om
            pågående upphandlingar och hur det kan komma att påverka eventuella
            avtal som den enskilda väghållaren har med nuvarande entreprenör.
            Tra ­ fikverket kan även bistå med rådgivning till vägföreningarna.
          </note>
          <note>
            De geografiska förhållandena kan ibland dock föranleda att det
            i vissa fall kan finnas behov av mer långtgående åtgärder för
            att möjliggöra en samordning av snöröjningsåtgärder. Det kan till
            exempel avse åtgärder för att gemensamt planera för synkroniserade
            upphandlingar.
          </note>
          <note>
            Jag förutsätter att fortsatt dialog krävs med anledning av de
            uppgifter som framkommit. Det är angeläget att alla parter ser
            sin möjlighet till att bidra till frågans lösning. Jag avser att
            fortsatt följa frågan.
          </note>
          <note type="speaker">
            Anf. 109 EDWARD RIEDL (M):
          </note>
          <note>
            Fru talman! Tack, ministern, för svaret! Låt mig börja i änden
            att uppfattningen man hör när man talar med dem som har skött
            snöröjningen är att den har fungerat bra i Norrland. Det beslut
            som nu har fattats med mer av tids- och minutövervakning via gps
            drabbar främst Norrbotten och Västerbotten, där man har många
            av de här avtalen. Det är framför allt i inlandet och i glesbygden
            som detta slår hårt.
          </note>
          <note>
            Den uppfattning man har haft i glesbygden tidigare är att det
            har funnits en bra dialog mellan befolkning, de som utför snöröjningen
            och Trafikverket. Detta fungerade, och nu ska man alltså laga
            någonting som inte är trasigt. Det är det som Trafikverket håller
            på med.
          </note>
          <note>
            Fru talman! Jag förstår att det ser olika ut och att man behöver
            ha kontroll över de avtal man har från Trafikverkets sida. Det
            vänder jag mig i grund och botten inte emot. Men det kanske måste
            få se lite annorlunda ut i storstadsområden än långt ute i glesbygden.
          </note>
          <note>
            De som kör de här maskinerna säger att man tidigare har plogat
            i samförstånd och löst det praktiskt, för det är så man måste
            göra i glesbygd. Man måste jobba tillsammans för att det ska fungera.
          </note>
          <note>
            Då är frågan: Om det här har fungerat tidigare i glesbygd, varför
            gör man de här förändringarna? Förut har de enskilda vägföreningarna
            kunnat köpa in sig. Man har haft en dialog med Trafikverket om
            att man till viss del blir försenad ute på det allmänna, statliga
            vägnätet – men det är samma människor, fru talman, som befinner
            sig på de enskilda vägarna som sedan ska nyttja det statliga vägnätet.
            Det är samma människor som har behov av hemtjänst. Det är samma
            människor som jobbar i hemtjänsten och ska ta sig iväg. Det är
            samma människor som behöver ambulanstransporter.
          </note>
          <note>
            Allt det här hänger ihop, fru talman, och det är för de här människorna
            som det snöröjs, inte för statens egen skull, och nu är det de
            människorna som blir drabbade av detta.
          </note>
          <note>
            Fru talman! Jag vet inte om man får svära här inne, och jag tänker
            inte göra det, men det används svordomar när man pratar med människor
            om det här. Ökad byråkratisering är någonting som nämns i ganska
            tuffa orda ­ lag av dem som har hållit på med det här under många
            års tid. Man ställer krav på dem som har snöröjt i 30 år att de
            nu ska skaffa sig en ny skandina ­ visk kompetens för att få köra
            plogbil. Om man har snöröjt i Norrlands inland i 30 år kanske
            man redan vet ungefär hur det fungerar.
          </note>
          <note>
            Man upplever att det kommer pålagor uppifrån och en ökad byråkratisering,
            vilket gör att det här krånglas till hela tiden. Nu ska man också
            ha minutövervakning via gps från Trafikverket, vilket gör att
            man inte kan lösa det här för vanliga människor.
          </note>
          <note>
            Fru talman! Jag söker ingen konfrontation i den här debatten.
            Min förhoppning är att ministern vill lösa detta. Jag har inget
            skäl att misstro ministern när det gäller detta.
          </note>
          <note>
            Jag tänker faktiskt bjuda in ministern till Åsele för att träffa
            de här personerna – både de som kör snöröjningsmaskinerna och
            de som faktiskt berörs av de här besluten. Jag tycker att Trafikverket
            också borde komma. Jag kan både ordna lokal och stå för fika,
            det går alldeles utmärkt.
          </note>
          <note>
            Jag ska se att mina medarbetare hör av sig till ministerns medarbetare,
            och jag lovar att vi ska vara mycket, mycket duktiga på att försöka
            hitta en dag som passar. Jag vet att ministerns dagar i tjänst
            pågår åtminstone fram till någon gång i början av september. Sedan
            kanske det blir någon annan som får inbjudan om ministern inte
            har tagit sig dit innan dess. Men jag hoppas att ministern ska
            ta sig tid att komma dit och lyssna på hur man praktiskt kan lösa
            snöröjningen.
          </note>
          <note>
            Det är samma människor som ska ha det statliga vägnätet snöröjt
            som också behöver kunna ta sig ut på det statliga vägnätet. Det
            är långa avstånd, och det här gör att det blir väldigt krångligt.
          </note>
          <note type="speaker">
            Anf. 110 Statsrådet TOMAS ENEROTH (S):
          </note>
          <note>
            Fru talman! Tack, Edward Riedl, för erbjudandet om fika! Ledamoten
            vet hur man värmer statsrådets hjärta.
          </note>
          <note>
            När det väl är sagt tror jag att vi ska komma ihåg vad vi talar
            om här. Först och främst, och jag vet att Edward Riedl inte har
            någon annan uppfattning om det, får det inte förekomma att ambulans
            eller hemtjänst inte kan komma fram bara för att aktörerna som
            ansvarar för snöröjning inte förmår samarbeta. Det är inte acceptabelt.
          </note>
          <note>
            Jag har säkerställt i dialog att man fortsatt har fördjupat diskussionen
            mellan Trafikverket och entreprenörerna och Riksförbundet Enskilda
            Vägar, som jag för övrigt träffat vid flera tillfällen.
          </note>
          <note>
            Jag värjer mig mot bilden, som Edward Riedl ändå ger lite vid
            sidan om, av att gps-märkningen skulle vara ett bekymmer. Jag
            föreställer mig hur reaktionen skulle ha varit om Trafikverket
            hade upphandlat snöröjningstjänster och inte noggrant kontrollerat
            om de man upphandlat tjänsten av faktiskt utför uppdraget. Skälet
            till att Trafikverket väljer att sätta gps i fordonen är att man
            vill veta att man faktiskt får det utfört som man betalar för.
          </note>
          <note>
            Det är rimligt, för det har visat sig att det inte alltid har
            varit så. Tvärt ­ om har man ibland dubbelfakturerats för samma
            utförda tjänst, och det är inte acceptabelt. Därför är jag för
            att statliga myndigheter säkerställer att de faktiskt vet att
            det de betalar för utförs.
          </note>
          <note>
            Trafikverket utför ingen egen snöröjning. Det är inte Trafikverkets
            egna fordon som kör, utan det är privata entreprenörer och något
            statligt bolag som utför uppdraget. Jag föreställer mig att inte
            heller Edward Riedl tycker att detta är ett ansvar som staten
            borde ta över så som vi för övrigt kommer att göra med delar av
            underhållssidan.
          </note>
          <note>
            Jag tror att det är bra att man använder entreprenörers engagemang
            och flexibilitet. Men då ska de också utföra det som de får betalt
            för. Därför tycker jag att det är bra att Trafikverket med gps
            nu säkerställer att man får det man betalar för och att man sedan
            i dialog med Riksförbundet Enskilda Vägar och de olika vägsamfälligheterna
            för en dialog om hur man ska kunna hitta smidiga lösningar.
          </note>
          <note>
            Ett särskilt ansvar vilar naturligtvis på stora aktörer i detta
            sammanhang som har resurser att kunna hitta smidiga lösningar.
            Jag blev djupt bekymrad när jag vid något tillfälle hörde att
            det eventuellt inte fanns någon som var beredd att lämna anbud.
          </note>
          <note>
            Det är också därför jag tydligt i svaret här både till Edward
            Riedl och framför allt till dem som följer debatten säger att
            det inte förekommer att man vitesförelägger för förseningar på
            tio minuter. Det där är, i den mån det har stått i medierna, en
            nyhetsanka.
          </note>
          <note>
            Däremot finns det, om någon systematiskt bryter mot det uppdrag
            som man har fått av Trafikverket och inte utför de tjänster som
            man får betalt för utan gör annat i stället, en möjlighet att
            kunna lägga vite vid en samlad bedömning. Det tycker jag är rimligt.
          </note>
          <note>
            Man har naturligtvis ett ansvar, och det ansvaret vilar både
            på näringen och på entreprenörerna, att säkerställa att man har
            resurser för de uppdrag som man behöver utföra. Samma sak gäller
            naturligtvis också Trafikverket och de som ansvarar för de enskilda
            vägarnas väghållning, vilket faktiskt är de enskilda vägsamfälligheterna
            själva.
          </note>
          <note>
            Det ansvaret har inte staten. Men i den mån Trafikverket kan
            hjälpa till ska man också göra det. I de fall där man också kan
            samordna insatser är det bra att man gör det. Därför är det bra
            med den handlingsplan som Trafikverket har tagit fram med Riksförbundet
            Enskilda Vägar.
          </note>
          <note>
            Därför är det bra att man nu känner trycket från både regeringen
            och oppositionen att hitta lösningar, för det är inte acceptabelt
            om detta riskerar att resultera i att hemtjänst och ambulans inte
            kommer fram.
          </note>
          <note type="speaker">
            Anf. 111 EDWARD RIEDL (M):
          </note>
          <note>
            Fru talman! Jag ska inte upprepa varför detta är viktigt. Låt
            oss i stället komma till pudelns kärna: Hur löser vi det här?
          </note>
          <note>
            Jag tror att man måste konstatera en sak. Lösningarna måste få
            se olika ut i Stockholm och i Norrlands inland. Det är skillnad
            på extrem glesbygd och storstadsmiljö. Det är också skillnad på
            hur man kan lösa saker rent praktiskt.
          </note>
          <note>
            Jag var tydlig, fru talman, och jag hoppas att ministern uppfattade
            det, med att jag alltså inte är emot att staten följer upp att
            man får det man betalar för. Jag tycker tvärtom att det är bra.
          </note>
          <note>
            Med det sagt vill jag understryka att det inte får bli minuthets,
            jakt, ökad byråkratisering, att man krånglar till det och att
            den som har snöröjt i 30 år ska ta nytt körkort och ha ny skandinavisk
            kompetens för att kunna snöröja. Allt det här stör, krånglar till
            och gör att det blir färre som det faktiskt är möjligt att sluta
            avtal med både för staten och för enskilda.
          </note>
          <note>
            Med de långa avstånd som det ibland är blir det lite märkligt
            om man ska sitta och köra de här tunga fordonen kors och tvärs
            i ödemark när man lika gärna, med viss försening, kan snöröja
            de andra bitarna också som inte hör till det statliga vägnätet.
            Givetvis ska det ske i dialog med Trafikverket. Men det är samma
            människor – och det är det, fru talman, som allt handlar om –
            som bor inne på det enskilda vägnätet som sedan ska ut på det
            statliga vägnätet. Det är därför som det är bra att samordna detta
            när man ändå håller på.
          </note>
          <note>
            Alla är överens om att det vore bra om man kunde lösa det på
            det sättet. Det är det jag vill att vi ska åstadkomma: se till
            att vi nyttjar de resurser vi har i samhället på ett klokt sätt.
          </note>
          <note>
            Det omöjliggörs om man har en alldeles för rigid inställning.
            Det är här problemet dyker upp, fru talman. Det blir lite bedrägligt
            när ministern talar om att man inte bötfäller tio minuters försening
            om det inte blir systematik i det hela. Men problemet är att när
            det snöar på det statliga vägnätet snöar det även på det enskilda
            vägnätet bredvid, och om man då ska klara av att snöröja både
            det enskilda vägnätet och det statliga vägnätet blir man försenad
            varje gång man gör det eftersom man måste snöröja varje gång det
            har snöat.
          </note>
          <note>
            Det är här som jag menar att man måste ha en ökad flexibilitet
            när det gäller glesbygd. Man bör ha tydliga krav från statens
            sida om att man ska få det utfört, men man kanske i dialog med
            dem som snöröjer och med de människor som bor där måste vara lite
            mer flexibel för att de människor som det ytterst handlar om,
            våra medborgare, ska få den bästa service och kvalitet i detta
            som vi kan åstadkomma.
          </note>
          <note>
            Min inbjudan till ministern står fast. Jag tolkar det som att
            ministern med stor glädje vill komma upp till Åsele och träffa
            de människor det handlar om. Inbjudan kommer alltså att skickas.
          </note>
          <note type="speaker">
            Anf. 112 Statsrådet TOMAS ENEROTH (S):
          </note>
          <note>
            Fru talman! Jag uppskattar engagemanget för glesbygden. Jag kommer
            själv från Kosta, som har 800 invånare, och har bott i Växjö,
            mitt i Småland, under ganska lång tid nu. Jag känner väl till
            alla utmaningar som finns i glesbygden. Jag vistas, precis om
            Edward Riedl, i Stockholm på grund av att riksdagen och Regeringskansliet
            finns här. Här följer vi också storstadens utmaningar med snöröjning.
            De är inte heller alldeles enkla; det ska gudarna veta.
          </note>
          <note>
            Låt mig först klargöra hur ansvarsförhållandena ser ut – det
            är viktigt för den som följer debatten. De enskilda väghållarna
            har ansvar för sin egen väghållning. Det är viktigt att klargöra
            att de ansvarar för snöröjning ­ en och får resurser för att fullfölja
            den. Sedan kan Trafikverket, eftersom de ansvarar för de nationella
            vägarna, upphandla sina tjänster tillsammans med de enskilda väghållarna.
            Det är därför handlingsplanen är viktig, så att man kan hitta
            bra samverkansmöjligheter.
          </note>
          <note>
            Jag är inte beredd att ändra ansvarsfördelningen och att ta ifrån
            de enskilda väghållarna ansvaret för snöröjning, inte heller att
            förändra resurstilldelningen. Jag tycker att det är utmärkt att
            Trafikverket följer upp ansvaret. Vi kan inte ha en ordning där
            man upphandlar tjänster och de som ska genomföra uppdragen inte
            fullföljer dem. Det är anmärkningsvärt.
          </note>
          <note>
            Jag har som sagt kallat till mig aktörer och informerat om detta.
            Jag har varit tydlig med samma besked som Edward Riedl ger, det
            vill säga att vi inte kan ha en utveckling som innebär att hemtjänst
            eller ambulanser riskerar att inte komma fram.
          </note>
          <note>
            Jag har också noterat, av de rapporter jag har fått, att samarbetet
            har fungerat bra nu. Flera av farhågorna har inte verkställts,
            utan aktörer har klarat ut sina utmaningar. Men det är viktigt
            med ständig bevakning av detta och att fundera över om det kommer
            att krävas förändringar av regelverket eller inte.
          </note>
          <note>
            Det är också viktigt att vi är sanningsenliga i debatten. Jag
            menar inte att Edward Riedl inte är det. Men i medierna har det
            ibland förekommit uppgifter om att vitesföreläggande skulle leda
            till att personer eller åkeriföretag inte tar uppdragen. Trafikverket
            har inte förelagt någon som har haft en försening på tio minuter
            vite. Om man vill hitta skäl för att det inte läggs anbud får
            man i så fall hitta andra skäl.
          </note>
          <note>
            De inblandade aktörerna – de enskilda vägföreningarna, Trafikverket
            och naturligtvis de bolag och företag som är engagerade – har
            ett starkt ansvar. Det är viktigt att man känner det trycket och
            att man agerar.
          </note>
          <note>
            Ifall regler behöver förändras är jag beredd att göra förändringar.
            Och ifall tillsyn behöver skärpas är jag beredd att göra det.
            Det här är nämligen en viktig fråga, inte minst under en vinterperiod
            som den här. Vi har annars begåvats, åtminstone i södra Sverige,
            med relativt snöfria vintrar under lång tid. Det märks. När snön
            sedan kommer finns det inte riktigt samma beredskap, samma utrustning
            eller samma kapacitet som det kanske fanns tidigare när södra
            Sverige hade vinterklimat mer regelbundet.
          </note>
          <note>
            Det är återigen något för oss folkvalda att bevaka och att säkerställa.
            Kompetensen behöver upprätthållas, så att de som ska göra det
            här uppdragen kan klara av det.
          </note>
          <note>
            Det återstår att se om jag har möjlighet att komma till Åsele.
            Jag tackar för erbjudandet, inte minst fikaerbjudandet. Men Edward
            Riedl kan vara alldeles trygg med att regeringen bevakar detta
            noga, att jag har en initierad dialog, att jag har träffat aktörerna
            och att vi nu sätter ganska stor press på aktörerna att hantera
            de eventuella problem som förekommer. Men företagen ska göra rätt
            för sig. Det gäller privata och i detta fall även statliga åkerier
            som tar uppdragen att utföra väghållning.
          </note>
          <note type="speaker">
            Anf. 113 EDWARD RIEDL (M):
          </note>
          <note>
            Fru talman! Eftersom ministern har nämnt det några gånger vill
            jag vara tydlig med att jag inte är för att vi ska ändra ansvarsfördelning
            eller att vi inte ska ha någon uppföljning. Jag har försökt vara
            hyggligt tydlig med de delarna.
          </note>
          <note>
            Fru talman! Jag har däremot sagt att det är klokt att tänka att
            lösningarna kan se lite olika ut beroende på om man befinner sig
            i Stockholm eller i glesbygd. Det bör man ta på stort allvar.
            Ofta sätts regelverken utifrån storstadens förutsättningar och
            perspektiv, och sedan ska det på något sätt hanteras av människor
            som befinner sig i en annan miljö. Det är inte alltid lyckosamt.
          </note>
          <note>
            Jag tror i stället att vi ska använda de resurser vi har på ett
            klokt sätt. Det finns med andra ord inget egenvärde i att inte
            hitta kloka och smarta lösningar som är till gagn för alla när
            det gäller att snöröja det statliga vägnätet åt människor som
            ska nyttja det men som befinner sig i det enskilda vägnätet. Det
            handlar i slutänden om den lilla människan, som finns i den miljön
            och som också ska ha möjlighet att ta sig till och från den.
          </note>
          <note>
            Jag tycker absolut att företagen ska göra rätt för sig. Jag och
            statsrådet är helt överens även när det gäller detta. Men det
            kan, återigen, inte gå ut över de kloka lösningarna som tidigare
            har fungerat. Man borde kunna ha kvar dem även i framtiden. Det
            är min poäng.
          </note>
          <note>
            När det gäller vitesföreläggandena gäller det vid enskilda överträdelser.
            Men problemet är att när det snöar snöar det varje gång på samma
            sätt. Snön kommer att landa oaktat om vägen är statlig eller enskild,
            och man måste snöröja båda delarna varje gång. Det är det som
            är utmaningen.
          </note>
          <note>
            Jag tycker att vi ska försöka lösa det i samförstånd, och där
            det händer. Jag tycker inte att man behöver vara rigid i tolkningar
            eller annat.
          </note>
          <note>
            Kom och lyssna på människorna! Jag tar på mig att försöka ordna
            det. Jag ska försöka vara så till mötesgående jag kan med datum
            så att ministern får många datum att välja på. Kom och lyssna!
            Jag tror att många av lösningarna finns där.
          </note>
          <note type="speaker">
            Anf. 114 Statsrådet TOMAS ENEROTH (S):
          </note>
          <note>
            Fru talman! Jag märker att jag och Edward Riedl har ungefär samma
            uppfattning när det gäller förutsättningarna att lösa detta. Det
            handlar om samverkan, men det handlar inte om förändrad ansvarsfördelning.
            Det är bra att staten, med gps och andra metoder, säkerställer
            att man får utfört de tjänster man beställer.
          </note>
          <note>
            Om vi hade haft bekymmer med att åkerier som utför väghållningstjänsterna
            systematiskt hade drabbats av stora böter eller att de hade haft
            stora bekymmer under en säsong på grund av ny tillämpning hade
            jag förstått kritiken. Men det är inte på det sättet. Ingen har
            blivit vitesförelagd för en försening på tio minuter. Och vi har
            inte det som utgångspunkt.
          </note>
          <note>
            Utgångspunkten är däremot att man inte vill utföra uppdraget
            när det nu mäts vilken tjänst man utför. Frågan borde ändå ställas
            varför en del aktörer väljer att inte lägga anbud eller utföra
            uppdraget när det nu mäts, så att det vi har beställt verkligen
            utförs.
          </note>
          <note>
            Jag förutsätter att aktörerna känner sitt gemensamma ansvar.
            I de allra flesta fallen är det personer som känner varandra.
            Den som ansvarar på Trafikverket, i den enskilda vägföreningen
            eller för den delen åkaren vet ungefär varandras utgångspunkter
            och att det vill till att man hittar en gemensam överenskommelse.
          </note>
          <note>
            Det viktigaste är att vi måste säkerställa att vi har långsiktigt
            hållbara lösningar, så att det finns förutsättningar för åkeriföretagen
            att klara sig och för Trafikverket att det finns aktörer som klarar
            snöröjningen. Där har den enskilda vägföreningen och Trafikverket,
            som båda betalar för tjänsten, ett stort ansvar att se till att
            hitta rimliga ekonomiska förutsättningar.
          </note>
          <note>
            Låt oss, återigen, hoppas att vi inte får några problem under
            denna vinter! Hittills har jag inte noterat några allvarliga problem.
            Men det är viktigt att aktörerna löser de problem man möts av
            just nu.
          </note>
          <note>
            Överläggningen var härmed avslutad.
          </note>
          <note>
            § 20 Bordläggning
          </note>
          <note>
            Följande dokument anmäldes och bordlades:
          </note>
          <note>
            EU-dokument
          </note>
          <note>
            KOM(2017) 753 Förslag till Europaparlamentets och rådets direktiv
            om kvaliteten på dricksvatten (omarbetning)
          </note>
          <note>
            KOM(2018) 51 Förslag till Europaparlamentets och rådets förordning
            om utvärdering av medicinsk teknik och om ändring av direktiv
            2011/24/EU
          </note>
          <note>
            Motioner
          </note>
          <note>
            med anledning av prop. 2017/18:49 Ändrade mediegrundlagar
          </note>
          <note>
            2017/18:3959 av Jonas Millard och Fredrik Eriksson (SD)
          </note>
          <note>
            2017/18:3963 av Tina Acketoft m.fl. (L)
          </note>
          <note>
            med anledning av prop. 2017/18:74 Förändrad trängselskatt i Stockholm
            för förbättrad tillgänglighet och transportinfrastruktur
          </note>
          <note>
            2017/18:3965 av Olle Felten och David Lång (SD)
          </note>
          <note>
            2017/18:3966 av Mathias Sundin m.fl. (L)
          </note>
          <note>
            med anledning av prop. 2017/18:78 Vissa förslag om personlig
            assistans
          </note>
          <note>
            2017/18:3968 av Per Lodenius och Anders W Jonsson (C)
          </note>
          <note>
            2017/18:3969 av Maj Karlsson m.fl. (V)
          </note>
          <note>
            2017/18:3970 av Carina Ståhl Herrstedt m.fl. (SD)
          </note>
          <note>
            2017/18:3971 av Bengt Eliasson m.fl. (L)
          </note>
          <note>
            2017/18:3972 av Camilla Waltersson Grönvall m.fl. (M)
          </note>
          <note>
            2017/18:3973 av Emma Henriksson m.fl. (KD)
          </note>
          <note>
            § 21 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 5 februari
          </note>
          <note>
            2017/18:355 Svensk konkurrenskraft
          </note>
          <note>
            av Fredrik Schulte (M)
          </note>
          <note>
            till finansminister Magdalena Andersson (S)
          </note>
          <note>
            2017/18:356 Hög och störande musik från fordon
          </note>
          <note>
            av Pål Jonson (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:357 Incitament att gå från bidrag till arbete
          </note>
          <note>
            av Fredrik Schulte (M)
          </note>
          <note>
            till finansminister Magdalena Andersson (S)
          </note>
          <note>
            2017/18:358 Skattedifferensen mellan löntagare och pensionärer
          </note>
          <note>
            av Fredrik Schulte (M)
          </note>
          <note>
            till finansminister Magdalena Andersson (S)
          </note>
          <note>
            2017/18:359 Överskottsmålet
          </note>
          <note>
            av Fredrik Schulte (M)
          </note>
          <note>
            till finansminister Magdalena Andersson (S)
          </note>
          <note>
            2017/18:360 Ostlänken förbi Skavsta flygplats
          </note>
          <note>
            av Erik Bengtzboe (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:361 Public service
          </note>
          <note>
            av Niklas Wykman (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            § 22 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 2 februari
          </note>
          <note>
            2017/18:704 En hamn i Lysekil
          </note>
          <note>
            av Hans Rothenberg (M)
          </note>
          <note>
            till försvarsminister Peter Hultqvist (S)
          </note>
          <note>
            2017/18:705 Ungdomsarbetslösheten
          </note>
          <note>
            av Jan Ericson (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2017/18:706 Utvisning av studenter
          </note>
          <note>
            av Boriana Åberg (M)
          </note>
          <note>
            till statsrådet Heléne Fritzon (S)
          </note>
          <note>
            2017/18:707 Snöröjning av enskilda vägar i norr
          </note>
          <note>
            av Helena Lindahl (C)
          </note>
          <note>
            till statsrådet Tomas Eneroth (S)
          </note>
          <note>
            2017/18:708 En exitskatt
          </note>
          <note>
            av Hans Rothenberg (M)
          </note>
          <note>
            till finansminister Magdalena Andersson (S)
          </note>
          <note>
            den 5 februari
          </note>
          <note>
            2017/18:709 Situationen för kurderna i Iran
          </note>
          <note>
            av Margareta Cederfelt (M)
          </note>
          <note>
            till utrikesminister Margot Wallström (S)
          </note>
          <note>
            2017/18:710 Den nya mobillagen
          </note>
          <note>
            av Sten Bergheden (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:711 Betydelsen av konsekvensanalyser
          </note>
          <note>
            av Cecilia Widegren (M)
          </note>
          <note>
            till statsrådet Per Bolund (MP)
          </note>
          <note>
            2017/18:712 Dåligt skötta vintervägar
          </note>
          <note>
            av Sten Bergheden (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:713 Polisens kommunikationsutrustning
          </note>
          <note>
            av Sten Bergheden (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:714 Omlokaliserade myndigheters ansvar att främja regional
            forskning och utveckling
          </note>
          <note>
            av Pål Jonson (M)
          </note>
          <note>
            till statsrådet Ardalan Shekarabi (S)
          </note>
          <note>
            2017/18:715 Utvärderingar av forsknings- och innovationsmodeller
          </note>
          <note>
            av Pål Jonson (M)
          </note>
          <note>
            till statsrådet Helene Hellmark Knutsson (S)
          </note>
          <note>
            2017/18:716 Nationellt forensiskt centrum
          </note>
          <note>
            av Roger Haddad (L)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:717 Polisens it-forensiska verksamhet
          </note>
          <note>
            av Pål Jonson (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:718 Vinsttak inom välfärden
          </note>
          <note>
            av Sofia Fölster (M)
          </note>
          <note>
            till statsrådet Åsa Regnér (S)
          </note>
          <note>
            2017/18:719 Vinstbegränsning i välfärden
          </note>
          <note>
            av Sofia Fölster (M)
          </note>
          <note>
            till närings- och innovationsminister Mikael Damberg (S)
          </note>
          <note>
            § 23 Kammaren åtskildes kl. 20.58.
          </note>
          <note>
            Sammanträdet leddes
          </note>
          <note>
            av förste vice talmannen från dess början till och med § 10 anf.
            38 (delvis),
          </note>
          <note>
            av tredje vice talmannen därefter till ajourneringen kl. 16.05,
          </note>
          <note>
            av förste vice talmannen därefter till och med § 17 anf. 95 (delvis)
            och
          </note>
          <note>
            av tredje vice talmannen därefter till dess slut.
          </note>
          <note>
            Vid protokollet
          </note>
          <note>
            THOMAS LARUE
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om ersättare
          </note>
          <note>
            § 3 Anmälan om kompletteringsval
          </note>
          <note>
            § 4 Meddelande om frågestund
          </note>
          <note>
            § 5 Anmälan om fördröjda svar på interpellationer
          </note>
          <note>
            § 6 Ärenden för bordläggning
          </note>
          <note>
            § 7 Svar på interpellationerna 2017/18:331, 333 och 352 om Turkiets
            hot mot Afrin och kurderna i Rojavaprovinsen i Syrien
          </note>
          <note>
            Anf. 1 Utrikesminister MARGOT WALLSTRÖM (S)
          </note>
          <note>
            Anf. 2 JONAS SJÖSTEDT (V)
          </note>
          <note>
            Anf. 3 AMINEH KAKABAVEH (V)
          </note>
          <note>
            Anf. 4 JABAR AMIN (MP)
          </note>
          <note>
            Anf. 5 ANNIKA LILLEMETS (MP)
          </note>
          <note>
            Anf. 6 Utrikesminister MARGOT WALLSTRÖM (S)
          </note>
          <note>
            Anf. 7 JONAS SJÖSTEDT (V)
          </note>
          <note>
            Anf. 8 AMINEH KAKABAVEH (V)
          </note>
          <note>
            Anf. 9 JABAR AMIN (MP)
          </note>
          <note>
            Anf. 10 ANNIKA LILLEMETS (MP)
          </note>
          <note>
            Anf. 11 Utrikesminister MARGOT WALLSTRÖM (S)
          </note>
          <note>
            Anf. 12 JONAS SJÖSTEDT (V)
          </note>
          <note>
            Anf. 13 AMINEH KAKABAVEH (V)
          </note>
          <note>
            Anf. 14 JABAR AMIN (MP)
          </note>
          <note>
            Anf. 15 Utrikesminister MARGOT WALLSTRÖM (S)
          </note>
          <note>
            § 8 Svar på interpellationerna 2017/18:332 och 351 om kontanthantering
            under kris
          </note>
          <note>
            Anf. 16 Statsrådet PER BOLUND (MP)
          </note>
          <note>
            Anf. 17 SAILA QUICKLUND (M)
          </note>
          <note>
            Anf. 18 LOTTA FINSTORP (M)
          </note>
          <note>
            Anf. 19 Statsrådet PER BOLUND (MP)
          </note>
          <note>
            Anf. 20 SAILA QUICKLUND (M)
          </note>
          <note>
            Anf. 21 LOTTA FINSTORP (M)
          </note>
          <note>
            Anf. 22 Statsrådet PER BOLUND (MP)
          </note>
          <note>
            Anf. 23 SAILA QUICKLUND (M)
          </note>
          <note>
            Anf. 24 LOTTA FINSTORP (M)
          </note>
          <note>
            Anf. 25 Statsrådet PER BOLUND (MP)
          </note>
          <note>
            § 9 Svar på interpellation 2017/18:282 om Lantmäteriets handläggningstider
          </note>
          <note>
            Anf. 26 Statsrådet PETER ERIKSSON (MP)
          </note>
          <note>
            Anf. 27 LARS BECKMAN (M)
          </note>
          <note>
            Anf. 28 Statsrådet PETER ERIKSSON (MP)
          </note>
          <note>
            Anf. 29 LARS BECKMAN (M)
          </note>
          <note>
            Anf. 30 Statsrådet PETER ERIKSSON (MP)
          </note>
          <note>
            Anf. 31 LARS BECKMAN (M)
          </note>
          <note>
            Anf. 32 Statsrådet PETER ERIKSSON (MP)
          </note>
          <note>
            § 10 Svar på interpellation 2017/18:290 om kommunal lantmäterimyndighet
          </note>
          <note>
            Anf. 33 Statsrådet PETER ERIKSSON (MP)
          </note>
          <note>
            Anf. 34 LARS BECKMAN (M)
          </note>
          <note>
            Anf. 35 STEN BERGHEDEN (M)
          </note>
          <note>
            Anf. 36 Statsrådet PETER ERIKSSON (MP)
          </note>
          <note>
            Anf. 37 LARS BECKMAN (M)
          </note>
          <note>
            Anf. 38 STEN BERGHEDEN (M)
          </note>
          <note>
            Anf. 39 Statsrådet PETER ERIKSSON (MP)
          </note>
          <note>
            Anf. 40 LARS BECKMAN (M)
          </note>
          <note>
            Anf. 41 Statsrådet PETER ERIKSSON (MP)
          </note>
          <note>
            § 11 Svar på interpellation 2017/18:329 om Boverkets föreskrifter
            om vedspisar
          </note>
          <note>
            Anf. 42 Statsrådet PETER ERIKSSON (MP)
          </note>
          <note>
            Anf. 43 CARL-OSKAR BOHLIN (M)
          </note>
          <note>
            Anf. 44 LARS BECKMAN (M)
          </note>
          <note>
            Anf. 45 JAN ERICSON (M)
          </note>
          <note>
            Anf. 46 STEN BERGHEDEN (M)
          </note>
          <note>
            Anf. 47 Statsrådet PETER ERIKSSON (MP)
          </note>
          <note>
            Anf. 48 CARL-OSKAR BOHLIN (M)
          </note>
          <note>
            Anf. 49 LARS BECKMAN (M)
          </note>
          <note>
            Anf. 50 JAN ERICSON (M)
          </note>
          <note>
            Anf. 51 STEN BERGHEDEN (M)
          </note>
          <note>
            Anf. 52 Statsrådet PETER ERIKSSON (MP)
          </note>
          <note>
            Anf. 53 CARL-OSKAR BOHLIN (M)
          </note>
          <note>
            Anf. 54 Statsrådet PETER ERIKSSON (MP)
          </note>
          <note>
            § 12 Svar på interpellation 2017/18:348 om Migrationsverkets
            benämning av kristna församlingar
          </note>
          <note>
            Anf. 55 Statsrådet HELÉNE FRITZON (S)
          </note>
          <note>
            Anf. 56 ANDREAS CARLSON (KD)
          </note>
          <note>
            Anf. 57 Statsrådet HELÉNE FRITZON (S)
          </note>
          <note>
            Anf. 58 ANDREAS CARLSON (KD)
          </note>
          <note>
            Anf. 59 Statsrådet HELÉNE FRITZON (S)
          </note>
          <note>
            Anf. 60 ANDREAS CARLSON (KD)
          </note>
          <note>
            Anf. 61 Statsrådet HELÉNE FRITZON (S)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 13 Svar på interpellation 2017/18:287 om körkort för diabetiker
          </note>
          <note>
            Anf. 62 Statsrådet TOMAS ENEROTH (S)
          </note>
          <note>
            Anf. 63 JOHAN HULTBERG (M)
          </note>
          <note>
            Anf. 64 STAFFAN DANIELSSON (C)
          </note>
          <note>
            Anf. 65 Statsrådet TOMAS ENEROTH (S)
          </note>
          <note>
            Anf. 66 JOHAN HULTBERG (M)
          </note>
          <note>
            Anf. 67 STAFFAN DANIELSSON (C)
          </note>
          <note>
            Anf. 68 Statsrådet TOMAS ENEROTH (S)
          </note>
          <note>
            Anf. 69 JOHAN HULTBERG (M)
          </note>
          <note>
            Anf. 70 Statsrådet TOMAS ENEROTH (S)
          </note>
          <note>
            § 14 Svar på interpellation 2017/18:292 om uppföljning av kollektivtrafiklagen
          </note>
          <note>
            Anf. 71 Statsrådet TOMAS ENEROTH (S)
          </note>
          <note>
            Anf. 72 ERIK OTTOSON (M)
          </note>
          <note>
            Anf. 73 Statsrådet TOMAS ENEROTH (S)
          </note>
          <note>
            Anf. 74 ERIK OTTOSON (M)
          </note>
          <note>
            Anf. 75 Statsrådet TOMAS ENEROTH (S)
          </note>
          <note>
            Anf. 76 ERIK OTTOSON (M)
          </note>
          <note>
            Anf. 77 Statsrådet TOMAS ENEROTH (S)
          </note>
          <note>
            § 15 Svar på interpellation 2017/18:338 om Arlandas expansionsplaner
            och påverkan på klimatet
          </note>
          <note>
            Anf. 78 Statsrådet TOMAS ENEROTH (S)
          </note>
          <note>
            Anf. 79 JENS HOLM (V)
          </note>
          <note>
            Anf. 80 CARL SCHLYTER (MP)
          </note>
          <note>
            Anf. 81 Statsrådet TOMAS ENEROTH (S)
          </note>
          <note>
            Anf. 82 JENS HOLM (V)
          </note>
          <note>
            Anf. 83 CARL SCHLYTER (MP)
          </note>
          <note>
            Anf. 84 Statsrådet TOMAS ENEROTH (S)
          </note>
          <note>
            Anf. 85 JENS HOLM (V)
          </note>
          <note>
            Anf. 86 Statsrådet TOMAS ENEROTH (S)
          </note>
          <note>
            § 16 Svar på interpellationerna 2017/18:339, 340 och 342 om svarta
            körskolor
          </note>
          <note>
            Anf. 87 Statsrådet TOMAS ENEROTH (S)
          </note>
          <note>
            Anf. 88 EDWARD RIEDL (M)
          </note>
          <note>
            Anf. 89 Statsrådet TOMAS ENEROTH (S)
          </note>
          <note>
            Anf. 90 EDWARD RIEDL (M)
          </note>
          <note>
            Anf. 91 Statsrådet TOMAS ENEROTH (S)
          </note>
          <note>
            Anf. 92 EDWARD RIEDL (M)
          </note>
          <note>
            Anf. 93 Statsrådet TOMAS ENEROTH (S)
          </note>
          <note>
            § 17 Svar på interpellation 2017/18:341 om Kvarkenfärjan
          </note>
          <note>
            Anf. 94 Statsrådet TOMAS ENEROTH (S)
          </note>
          <note>
            Anf. 95 EDWARD RIEDL (M)
          </note>
          <note>
            Anf. 96 Statsrådet TOMAS ENEROTH (S)
          </note>
          <note>
            Anf. 97 EDWARD RIEDL (M)
          </note>
          <note>
            Anf. 98 Statsrådet TOMAS ENEROTH (S)
          </note>
          <note>
            Anf. 99 EDWARD RIEDL (M)
          </note>
          <note>
            Anf. 100 Statsrådet TOMAS ENEROTH (S)
          </note>
          <note>
            § 18 Svar på interpellationerna 2017/18:343, 344 och 346 om ökad
            sårbarhet vid centraliserad flygledning
          </note>
          <note>
            Anf. 101 Statsrådet TOMAS ENEROTH (S)
          </note>
          <note>
            Anf. 102 EDWARD RIEDL (M)
          </note>
          <note>
            Anf. 103 Statsrådet TOMAS ENEROTH (S)
          </note>
          <note>
            Anf. 104 EDWARD RIEDL (M)
          </note>
          <note>
            Anf. 105 Statsrådet TOMAS ENEROTH (S)
          </note>
          <note>
            Anf. 106 EDWARD RIEDL (M)
          </note>
          <note>
            Anf. 107 Statsrådet TOMAS ENEROTH (S)
          </note>
          <note>
            § 19 Svar på interpellation 2017/18:345 om snöröjning i Norrland
          </note>
          <note>
            Anf. 108 Statsrådet TOMAS ENEROTH (S)
          </note>
          <note>
            Anf. 109 EDWARD RIEDL (M)
          </note>
          <note>
            Anf. 110 Statsrådet TOMAS ENEROTH (S)
          </note>
          <note>
            Anf. 111 EDWARD RIEDL (M)
          </note>
          <note>
            Anf. 112 Statsrådet TOMAS ENEROTH (S)
          </note>
          <note>
            Anf. 113 EDWARD RIEDL (M)
          </note>
          <note>
            Anf. 114 Statsrådet TOMAS ENEROTH (S)
          </note>
          <note>
            § 20 Bordläggning
          </note>
          <note>
            § 21 Anmälan om interpellationer
          </note>
          <note>
            § 22 Anmälan om frågor för skriftliga svar
          </note>
          <note>
            § 23 Kammaren åtskildes kl. 20.58.
          </note>
          <note>
            Tryck: Elanders Sverige AB, Vällingby 2018
          </note>
        </div>
      </body>
    </text>
  </TEI>
</teiCorpus>
