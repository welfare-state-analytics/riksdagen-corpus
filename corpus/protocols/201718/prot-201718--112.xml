<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201718</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201718</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201718--112</head>
          <docDate when="2018-05-16">2018-05-16</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 25 april justerades.
          </note>
          <note>
            § 2 Anmälan om ny riksdagsledamot
          </note>
          <note>
            Följande berättelse hade kommit in från Valprövningsnämnden:
          </note>
          <note>
            Berättelse om granskning av bevis för riksdagsledamot
          </note>
          <note>
            Till Valprövningsnämnden har från Valmyndigheten inkommit bevis
            om att Jacob Sandgren (S) utsetts till ny ledamot av riksdagen
            fr.o.m. den 14 maj 2018 sedan Sara Karlsson (S) avsagt sig uppdraget.
          </note>
          <note>
            Valprövningsnämnden har denna dag granskat beviset för den nya
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note>
            Stockholm den 15 maj 2018
          </note>
          <note>
            Svante O. Johansson
          </note>
          <note>
            ersättare för ordföranden /Mattias Andersson
          </note>
          <note>
            sekreterare
          </note>
          <note>
            § 3 Anmälan om sammansatt utrikes- och försvarsutskott
          </note>
          <note>
            Från sammansatta utrikes- och försvarsutskottet hade följande
            skrivelse kommit in:
          </note>
          <note>
            Sammansatt utrikes- och försvarsutskott
          </note>
          <note>
            1 bil.
          </note>
          <note>
            Utrikesutskottet och försvarsutskottet har jämlikt 7 kap. 7 §
            riksdagsordningen i separata beslut den 19 april 2018 och den
            26 april 2018 kommit överens om att genom deputerade i ett sammansatt
            utskott gemensamt bereda proposition 2017/18:180 Svenskt deltagande
            i Förenta nationernas stabiliseringsinsats i Mali samt motioner.
          </note>
          <note>
            Till deputerade och suppleanter i det sammansatta utskottet har
            utsetts de i bifogade förteckning upptagna riksdagsledamöterna.
          </note>
          <note>
            Det sammansatta utskottet, som benämns sammansatta utrikes- och
            försvarsutskottet (UFöU), har vid konstituerande sammanträde den
            15 maj 2018 utsett följande presidium:
          </note>
          <note>
            Jonas Jacobsson Gjörtler (M), ordförande
          </note>
          <note>
            Åsa Lindestam (S), vice ordförande
          </note>
          <note>
            Stockholm den 15 maj 2018
          </note>
          <note>
            Martin Brothén
          </note>
          <note>
            Kanslichef utrikesutskottet
          </note>
          <note>
            Lars Franzén
          </note>
          <note>
            Kanslichef försvarsutskottet
          </note>
          <note>
            Bilagan hade följande lydelse:
          </note>
          <note>
            Sammansatta utrikes- och försvarsutskottet
          </note>
          <note>
            sammansättning fr.o.m. 15 maj 2018 t.o.m. 7 juni 2018
          </note>
          <note>
            Deputerade Suppleanter
          </note>
          <note>
            1. Kenneth G Forslund (S) 1. Pyry Niemi (S)
          </note>
          <note>
            2. Hans Wallmark (M) 2. Jan R Andersson (M)
          </note>
          <note>
            3. Åsa Lindestam (S) 3. Kent Härstedt (S)
          </note>
          <note>
            4. Jonas Jacobsson Gjö rtler (M) 4. Margareta Cederfelt (M)
          </note>
          <note>
            5. Olle Thorell (S) 5. Krister Örnfjäder (S)
          </note>
          <note>
            6. Björn Söder (SD) 6. Markus Wiechel (SD)
          </note>
          <note>
            7. Beatrice Ask (M) 7. Lotta Olsson (M)
          </note>
          <note>
            8. Peter Jeppsson (S) 8. Mattias Ottosson (S)
          </note>
          <note>
            9. Daniel Bäc kström (C) 9. Kerstin Lundgren (C)
          </note>
          <note>
            10. Anders Schröder (MP) 10. Valter Mutt (MP)
          </note>
          <note>
            11. Sofia Arkelsten (M) 11. Göran Pettersson (M)
          </note>
          <note>
            12. Maria Andersson Willner (S) 12. Emilia Töyrä (S)
          </note>
          <note>
            13. Roger Richtoff (SD) 13. Robert Stenkvist (SD)
          </note>
          <note>
            14. Allan Widman (L) 14. Fredrik Malm (L)
          </note>
          <note>
            15. Lotta Johnsson Fornarve (V) 15. Yasmine Posio Nilsson (V)
          </note>
          <note>
            16. Sofia Damm (KD) 16. Mikael Oscarsson (KD)
          </note>
          <note>
            17. Alexandra Völker (S) 17. Kalle Olsson (S)
          </note>
          <note>
            Skrivelsen lades till handlingarna.
          </note>
          <note>
            § 4 Anmälan om faktapromemoria
          </note>
          <note>
            Tredje vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note>
            2017/18:FPM80 Ändring av stadgan för Europeiska unionens domstol
            7586/18 till justitieutskottet
          </note>
          <note>
            § 5 Anmälan om granskningsrapport
          </note>
          <note>
            Tredje vice talmannen anmälde att följande granskningsrapport
            hade kommit in från Riksrevisionen och överlämnats till socialförsäkringsutskottet:
          </note>
          <note>
            RiR 2018:11 Bedömning av arbetsförmåga vid psykisk ohälsa – en
            process med stora utmaningar
          </note>
          <note>
            § 6 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2017/18:260 till konstitutionsutskottet
          </note>
          <note>
            Skrivelser
          </note>
          <note>
            2017/18:255 till finansutskottet
          </note>
          <note>
            2017/18:259 till utbildningsutskottet
          </note>
          <note>
            EU-dokument
          </note>
          <note>
            COM(2018) 184 och COM(2018) 185 till civilutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 10 juli .
          </note>
          <note>
            § 7 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Socialutskottets betänkanden
          </note>
          <note>
            2017/18:SoU9 Hälso- och sjukvårdsfrågor
          </note>
          <note>
            2017/18:SoU22 Styrande principer inom hälso- och sjukvården och
            en förstärkt vårdgaranti
          </note>
          <note>
            Utrikesutskottets betänkanden
          </note>
          <note>
            2017/18:UU12 Europarådet
          </note>
          <note>
            2017/18:UU13 Organisationen för säkerhet och samarbete i Europa
            (OSSE)
          </note>
          <note>
            Civilutskottets betänkanden
          </note>
          <note>
            2017/18:CU22 Gränsen mellan enskilt och allmänt vatten
          </note>
          <note>
            2017/18:CU23 Riksrevisionens rapport om inkomsteffekter av bruksvärdessystemet
          </note>
          <note>
            2017/18:CU28 Digitalisering av grundkartor och detaljplaner
          </note>
          <note>
            § 8 Förbud mot utvinning av uran
          </note>
          <note>
            Näringsutskottets betänkande 2017/18:NU13
          </note>
          <note>
            Förbud mot utvinning av uran (prop. 2017/18:212)
          </note>
          <note>
            föredrogs.
          </note>
          <note type="speaker">
            Anf. 1 HANIF BALI (M):
          </note>
          <note>
            Fru talman! Vi ska i dag debattera regeringens proposition om
            förbud mot uranutvinning. Moderaterna och de som tillhör den minoritet
            som har reserverat sig anser att denna lagstiftning är onödig
            och hämmande för svensk mineralindustri. Den är även hämmande
            för svensk innovation vad gäller att söka investeringar utomlands
            för utvinning av nya innovationskritiska mineraler för batteritillverkning,
            kobolt och andra viktiga metaller som behövs i en modern ekonomi.
          </note>
          <note>
            Vi bygger just nu batterifabriker runt om i Sverige och lägger
            stora pengar på det och på att söka investerare utomlands. Vi
            talar om elbilar och att Volvo ska investera starkt i elbilsproduktion
            och så vidare. För mycket av detta krävs speciella metaller, och
            många av dessa metaller förekommer tillsammans med uran.
          </note>
          <note>
            Ett förbud mot uran gör att det inte bär sig ekonomiskt. Det
            har redan prospekterats för en gruva där man hittar många av de
            innovationskritiska mineraler som vi annars enbart får tag på
            under vidriga förhållanden i Afrika eller från Kina. Man hittar
            neodymmineraler, som är det som det byggs elmotorer på, vilket
            kan vara bra att veta.
          </note>
          <note>
            Dessa projekt riskerar nu att grusas för att regeringen väljer
            att sätta ideologi före pragmatism. Man väljer att prioritera
            symbolpolitik i stället för svensk industri, vilket är beklagligt.
          </note>
          <note>
            Jag yrkar på avslag på propositionen. Vi står självklart bakom
            båda våra reservationer, men för tids vinnande yrkar jag bifall
            endast till reservation 1.
          </note>
          <note>
            (Applåder)
          </note>
          <note type="speaker">
            Anf. 2 MATTIAS BÄCKSTRÖM JOHANSSON (SD):
          </note>
          <note>
            Fru talman! Regeringens förslag om ett förbud mot utvinning av
            uran innebär att det inte längre ska vara möjligt att ge tillstånd
            till gruvdrift för att utvinna uran eller ge tillstånd till brytning,
            provbrytning, bearbetning eller fysikalisk eller kemisk anrikning
            av uran för att använda uranets fis ­ sila egenskaper. Vad gäller
            minerallagen föreslår man också att uran helt ska tas bort som
            koncessionsmineral, vilket innebär att det inte längre blir möjligt
            att bevilja vare sig undersökningstillstånd eller bearbetnings
            ­ koncession.
          </note>
          <note>
            Sverigedemokraterna anser att detta är en direkt skadlig politik
            och att regeringens förslag, som backas upp av Vänsterpartiet
            och Centerpartiet, inte kan betraktas som annat än en eftergift
            till de gröna ytterlighetspartierna.
          </note>
          <note>
            Uran är ett vanligt förekommande grundämne i jordskorpan, även
            i Sverige. Därför ter det sig märkligt att förbjuda undersökningstillstånd
            för och utvinning av detta grundämne, framför allt för att det
            ofta förekommer med och utgör en markör för andra metaller – metaller
            som även de gröna partierna anser vara eftersträvansvärda eftersom
            de behövs för exempelvis framställning av batterier eller är innovationskritiska
            för annan så kallad grön teknik.
          </note>
          <note>
            Men Sverigedemokraterna har framför allt svårt att se ett behov
            av en förändrad lagstiftning på området eftersom omfattande uranbrytning
            inte är något problem i Sverige och inte har förekommit i vårt
            land på nästan 50 år.
          </note>
          <note>
            För den som skulle vilja påbörja brytning krävs det i dag tre
            separata tillstånd enligt miljöbalken, minerallagen och kärntekniklagen.
            Vid etablering av miljöfarlig verksamhet, precis som vid vindkraftsetablering,
            har kommunerna dessutom kommunalt veto, och det krävs en aktiv
            tillstyrkan av den aktuella kommunen för att ett projekt ska få
            tillstånd och kunna genomföras.
          </note>
          <note>
            Trots att inget problem föreligger och att tillståndsprocessen
            för den som vill påbörja gruvdrift är omfattande lägger regeringen
            ändå fram detta förslag.
          </note>
          <note>
            Fru talman! Även Lagrådet framhåller i sitt yttrande att man
            har svårt att se vad regeringens lagförslag tillför den reglering
            som redan finns. Man noterar också att förslaget inte motiveras
            närmare. Det senare gör det uppenbart att det föreligger starka
            politiska motiv till den föreslagna förändringen i lagstiftningen.
          </note>
          <note>
            Sverige har i dag en stor andel kärnkraft i sin energimix och
            har därmed ett stort behov av uran. Sverigedemokraterna anser
            att det är djupt principiellt felaktigt att förbjuda brytning
            och försvåra möjligheterna att eftersöka uran samtidigt som Sverige
            är en stor importör av uran för vår kraftproduktion.
          </note>
          <note>
            Den rimliga positionen för ett kärnkraftsland borde ha varit
            att följa den lagstiftning som finns i dag: att under kontrollerade
            former tillåta prospektering och brytning av uran i Sverige.
          </note>
          <note>
            I energiöverenskommelsen mellan regeringspartierna och tre av
            de borgerliga partierna finns ingen bortre gräns för kärnkraften
            i Sverige. De yngsta kärnkraftverken i Sverige har en planerad
            livslängd till 2045, vilket innebär att vi kommer att vara stora
            konsumenter av uran fram till denna tidpunkt – kanske även bortom
            denna tidpunkt vid förlängd livslängd på dessa verk.
          </note>
          <note>
            I skenet av detta verkar det än mer märkligt att föreslå ett
            stopp för möjligheten att bryta uran i landet och i stället förlita
            sig på att det ska vara möjligt att importera samt kräva att andra
            länder ska upprätthålla denna typ av verksamhet för att täcka
            vårt behov av uran i Sverige.
          </note>
          <note>
            Fru talman! Det som troligtvis gör störst skada för vårt land
            är den påverkan som förslaget får för Sverige som gruvnation,
            när man relativt omgående förbjuder ett enskilt grundämne. Detta
            direkt skadar vårt anseende som gruvnation och ökar den politiska
            osäkerheten och risken i att verka i Sverige inom mineralnäringen.
            Den politiska osäkerhet som skapas gör det dyrare, kommer att
            försvåra nyetableringar och äventyrar befintliga verksamheter
            men även potentiella nyetableringar som hade kunnat bli av i Sverige.
            Detta är Sverige inte betjänt av på något sätt.
          </note>
          <note>
            Med detta, fru talman, vill jag yrka bifall till reservation
            1 i betänkandet.
          </note>
          <note type="speaker">
            Anf. 3 ANNA-CAREN SÄTHERBERG (S):
          </note>
          <note>
            Fru talman! I dag debattera r vi näringsutskottets betänkande
            NU13 Förbud mot utvinning av uran – en debatt som ligger mig extra
            varmt om hjärtat och en debatt om en fråga som jag och många med
            mig har drivit länge.
          </note>
          <note>
            Förslaget är att riksdagen ska anta regeringens förslag till
            ändringar i miljöbalken och minerallagen, som innebär ett förbud
            mot utvinning av uran. Genom lagändringarna blir det inte längre
            möjligt att ge tillstånd till gruvdrift för att utvinna uran –
            alltså ingen urangruva och heller inte uran som biprodukt eller
            återvinning av utvinningsavfall.
          </note>
          <note>
            I förslaget finns det en följdändring i miljöbalkens bestämmelse
            om obligatorisk tillåtlighetsprövning som innebär att uranutvinning
            inte längre ska tillåtlighetsprövas av regeringen. Och det krävs
            en förändring i minerallagen där uran inte längre kommer att klassas
            som ett koncessionsmineral. Dessa lagändringar föreslås träda
            i kraft den 1 augusti 2018.
          </note>
          <note>
            Jag yrkar bifall till utskottets förslag och avslag på samtliga
            reserva ­ tioner.
          </note>
          <note>
            Jag har lyssnat på dem som opponerar mot förslaget. Därför, fru
            talman, vill jag säga några saker.
          </note>
          <note>
            Sverige är och ska fortsätta att vara en stark gruvnation. Vi
            är ett exportberoende land, och tillsammans med stålindustrin
            står gruv- och mineralnäringen för 10 procent av den svenska bruttoexporten.
            Vi har under mandatperioden kunnat se hur industrin totalt har
            tagit flera steg framåt, inte minst när det gäller jobbtillväxten
            och produktivitetsökningen. Detta är helt avgörande för vår konkurrenskraft.
          </note>
          <note>
            Fler jobbar i dag inom industrin än för nio år sedan, allt fler
            företag flyttar hem verksamhet från låglöneländer och industriinvesteringarna
            i Sverige är de högsta någonsin. Industrins framtidstro är också
            den största på över 20 år.
          </note>
          <note>
            Gruvnäringen går framåt med att utveckla 5G-teknik och har lämnat
            sin färdplan för ett fossilfritt Sverige till regeringen. Målet
            är att stora delar av näringslivet ska utveckla sin konkurrenskraft
            genom att vara fossilfria 2045.
          </note>
          <note>
            Gruv- och mineralnäringen tar upp sina möjligheter vad gäller
            bland annat metaller och mineraler för att ställa om till fossilfria
            energisystem och transporter och för att utveckla moderna bilbatterier,
            energilagring och ny järnväg. De lyfter också upp utvecklingen
            av den cirkulära ekonomin, som är viktig för att skapa en helt
            fossilfri gruv- och mineralnäring.
          </note>
          <note>
            Staten möter upp på flera sätt, till exempel genom regeringens
            långsiktiga satsning med 300 miljoner kronor per år 2018–2040
            i Industriklivet samt det som näringsminister Mikael Damberg redan
            har aviserat, nämligen att staten ska möta upp med mer effektiva
            och rättssäkra tillståndsprocesser för gruv- och mineralnäringen
            så att nya nödvändiga och klimateffektiva investeringar möjliggörs.
          </note>
          <note>
            Om det är något man vet om industrin och om gruv- och mineralnäringen
            är det att tillgången till energi är viktig och att industrin,
            oavsett regering, vill att det ska finnas en långsiktig och hållbar
            plan. Det är därför den energiöverenskommelse som slöts mellan
            över 70 procent av riksdagens ledamöter, genom oss i Socialdemokraterna,
            Miljöpartiet, Moderaterna, Centerpartiet och Kristdemokraterna,
            är så viktig.
          </note>
          <note>
            Målen i energiöverenskommelsen är tydliga. Målet år 2040 är 100
            procent förnybar elproduktion. Man har även kommit överens om
            målet att Sverige år 2030 ska ha 50 procent effektivare energianvändning
            jämfört med 2005.
          </note>
          <note>
            Fru talman! Sverige ska fortsätta att vara en framstående gruv-
            och mineralnation och fortsätta att utveckla sin konkurrenskraft.
            Sverige kan och ska fortsätta att utveckla grön energi och ny
            teknik, och regeringen har gett Sveriges geologiska undersökning
            i uppdrag att kartlägga möjligheterna för utvinning i Sverige
            av de innovationskritiska metaller och mineraler som är nödvändiga
            för bland annat miljö- och klimatomställningen.
          </note>
          <note>
            I regeringens förslag i dag finns även att inom senast fem år
            göra en omfattande utvärdering av dagens förslag kopplat till
            detta. Och till sist kan Sverige trygga sitt behov av energi med
            en stor blocköverskridande, hållbar och framtidsinriktad energiöverenskommelse.
          </note>
          <note>
            Fru talman! Jag började med att säga att det här är en debatt
            som ligger mig väldigt nära. Jag har fått höra här att det inte
            är någon som är bekymrad. Men det handlar faktiskt om hur jag
            och många med mig i Jämtland och andra delar av Sverige har längtat
            efter och jobbat för frågan om ett nej till uranbrytning. Frågan
            har debatterats i Sveriges riksdag länge, och i dag finns det
            en majoritet. Det har det i och för sig funnits länge, men i dag
            lämnar vi den blockpolitik som så ofta är en bromskloss när man
            vill ha resultat, inte bara prat.
          </note>
          <note>
            Varför engagerar denna fråga oss? Jo, för att ansökningar och
            arbetsplaner för undersökningar för att leta efter uran ökade
            med hög takt direkt efter regeringsskiftet 2006. Bland annat k
            ommunerna runt Sveriges femte största sjö Storsjön – Berg, Krokom,
            Åre och Östersund – uppvaktades av utländska bolag som på sina
            hemsidor år 2007 skrev hur Sverige hade öppnat upp för kärnkraft.
            Sedan var Fredrik Reinfeldt 2009 i Umeå och talade om att Sverige
            borde öppna upp för uranbrytning, vilket lockade flera nya investerare.
          </note>
          <note>
            Vad fick då oss jämtar att reagera? Jo, med en moderat statsminister
            som öppnade upp för uranbrytning kom det som ett pärlband: Då
            kom Moderaternas riksordförande i Jämtland och sa samma sak, sedan
            kom Bergs kommuns moderater och sa samma sak och även liberalerna
            sa samma sak. Men det fanns ju ett kommunalt veto – räckte inte
            det? Nej, var vår bedömning.
          </note>
          <note>
            Våra fyra kommuner ligger alla runt Storsjön, som är en otroligt
            viktig vattentäkt för samtliga fyra. Om en av våra kommuner –
            hur otroligt det nu än kan verka – skulle styras av moderater
            och liberaler och de skulle öppna upp för uranbrytning skulle
            det vara fara för vårt gemensamma dricksvatten. Vi såg alla vad
            som hände i finska Talvivaara.
          </note>
          <note>
            Förutom alla miljö- och hälsorisker med att bryta uran måste
            man också förstå vilken enorm mängd som måste brytas för att få
            ut en liten del uran.
          </note>
          <note>
            Vi har en stor del av Jämtlands bördiga jordbruk runt Storsjön.
            Vi har vår besöksnäring som basnäring, och det har legat som en
            våt filt över de ss och andra näringars vidareutveckling när de
            stora utländska bolagen hela tiden lämnade in arbetsplan efter
            arbetsplan för undersökningsarbete vid Storsjön. Markägarna och
            kommunerna överklagade Bergsstatens beslut, men som ni vet går
            inte det.
          </note>
          <note>
            Oro för hälsa och miljö, oro för vårt dricksvatten, besvikelse
            över att inte kunna utveckla de befintliga näringarna och ilska
            över att inte bli lyssnad på från huvudstaden gjorde att vi tände
            vårdkasar runt Storsjön, demonstrerade, gjorde film för att visualisera
            det enorma området, startade en ekonomisk förening som tog fram
            fakta, bjöd in Bergsstaten till dialog och debatterade.
          </note>
          <note>
            Nu har kommunerna svarat på regeringens remiss, och de stöder
            förslaget. I Bergs kommun, där frågan varit som allra störst i
            Jämtland, har nu alla partier i fullmäktige ställt sig bakom förslaget.
          </note>
          <note>
            Det bryts inge t uran i Jämtland i dag, och inte i Skåne, Västergötland,
            Östergötland, Närke, Öland eller någon annanstans i Sverige. Låt
            oss besluta att det heller inte ska få göra det. Låt dagens ord
            bli ”huran”.
          </note>
          <note>
            (Applåder)
          </note>
          <note>
            I detta anförande instämde Patrik Engström, Per-Arne Håkansson,
            Mattias Jonsson, David Lindvall, Karl Längberg och Anna Wallén
            (alla S) samt Birger Lahti (V).
          </note>
          <note type="speaker">
            Anf. 4 MATTIAS BÄCKSTRÖM JOHANSSON (SD) replik:
          </note>
          <note>
            Fru talman! Det togs upp flera saker här, och jag får välja vilka
            delar som jag ska ta replik på.
          </note>
          <note>
            Jag kan hänga upp mig lite grann på följande. Det är inte så
            att hela hanteringen av tillstånd för en gruva hänger på den politiska
            prövningen av tillåtligheten. Det är fortfarande så att det krävs
            tillstånd enligt tre separata lagstiftningar. Det sker även en
            miljöprövning. Det är alltså inte avhängigt av att det är politiker
            som lekmän som sitter och avgör huruvida det kommer att vara skadligt
            eller inte om man öppnar en gruva eller vilka risker det innebär,
            utan det kommer att göras en professionell bedömning.
          </note>
          <note>
            Trots att man kanske skulle ha kunnat uppfylla alla kriterier
            finns det en möjlighet för politikerna att i slutändan säga nej
            till denna typ av miljöfarlig verksamhet.
          </note>
          <note>
            Det är lite intressant att det blir ett förbud mot undersökningstillstånd
            för att bryta uran just för att använda dess fissila egenskaper.
            Men det är på intet sätt så att Socialdemokraterna förhindrar
            att man bryter andra metaller där uran finns. Den enda skillnaden
            kommer att vara att man, om det skulle gå att överbrygga de politiska
            osäkerheterna, kommer att bryta mängder av uran för att kunna
            få upp andra metaller som vi behöver för till exempel batteriteknik
            och som är innovationskritiska för andra delar när det gäller
            grön teknik. Men skillnaden är att vi då inte ska använda det
            uran som har plockats upp ur backen, utan det ska ligga kvar och
            vara helt otillgängligt. Samtidigt har vi ett behov av uran i
            Sverige för vår kraftförsörjning och för vår energiförsörjning.
            Detta är en del av den energiöverenskommelse som Socialdemokraterna
            är en del av.
          </note>
          <note>
            På vilket sätt är det rimligt att importera uran från betydligt
            mer odemokratiska stater, där det är tvivelaktigt hur det fungerar
            med miljöprövningen och där man har långt mycket lägre krav för
            uranbrytning än vad som skulle gälla i Sverige?
          </note>
          <note type="speaker">
            Anf. 5 ANNA-CAREN SÄTHERBERG (S) replik:
          </note>
          <note>
            Fru talman! Jag tackar Mattias Bäckström Johansson för frågan.
            Som jag sa i mitt anförande har vi kommit överens om målet att
            Sverige år 2040 ska ha 100 procent förnybar elproduktion. Sverigedemokraterna
            var i och för sig inte med i den överenskommelsen. Detta mål behöver
            nu verkställas. För mig får detta naturligtvis gärna gå mycket
            fortare än så.
          </note>
          <note>
            Att alltid tala om kärnkraft känns för mig som en längtan tillbaka
            till svunna tider och en tro på att allting var bättre då. Det
            känns inte vidare framtidsinriktat.
          </note>
          <note>
            Mattias Bäckström Johansson talar om att han inte tror att politik
            och politiska signaler spelar någon roll. Jag kommer mycket väl
            ihåg hur det var förra mandatperioden när det hävdades att industrin
            var basically gone. Tror du inte att industrin uppfatta de det
            som att satsningar på forskning och innovation eller annat inte
            skulle ske just i industrin? Fredrik Reinfeldt sa i Umeå 2009
            att vi faktiskt borde öppna upp för uranbrytning. Tror du inte
            att det lockade flera investerare som tänkte att Sverige nu är
            för uranbrytning?
          </note>
          <note>
            Politiska signaler i ett system spelar naturligtvis en jätteroll,
            eftersom lagar går att ändra. Jag delar därför inte din åsikt
            om det.
          </note>
          <note type="speaker">
            Anf. 6 MATTIAS BÄCKSTRÖM JOHANSSON (SD) replik:
          </note>
          <note>
            Fru talman! Det är denna typ av politiska risker som är så skadliga
            för Sverige. Detta är någonting som direkt skadar Sveriges anseende
            som gruvnation.
          </note>
          <note>
            Man har under lång tid tillåtit till exempel uranbrytning under
            kontrollerade former som är kopplad till tre olika lagstiftningar.
            Man har även haft en vetorätt för kommunerna. Nu frångår man det
            och ska i stället gå in och lagstifta mot ett enskilt grundämne.
            Det är klart att det blir mycket problematiskt för Sverige att
            man som en blixt från en klar himmel går in och plockar bort ett
            enskilt grundämne och säger att ingen nu får undersökningstillstånd
            för det eller får bryta det. Vilka vill etablera sig med dessa
            förutsättningar? Vilka andra länder har förbjudit enskilda grundämnen?
            Kan Anna-Caren Sätherberg nämna ett enda land som har förbjudit
            ett enskilt grundämne?
          </note>
          <note type="speaker">
            Anf. 7 ANNA-CAREN SÄTHERBERG (S) replik:
          </note>
          <note>
            Fru talman! Jag tackar Mattias Bäckström Johansson för detta.
            Jag tror att fler från huvudstaden ibland borde ta sig tid att
            lyssna på människors oro på landsbygden. Denna oro för uranbrytning
            verkar ha gått dig helt förbi.
          </note>
          <note>
            Jag kan förstå att man tycker att det är jättebra att man kan
            stoppa in en kontakt i väggen och säga: Varde ljus. Sedan spelar
            det ingen roll vilken källa det kommer från. Men jag tycker att
            det ska komma från hållbara och förnybara källor. Det tror jag
            att också folket tycker, och vi är faktiskt satta att förvalta
            folkets förtroende.
          </note>
          <note>
            Jag berättade tidigare om att vi har en bra överenskommelse och
            att den är bra för industrin.
          </note>
          <note>
            Mattias Bäckström Johansson frågade om det finns något land som
            har förbjudit ett enskilt grundämne. Helt ärligt vet jag inte
            det. Men vi kanske ska vara det första. SGU har haft ett uppdrag
            från regeringen att kartlägga. Nu ska man också titta på hur dessa
            innovationskritiska metaller, som faktiskt är otroligt viktiga
            för att kunna lagra den förnybara energi som en majoritet i denna
            riksdag vill satsa på, ska utvinnas.
          </note>
          <note>
            (Applåder)
          </note>
          <note type="speaker">
            Anf. 8 HANIF BALI (M) replik:
          </note>
          <note>
            Fru talman! Jag tar vid där Mattias Bäckström Johansson slutade.
          </note>
          <note>
            Om uppdraget till SGU är att de ska hitta innovationskritiska
            mineraler blir det lite märkligt när SGU själva säger att det
            är otroligt problematiskt med denna lagstiftning för att kunna
            hitta innovationskritiska mineraler.
          </note>
          <note>
            Det verkar vara någon form av socialdemokratisk strategi i allmänhet
            att man drar undan benen för fundamenta. Sedan tillsätter man
            en gruvgeneral, en urankatapult eller något plojprojekt i stället.
          </note>
          <note>
            Man kan inte tala om att man vill ha förnybara energikällor och
            ett förnybart samhälle samtidigt som man drar undan benen för
            de mineraler som gör detta möjligt. Man kan inte ha elbilar utan
            batterier med metallen neodym. Man kan inte ha ett fossilfritt
            samhälle utan att ha en basenergi från kärnkraft. Det finns inte
            i vår nuvarande energimix. Det är för tillfället inte ens möjligt
            att realisera den visionen utan att investera i en fungerande
            gruvnäring.
          </note>
          <note>
            Problemet nu blir att utländska investerare kommer att dra öronen
            åt sig. De kommer inte att vilja investera i svensk gruvnäring
            om vi går in och petar och förbjuder enskilda ämnen.
          </note>
          <note>
            Det är ganska spännande att det i Sverige alltså inte är förbjudet
            att bryta kol men att det är förbjudet att bryta uran. Vilket
            är mest farligt för miljön? Det är alldeles uppenbart att det
            är kol som dödar människor och förstör klimatet. Men det är fullt
            lagligt att prospektera för kol men inte för uran. Denna logik
            går helt enkelt inte ihop.
          </note>
          <note type="speaker">
            Anf. 9 ANNA-CAREN SÄTHERBERG (S) replik:
          </note>
          <note>
            Fru talman! Jag tackar Hanif Bali för detta. Jag vet inte om
            jag uppfattade en fråga, men jag hörde i alla fall vad du sa.
            Då kan jag svara lite grann på det som du egentligen sa.
          </note>
          <note>
            Vi har alla kommit överens om att vi tror att vi kan ha ett samhälle
            2040 med bara förnybar elenergi. Det är någonting som vi jobbar
            för, både du och jag och många fler här i kammaren. Om vi tror
            på det samhället kommer vi såklart inte heller att vara lika beroende
            av kärnkraft.
          </note>
          <note>
            Du säger att om man inte får bryta uran kan man inte heller prospektera
            någonting annat. Vi ser hur priserna har ökat otroligt mycket
            på de innovationskritiska metaller som du talar om och som behövs
            för att bygga de batterier som behövs för att ställa om. Det står
            även i detta betänkande att dessa saker ska gå att göra hand i
            hand, alltså att uranet tas upp men inte får användas samtidigt
            som man naturligtvis kan ta fram de metaller som har ökat i pris
            och som det nu finns möjlighet att bryta.
          </note>
          <note>
            Jag ser inte samma problem som du ser. Det ser inte heller Naturvårdsverket
            som har gjort denna utredning. Inte heller regeringen ser detta
            problem i sitt förslag i Regeringskansliet. Man anser att både
            och ska kunna göras. Vi ska inte behöva bryta uran. Vi kan lugna
            landsbygdens folk. Vi kan säga till jämtarna att de inte ska oroa
            sig längre. Samtidigt kan vi faktiskt satsa på de innovationskritiska
            metallerna.
          </note>
          <note type="speaker">
            Anf. 10 HANIF BALI (M) replik:
          </note>
          <note>
            Fru talman! Du talar om tro, Anna-Caren Sätherberg. Vi kan tro
            på det samhället hur mycket vi vill. Men verkligheten förändras
            inte efter vår tro. För att kunna nå dit måste vi ha fungerande
            batteriteknik, fungerande mineraler och fungerande investeringar.
            Det är här logiken i förbudet blir jättekonstig.
          </note>
          <note>
            Titta på prospekteringen av våra största innovationskritiska
            mineraler i exempelvis Jämtland. 30 procent av mineralerna i den
            gruvan är uran. Med din logik är det helt okej att bryta upp alla
            dem och uranet. Det är helt okej att ta risken med att bryta upp
            uranet för att kunna utvinna resterande 70 procent viktiga mineraler.
            Sedan ska man bara stoppa tillbaka det. Man tar alltså hela risken
            utan att få använda den produkt som man faktiskt gräver upp.
          </note>
          <note>
            Vad leder det till? Jo, gruvan blir för dyr att driva. Det blir
            inte heller lönsamt att köpa kobolt från Sverige, och det blir
            inte lönsamt att köpa neodym från Sverige. Då gör man det från
            Afrika och Kina. Och då får vi ett vidrigare samhälle. Då får
            vi en vidrigare värld, där fattiga små barn behöver jobba i gruvor
            i stället för att vi använder modern svensk teknik, moderna robotar
            i en svensk gruva.
          </note>
          <note>
            Det är det som är det märkliga med den här lagstiftningen. Det
            är inte som att regeringen förbjuder import av uran. Det är inte
            som att ni förbjuder uranbrytning, om den nu är extremt farlig.
            Ni vill bara att någon annan ska göra det. Det är okej om kanadensare,
            australi er eller ryssar bryter uran. Men om Sverige ska göra
            det är det fel.
          </note>
          <note>
            Våra miljökrav är höga. Jag tror att svensk gruvnäring är så
            pass miljövänlig och har så pass hög säkerhet och tillit att det
            kommer att vara viktigt för Sverige att kunna utvinna detta.
          </note>
          <note type="speaker">
            Anf. 11 ANNA-CAREN SÄTHERBERG (S) replik:
          </note>
          <note>
            Fru talman! Det är en otroligt splittrad allians i den här frågan.
            I den förra debatten om mineralpolitiken sa Kristdemokraternas
            företrädare att det inte finns något parti som vill att man ska
            bryta uran. Jag vet inte om det står för dig, Hanif Bali. Och
            nu blir det en retorisk fråga eftersom du inte har någon replik
            kvar för att svara.
          </note>
          <note>
            Vi vet att det finns en majoritet som är för det här i Sveriges
            riksdag. Vi tycker att det är viktigt.
          </note>
          <note>
            Du talar om fattiga barn i andra länder. Men vi har också en
            energi ­ överenskommelse som innebär att vi ska ha 100 procent
            förnybart. Du borde koppla att behovet av kärnkraft då bör minska
            ordentligt. Den import vi behöver bör minska.
          </note>
          <note>
            Det är inte uran vi behöver. Vi behöver de innovationskritiska
            metallerna som kan lagra den förnybara energin. Vi behöver bygga
            ut mer förnybar energi. Vi kan se att både vind- och solkraft
            byggs ut mycket mer. Ni har varit med och kommit överens om vattenkraften
            och en massa bra saker i energiöverenskommelsen som kan leda till
            att Sverige står tryggt i energifrågan framöver.
          </note>
          <note>
            Den här gången vore det kanske smickrande att lyssna på jämtar
            och skaraborgare, på dem som känner en stor oro för det här. Den
            oron verkar du inte tro på. Det kommer hela tiden stora utländska
            bolag som uppvaktar och vill bryta. Det lägger en död hand över
            allting.
          </note>
          <note>
            Jag är glad över att vi den här dagen kommer att säga nej till
            uranbrytning.
          </note>
          <note>
            (Applåder)
          </note>
          <note type="speaker">
            Anf. 12 LORENTZ TOVATT (MP):
          </note>
          <note>
            Fru talman! Kärnkraftens era är över. Och i dag har vi samlats
            för att fira det med denna debatt.
          </note>
          <note>
            Låt oss börja där. Låt oss kika omkring i världen och se vad
            som händer på energimarknaden. I land efter land, region efter
            region slår nu det förnybara igenom på bred front. På många håll
            är solenergi nu den billigaste energikällan. Och Internationella
            energirådet spår att vindkraft kommer att vara den dominerande
            energikällan i EU inom ett drygt årtionde, tack vare en extraordinär
            utveckling både på land och till havs. Vinden och solen kompletterar
            varandra bra. De balanserar systemet, och inte minst vinden till
            havs bidrar till stabilitet.
          </note>
          <note>
            Förra året slog Costa Rica sitt eget världsrekord. De hade 300
            dagar då de enbart använde el från förnybara källor. I Kalifornien
            frodas det förnybara. Inom kort kommer alla nybyggda hus att ha
            solceller på taket. I Tyskland är det inte ovanligt att den förnybara
            energin är en integrerad del när man bygger. Alger odlas i väggar,
            och solceller används både som fönster och som tak. I Kina investeras
            de närmaste åren mer i sol och vind än vad som investerats hittills
            i hela världen.
          </note>
          <note>
            Teknikutvecklingen för smarta elnät och energilagring stegrar.
            Här ligger nyckeln till 100 procent förnybar energi världen över.
            Solen och vinden är här för att stanna, och de tar över världen
            i rask takt.
          </note>
          <note>
            Fru talman! Med denna takt får kärnkraften inte bara svårt att
            konkurrera; den blir snudd på överflödig. Financial Times sammanfattar
            det väl i en artikel om kärnkraftsindustrins dystra framtidsutsikter
            som de publicerade för bara för några veckor sedan. Det stod:
            Kostnaderna förblir för höga. Privata investerare drar sig förnuftigt
            bort från byggnadsriskerna. Och helt centralt – det finns alternativ.
            Kostnaderna för vind och sol är nu hälften per megawattimme jämfört
            med storskalig ny kärnkraft.
          </note>
          <note>
            Detta är egentligen inte konstigt. Det är helt enkelt för svårt
            och dyrt att bygga ny kärnkraft. Ta bara Olkiluoto 3 i Finland
            som exempel. Det är ett av få projekt för att bygga en ny kärnkraftsreaktor.
            Om jag hade fått en krona varje gång jag läste en nyhetsartikel
            om att bygget blivit försenat eller fördyrat hade vi kunnat strunta
            i mitt riksdagsarvode. Reaktorn skulle enligt den ursprungliga
            planen ha varit färdig för kommersiell produktion 2009. Och än
            i dag är den alltså inte i drift. Förlusten för bygget uppskattas
            till närmare 40 miljarder svenska kronor.
          </note>
          <note>
            En liknande utveckling ser vi även här i Sverige. Det har aldrig
            varit så enkelt och ekonomiskt lönsamt att sätta upp solceller
            som det är nu. Vindkraften har ökat dramatiskt de senaste åren.
            Och inom loppet av några år kommer inte mindre än fyra kärnkraftsreaktorer
            att stängas i Sverige. De är olönsamma och gamla. Det är det förnybara
            som tar över.
          </note>
          <note>
            Det kanske viktigaste av allt har nämnts tidigare : N u har vi
            äntligen vår väl genomarbetade energiöverenskommelse och ett väldigt
            tydligt mål – 100 procent förnybar el till år 2040.
          </note>
          <note>
            Kärnkraftens era är förbi. Uranet har ingen framtid. Det för
            mig in på det logiska i att förbjuda brytning av uran. Uran har
            de otäcka egenskaperna att det är farligt att bryta, farligt att
            frakta, farligt att använda som bränsle och farligt att förvara.
            Därför ska vi förstås helst inte göra något av detta. Och därför
            är vi i Miljöpartiet stolta och glada över att vi nu tar nästa
            steg och helt förbjuder uranbrytning i Sverige.
          </note>
          <note>
            Först kom målet om 100 procent förnybar energi. Sedan kom nedläggningar
            av kärnkraftsreaktorer, och nu kommer förbud mot uranbrytning.
            Vi är effektiva och flitiga denna mandatperiod.
          </note>
          <note>
            Förbudet handlar kanske framför allt om att värna våra svenska
            bygder. Alltför länge har hotet om storskalig exploatering legat
            som en våt filt över delar av den svenska landsbygden. Vad ska
            hända med vår ort? Kommer marken att rivas upp och aldrig återställas?
            Vad händer om det som i så fall plockas upp är farligt för oss
            som bor här? Kommer vår lokala turistnäring att helt dö ut? Vad
            händer med våra vackra naturmiljöer och vår kulturtradition här
            i trakten? Vad händer med vårt dricksvatten?
          </note>
          <note>
            Nu blir det slut på denna oro. Vi sätter stopp för att oseriösa
            gruvbolag ska hota med att förstöra människors hem och dra undan
            mattan för deras försörjning. Äntligen befriar vi de svenska bygderna
            från detta hot.
          </note>
          <note>
            Fru talman! Jag är glad och stolt över att tillhöra det parti
            som går från prat till resultat inom miljöpolitiken. Vi har under
            lång tid drivit detta hårdast av alla riksdagspartier. Det krävdes
            uppenbarligen ett riktigt miljöparti vid makten för att det skulle
            bli av. Nu är vi äntligen i mål.
          </note>
          <note>
            Jag yrkar bifall till förslaget i betänkandet och avslag på reservationerna.
          </note>
          <note>
            (Applåder)
          </note>
          <note type="speaker">
            Anf. 13 HELENA LINDAHL (C):
          </note>
          <note>
            Fru talman! Jag vill börja med att yrka bifall till propositionen.
            Det är ju ingen större hemlighet att vi i Centerpartiet tycker
            som vi tycker i denna fråga. Ända sedan 70-talet har vi jobbat
            för detta, och vi har dessutom ett stämmobeslut på att vi vill
            förbjuda brytning av uran.
          </note>
          <note>
            Många människor i vårt parti, inte minst i Jämtland och Skaraborg,
            har oroat sig för brytning av uran. Det förekommer nämligen ganska
            mycket uran i vissa av dessa områden, särskilt där det finns alunskiffer.
            De är oroliga eftersom de har starkt fokus på kulturlandskapet,
            turismen, djur och natur samt hälsorisker, och detta måste också
            respekteras.
          </note>
          <note>
            Jag vill påpeka att gruvnäringen är väldigt betydelsefull för
            Sverige och för sysselsättningen. Det är därför viktigt att vi
            inte försvårar utvinningen av andra viktiga mineraler än just
            uran. Precis som flera tidigare talare har nämnt används uranets
            egenskaper till exempel för att hitta andra mineraler, exempelvis
            sällsynta jordartsmetaller som man behöver i grön teknik.
          </note>
          <note>
            Jag vet att dessa frågor beaktas i propositionen – man skriver
            det väldigt tydligt – men jag vill ändå poängtera att det föreslagna
            förbudet måste följas upp och utvärderas utifrån de perspektiv
            som jag nämnde för att säkerställa att annan betydelsefull mineralutvinning
            inte hämmas.
          </note>
          <note>
            När jag ändå står här i talarstolen vill jag passa på att säga
            att det är väldigt viktigt att regeringen ser över processerna
            för tillståndsprövningarna inom gruvnäringen. De tar alldeles
            för lång tid och kostar alldeles för mycket pengar, vilket gör
            att Sverige tappar attraktivitet som gruvland. Jag tror att detta
            är jätteviktigt att skicka med regeringen, för det behöver göras
            en hel del på detta område. Jag och Centerpartiet avser att återkomma
            med förslag som har just den inriktningen.
          </note>
          <note>
            (Applåder)
          </note>
          <note type="speaker">
            Anf. 14 BIRGER LAHTI (V):
          </note>
          <note>
            Fru talman, kollegor och åhörare! Vi debatterar nu Näringsutskottets
            betänkande 13 Förbud mot utvinning av uran .
          </note>
          <note>
            Som vänsterpartist är man glad i dag. Vi har drivit denna fråga
            sedan decennier, så det känns bra i dag.
          </note>
          <note>
            I den svenska berggrunden finns det ansenliga urantillgångar.
            I dagsläget är emellertid världsmarknadspriset på uran lågt, vilket
            givetvis innebär att intresset för att exploatera dessa tillgångar
            är begränsat. Utvinning av uran medför dessutom betydande miljö-
            och hälsorisker. Den nuvaran ­ de regleringen är därför mycket
            restriktiv när det gäller möjligheterna för någon aktör att få
            tillstånd för sådan utvinning.
          </note>
          <note>
            Läget kan dock förändras om kärnkraftsproduktion får ett globalt
            uppsving och om de länder som i dagsläget svarar för utbudet av
            uran på världsmarknaden av någon anledning inte längre kan möta
            efterfrågan. Följden kan bli prisökningar på uran och ett därtill
            knutet ökat intresse för att exploatera de svenska tillgångarna.
          </note>
          <note>
            Vänsterpartiet anser att de miljö- och hälsorisker som är intimt
            förknippade med utvinning av uran och den oro som dessa risker
            skapar i de bygder där det kan bli aktuellt med uranutvinning
            måste tas på största allvar. Vi har också hört detta tidigare
            i debatten.
          </note>
          <note>
            Vänsterpartiet delar regeringens uppfattning att dessa möjligheter
            måste elimineras. I den proposition som vi behandlar i dag föreslår
            reger ­ ingen tre lagändringar. I miljöbalken införs en ny bestämmelse
            som innebär att det inte längre blir möjligt att ge tillstånd
            till gruvdrift för att utvinna uran, det vill säga till en urangruva.
            Det blir inte heller möjligt att ge tillstånd till brytning, provbrytning,
            bearbetning eller fysikalisk eller kemisk anrikning av uran för
            att använda uranets fissila egenskaper.
          </note>
          <note>
            Förbudet gäller både för gruvverksamhet med utvinning av uran
            som biprodukt och för återvinning av utvinningsavfall. Förbudet
            omfattar inte gruvverksamhet som avser järnmalm, basmetaller,
            sällsynta jordartsmetaller eller andra mineraler där dessa bryts,
            provbryts, bearbetas eller fysikaliskt eller kemiskt anrikas för
            andra ändamål än att använda uranets fis ­ sila egenskaper.
          </note>
          <note>
            Detta är ett viktigt klargörande för andra aktörer som inte i
            första hand är ute efter uranet men som ändå ser Sverige som en
            bra och seriös gruvnation. Vi har hårda miljökrav men inser ändå
            att andra jordartsmetaller kommer att behövas i omställningen
            i vår strävan mot ett hållbart samhälle.
          </note>
          <note>
            En följdändring föreslås också i miljöbalkens bestämmelse om
            obligatorisk tillåtlighetsprövning som innebär att uranutvinning
            som omfattas av förbudet inte längre kan tillåtlighetsprövas av
            regeringen. I minerallagen tas uran bort som koncessionsmineral,
            och ändringen innebär att det inte längre blir möjligt att bevilja
            vare sig undersökningstillstånd eller bearbetningskoncession för
            uran.
          </note>
          <note>
            Om undertecknarna av energiuppgörelsen skulle vilja stå upp för
            detta med 100 procent förnybart till 2040 skulle de ställa sig
            bakom proposi ­ tionen. Att inte ta detta steg skulle bara göra
            den ambition som beslutats om i energiuppgörelsen än mer oseriös.
            Det är ungefär som att prata om träbyggnation och samtidigt göra
            allt för att försvåra för skogsbruket att producera träd, som
            ju är råvaran för träbyggnation.
          </note>
          <note>
            Fru talman! Med detta korta anförande vill jag yrka bifall till
            proposi ­ tionen och avslag på motionerna.
          </note>
          <note>
            (Applåder)
          </note>
          <note type="speaker">
            Anf. 15 PENILLA GUNTHER (KD):
          </note>
          <note>
            Fru talman! Jag börjar med att yrka bifall till de två reservationer
            som finns i betänkandet. Då Kristdemokraterna inte hade en ledamot
            närvarande vid utskottssammanträdet ber jag att få göra detta
            nu.
          </note>
          <note>
            Kära åhörare! Det är ganska intressant när partier med sådan
            emfas satsar hela sin personliga trovärdighet på att försöka få
            alla oss andra – vilka vi nu är – som tittar eller lyssnar att
            tro att energiöverenskommelsen handlar om förbud mot utvinning
            av uran. Då har man missuppfattat detta fullständigt.
          </note>
          <note>
            I denna kammare är vi just nu två personer – Lise Nordin från
            Miljöpartiet och jag själv – som har suttit med vid förhandlingsbordet.
            Jag tror inte att någon av oss skulle kunna stå här och säga att
            det är detta som det handlar om. Däremot handlar det om långsiktighet
            när det gäller energiförsörjningen av det här landet, och jag
            tycker mycket illa om när representanter för Socialdemokraterna
            och Miljöpartiet försöker att hävda någonting annat.
          </note>
          <note>
            Man ska inte testa överenskommelsen i onödan, kan jag säga. En
            överenskommelse handlar om att man är överens om saker, men om
            det visar sig att man inte är det finns det inte längre någon
            överenskommelse.
          </note>
          <note>
            I detta fall och i denna debatt gäller det ett lagförslag – en
            proposition – som handlar om förbud mot utvinning av uran. Att
            som vissa representanter stå här i talarstolen och säga att detta
            i sin tur skulle handla om att vi vill utvinna uran för att producera
            kärnkraft är absurt. Det finns inget parti som i dagsläget talar
            om detta, och jag vet inte hur många år sedan det var som någon
            talade om det.
          </note>
          <note>
            Energiöverenskommelsen likaväl som ett fossilfritt Sverige, som
            såvitt jag vet inget parti har varit emot, innebär ju att vi vill
            ha ett 100 procent förnybart samhälle. Men man ska också vara
            medveten om att det cirkulära samhället handlar om att se från
            början till slutet, och därefter börjar vi om, helt enkelt.
          </note>
          <note>
            När det handlar om produktion av alla de elektroniska saker som
            vi allihop använder oss av varje dag måste ju till och med Miljöpartiet
            och Socialdemokraterna förstå var dessa saker kommer ifrån. Så
            svårt kan det väl ändå inte vara att begripa att vindkraften innehåller
            dessa metaller och att elcyklarnas batterier – man satsar hur
            mycket pengar som helst på subvention av elcyklar – innehåller
            någonting som behöver utvinnas någonstans.
          </note>
          <note>
            Det är helt otroligt att man inte kan förstå att om det blir
            bättre miljövillkor i vårt land för utvinning av just de innovationskritiska
            metallerna och mineralerna kan vi fortsätta att jobba med etableringen
            av batterifabriker i Sverige. Men det kan vi inte annars, eftersom
            det redan är brist i världen i dag på dessa innovationskritiska
            metaller.
          </note>
          <note>
            Det är extra intressant att Socialdemokraterna har gått med på
            den här propositionen för Miljöpartiets skull. Det är helt uppenbart.
            Mikael Dam ­ berg åker ju som innovations- och näringsminister
            land och rike kring och talar om vikten av det cirkulära samhället,
            vikten av att ta fram innova ­ tionskritiska metaller i Sverige
            och vikten av att vara en stabil gruvnation även i fortsättningen.
            Samtidigt har han representanter som står här och säger någonting
            helt annat.
          </note>
          <note>
            Jag vill ge Mattias Bäckström Johansson en eloge för hans beskrivning
            av detta med att ta fram dessa innovationskritiska metaller och
            mineraler, för uranet är ju en biprodukt av det som ska tas fram
            just av de slagen. Att då införa ett totalförbud mot både brytning
            och prospektering, som det står om i Miljöpartiets valmanifest
            för 2014–2018, innebär att befintliga gruvbolag i Sverige i dag
            skulle riskera att inte få prospektera nya fyndigheter av annat
            mineral på grund av risken att de kan träffa på uran.
          </note>
          <note>
            Det är detta frågan handlar om. Det är därför som jag och Kristdemokraterna
            med flera partier säger att den här propositionen inte gör något
            annat än skapar osäkerhet för gruvnäringen och det goda rykte
            som vi har haft runt om i världen, att vi bryr oss om dem som
            arbetar där och att arbetsmiljön och miljöpolitiken är god när
            det handlar om utvinning och brytning.
          </note>
          <note>
            Business Sweden var i näringsutskottet i går. Jag tror att vi
            allihop var ganska nöjda med att höra att det gjordes 57 stora
            investeringar i Sverige av internationella företag förra året.
            Om vi tittar djupare på vilka områden de här företagen har investerat
            i kan vi nog vara ganska säkra på att det inte är så jättemånga
            just inom gruv- och mineralindustrin, för hela den här diskussionen
            har skapat en osäkerhet för branschen.
          </note>
          <note>
            Nu handlar det om väldigt mycket pengar. Det handlar också om
            orter där man annars inte har så oerhört många industrier och
            stora arbetsplatser. Det handlar om arbetstillfällen, som vi alla
            borde vara ganska måna om, speciellt ute i landsbygdsorter. Och
            gruvorna ligger där de ligger. Vi kan inte flytta dem. Vi kan
            inte säga: Men det är lämpligare någon annanstans; om de bara
            hade legat där hade det varit helt okej. G eologi funkar inte
            så. Mineralerna är där de är.
          </note>
          <note>
            Som jag sagt förut blir det en otrolig dubbelmoral när den ena
            handen subventionerar elcyklar och vill ha elbilar – vill ha allting
            drivet med el – medan den andra handen vill förbjuda inte bara
            brytningen av metaller och mineraler utan också själva prospekteringen.
            I det fallet vill jag kasta ut denna fråga till dessa partier:
            Hur värderar ni svensk gruvnäring, som har funnits i århundraden?
            Hur värderar ni den här industrin om man jämför med, som min kollega
            från Moderaterna gjorde, att vi även fortsättningsvis skulle ta
            emot och använda mineraler och metaller som har brutits i Kongo
            i hemska gruvor och dessutom med barnarbetare? Det är ett samhälle
            som man knappt tror finns. I stället skulle vi kunna ha en god
            utvinning i Sverige som dessutom ger arbetstillfällen här.
          </note>
          <note>
            Vi ska också komma ihåg att det är en högteknologisk industri.
            Ska vi fortsätta att vara en framgångsrik gruvnation måste vi
            förstå sambandet mellan det vi använder varje dag och hur det
            utvinns. Annars kommer vi aldrig att nå målet ett cirkulärt samhälle.
          </note>
          <note>
            (Applåder)
          </note>
          <note type="speaker">
            Anf. 16 LORENTZ TOVATT (MP) replik:
          </note>
          <note>
            Fru talman! En sak har Penilla Gunther helt rätt i, och det är
            att det inte uttryckligen står i energiöverenskommelsen att vi
            ska förbjuda uranbryt ­ ning i Sverige. Det är naturligtvis korrekt.
            Men det är inte det som våra anföranden här tidigare har handlat
            om, utan snarare tvärtom. Energiöver ­ enskommelsen ligger ju
            som en tydlig grund för vad vi vill med den svenska elmarknaden
            i framtiden, och där är riktningen tydlig. Vi ska ha 100 procent
            förnybar elproduktion, och det är uppenbarligen Penilla Gun ­
            ther själv glad över. Därför blir det ganska förvirrande och svårt
            att förstå vad Penilla Gunther egentligen menar med sitt anförande.
            Står hon bakom 100 procent förnybar elproduktion, eller vad är
            det egentligen hon far efter här? Det är faktiskt ganska oklart.
          </note>
          <note>
            En sak måste direkt rättas, en felaktighet i sak, och det är
            att det från och med nu skulle vara förbjudet att prospektera.
            Tvärtom görs det en tydlig markering att det fortsatt kommer att
            vara tillåtet att prospektera.
          </note>
          <note>
            Det markeras också tydligt i lagen att regeringen inte bedömer
            att det här får konsekvenser för möjligheten att bryta innovationskritiska
            metaller. Regeringen har gett SGU i uppdrag att se över möjligheterna
            att bryta innovationskritiska metaller i Sverige, så därom råder
            inget tvivel.
          </note>
          <note>
            Jag tycker att det blir lite märkligt när man hela tiden tar
            upp detta med arbetsförhållanden. Det är jätteviktigt, och det
            engagemanget välkomnar vi naturligtvis. Men det finns otroligt
            mycket som man kan göra i interna ­ tionella handelsavtal , som
            att ställa högre krav. Att säga att för att vi ska kunna bryta
            innovationskritiska metaller i Sverige ska det ske samtidigt som
            vi gör skumraskaffärer med uran tycker jag blir bakvänt.
          </note>
          <note type="speaker">
            Anf. 17 PENILLA GUNTHER (KD) replik:
          </note>
          <note>
            Fru talman! Låt mig då genast rätta mitt senaste påstående. Men
            det handlade över huvud taget inte om att bryta uran i andra länder.
            I så fall hörde du alldeles fel, Lorentz Tovatt. Däremot hänvisade
            jag till Miljöpartiets valmanifest, som ni förhoppningsvis står
            för under den här mandatperioden. Och du är miljöpartist, Lorentz
            – vad jag vet. Det står alltså, vilket var det jag hänvisade till,
            att man vill totalförbjuda både brytning och prospektering. Jag
            antar att det var den enda punkten ni i så fall inte fick igenom
            i detta.
          </note>
          <note>
            Det som är så intressant är dock att regeringen och regeringspartierna
            struntar fullständigt i att det finns ett lagråd som går igenom
            och tittar på lagförslag. Har förslagen någon betydelse? Kommer
            de att ha någon betydelse? Kommer det att visa sig att det faktiskt
            blir till någon nytta för folk när lagstiftningen i så fall går
            igenom? Även den här gången är det så. Jag har gått igenom ett
            antal lagrådsremisser, och det tycker jag att ni skulle göra allihop,
            Lorentz. Det är nämligen väldigt intressant läsning. Det är inte
            bara när det gäller den här propositionen som man har fullständigt
            struntat i Lagrådets rekommendationer – där det tydligt sägs att
            detta egentligen inte kommer att ha någon som helst betydelse
            utan bara är en politisk markering för att man på något sätt vill
            framstå som miljövänlig.
          </note>
          <note>
            Här står Lorentz Tovatt och säger att han inte förstår vad jag
            menar när jag talar om det cirkulära samhället. Vad är det Lorentz
            Tovatt inte förstår när det handlar om just det ämnet?
          </note>
          <note type="speaker">
            Anf. 18 LORENTZ TOVATT (MP) replik:
          </note>
          <note>
            Fru talman! Jag vet inte hur det här blev en debatt om Lagrådets
            generella synpunkter på propositioner. I den mån KD sitter kvar
            i riksdagen efter nästa val kanske Penilla ska sikta på att sitta
            i KU i stället, om det är det som är huvudintresset.
          </note>
          <note>
            Vad som ska sägas kring Lagrådets synpunkter på just denna lagstiftning
            är att de främst hade vissa justeringar när det gäller de delar
            av lagen man ville ändra i. Regeringen gjorde också de justeringar
            i lagstiftningen som Lagrådet föreslog. Det är alltså fel i sak.
          </note>
          <note>
            Jag ska säga något snabbt om prospektering och brytning. Det
            viktiga är som sagt att befria svenska bygder från det här hotet,
            och där är inte prospektering det viktigaste. Om vi vet att ett
            företag inte får bryta uran om de hittar det är det nämligen nog
            för att vi ska slippa hotet. Däremot har prospektering andra syften,
            nämligen att generellt kartlägga berggrunden, förstå sig på den
            och veta ungefär vad den innehåller. Om det finns skäl kan man
            då eventuellt även bryta innovationskritiska metaller.
          </note>
          <note>
            Jag vill ställa en fråga till Penilla Gunther om de svenska bygder
            som hotas. För den som har besökt dessa orter är det uppenbart
            att det finns en stor oro. Många är oroliga för sin framtid och
            för det lokala näringslivet. Man undrar vad som kommer att hända
            med orten och så vidare. Många kommunalråd har nu gått ut och
            hurrat över beskedet från regeringen – även kommunalråd från Kristdemokraterna.
            Har Penilla Gunther inte alls riktat örat åt det hållet? Lyssnar
            Penilla Gunther över huvud taget inte på sina egna kommunalråd,
            som är jätteglada över att regeringen nu går vidare med detta
            för att just befria bygderna från oron?
          </note>
          <note type="speaker">
            Anf. 19 PENILLA GUNTHER (KD) replik:
          </note>
          <note>
            Fru talman! Om Lorentz Tovatt har lyssnat på flera kristdemokratiska
            kommunalråd är det intressant, för grejen är att vi tyvärr inte
            har jättemånga sådana på de platser i landet där det handlar om
            brytning i gruvor. Det hade alltså varit väldigt intressant om
            du hört mer från dem än vad jag har gjort, Lorentz.
          </note>
          <note>
            För övrigt kan man säga så här: Oavsett vilket parti som sitter
            i riksdagen efter valet handlar det väl om att vi förhoppningsvis
            fortfarande ska stå upp för energiöverenskommelsen gemensamt.
            Men då ska man inte heller misstolka den. Det är otroligt viktigt.
            Är det så att ett parti eller två inte förstår energiöverenskommelsen
            utan använder den för sina egna syften innebär det faktiskt –
            det sa jag i talarstolen tidigare – att den inte håller. En överenskommelse
            håller inte längre än man faktiskt är just överens i sak.
          </note>
          <note>
            När det handlar om det cirkulära samhället måste ju ändå en miljöpartist,
            som nu står framför mig, förstå följande: Ska man ha hållbar energi
            framöver, som vindkraft, solceller och så vidare, måste man ha
            de innovationskritiska metallerna och mineralerna för att över
            huvud taget kunna producera de produkterna. Var ska de då hittas?
            Det är min fråga. Var ska dessa mineraler och metaller hittas
            någonstans? Det är alltid så att det ska göras någon annanstans,
            av någon annan. Ni bryr er bara om de slutprodukter som kommer
            fram, Lorentz, men hur de har kommit fram är tydligen fullständigt
            irrelevant. Därför frågar jag mig var Miljöpartiet står i frågan
            om att ha en gruvindustri.
          </note>
          <note type="speaker">
            Anf. 20 ANNA-CAREN SÄTHERBERG (S) replik:
          </note>
          <note>
            Fru talman! Jag lyssnade på Penilla Gunther och blev lite förvånad
            när hon hävdade att vi i Socialdemokraterna inte kan tycka någonting
            själva och inte har fattat några egna beslut vad gäller förbud
            mot uranbrytning. Jag tror inte att Penilla Gunther lyssnade på
            mitt anförande över huvud taget. Den här frågan har partikongressen
            avgjort, och hela mitt parti står bakom den. Det är dock naturligtvis
            en fråga som kommer från lokala företrädare, såväl från mig i
            Jämtland som från skaraborgare och andra.
          </note>
          <note>
            Jag måste ställa en kort fråga. Hur kommer uranet in i ett cirkulärt
            samhälle?
          </note>
          <note type="speaker">
            Anf. 21 PENILLA GUNTHER (KD) replik:
          </note>
          <note>
            Fru talman! Om det är så att hela det socialdemokratiska partiet
            inte har förstått den svenska geologin är det jätteintressant.
            Då har vi sannerligen ett problem i det här landet.
          </note>
          <note>
            Vid brytning av vilka andra metaller och mineraler som helst
            är det faktiskt så i det svenska urberget att det kan slinka med
            lite uran här och där. Det är otroligt lite, enligt statistiken,
            men det kommer ändå med. Den fråga som gruvnäringen har ställt
            sig när det gäller den här propositionen är vad som händer med
            den lilla mängd som ändå kommer fram. Vad ska de göra med den?
            Blir de plötsligt brottslingar när de får upp detta? Vad ska de
            göra med det? Är det någon idé att bryta någonting alls i det
            här landet om det visar sig att man helt plötsligt blir kriminell
            om man får med sig någonting upp? Det är tillräckligt svårt att
            få tillstånd för prospektering över huvud taget i det här landet.
          </note>
          <note>
            Någonting man verkligen kan fundera över är även hur det kunde
            bli så här om nu Socialdemokraterna är arbetarnas parti och verkligen
            värnar en av de stora basindustrier vi har i Sverige. Men det
            är klart: Om man skrämmer upp alla sina kommunalråd och medlemmar
            runt om i landet på ett felaktigt sätt, vilket man har en ganska
            stor organisation för att kunna göra, förstår jag att Anna-Caren
            Sätherberg känner sig ganska nöjd med att i dag föra fram en fullständigt
            meningslös proposition – som dessutom kommer att minska antalet
            arbetstillfällen i precis de bygder Anna-Caren Sätherberg säger
            sig värna.
          </note>
          <note type="speaker">
            Anf. 22 ANNA-CAREN SÄTHERBERG (S) replik:
          </note>
          <note>
            Fru talman! Det är ord och inga visor från Penilla Gunther. Hon
            har ju själv stått här i kammaren, senast i februari, och klart
            och tydligt sagt att inget parti i Sveriges riksdag vill bryta
            uran. Därför förstår jag inte heller hur hon med sådan emfas kan
            uttrycka att det är det viktigaste på jorden.
          </note>
          <note>
            Katarina Jonsson, moderat i Skövde och kommunstyrelsens ordförande
            i ditt hemlän, Penilla Gunther, välkomnar beslutet och säger att
            det är bra att man äntligen sätter ned foten. Du talar om att
            detta skulle gälla socialdemokratiska kommunpolitiker, men det
            gäller faktiskt kommunpolitiker över huvud taget. Dock har jag
            inte hittat någon kristdemokrat; som du själv sa är de inte så
            många.
          </note>
          <note>
            Du frågade också hur vi värderar svensk gruvnäring och svensk
            industri. Under den här mandatperioden har det väl ändå varit
            tydligt hur vi värderar svensk industri. Vi har tagit fram Smart
            industri och alla dessa program, och vi har ett innovationsråd
            direkt under statsministern.
          </note>
          <note>
            Nu handlar det inte om en industri som är basically gone. Nu
            handlar det verkligen om att prioritera industrin för Sveriges
            utveckling. Det är hur vi värderar svensk industri.
          </note>
          <note>
            Jag blir inte klok på det här, så jag måste fråga Penilla Gunther
            igen: Om man pratar om cirkulär ekonomi, hur får man in uranet
            i ett cirkulärt samhälle? Det svarade du inte på.
          </note>
          <note>
            (Applåder)
          </note>
          <note type="speaker">
            Anf. 23 PENILLA GUNTHER (KD) replik:
          </note>
          <note>
            Fru talman! Det handlar om att uranet blir en biprodukt vid utvinning
            av andra mineraler och metaller. Det har jag sagt ett antal gånger
            i den här talarstolen och även i andra debatter. Så jag förstår
            inte vad Anna-Caren Sätherberg i sin tur inte begriper.
          </note>
          <note>
            Enligt gruvindustrin själv förhåller det sig på det sättet. Då
            frågar jag återigen: Vad tycker Socialdemokraterna att gruvnäringen
            då ska göra? Uran är en biprodukt som man kan få upp samtidigt
            som man bryter andra metaller och mineraler. Vad ska vi göra med
            den lilla mängd uran som ändå kommer i dagen?
          </note>
          <note>
            Jag upprepar det igen: Såvitt jag vet finns det inget parti i
            den här riksdagen som på många år ens har föreslagit att man särskilt
            ska bryta uran. Det är inte det som det handlar om. Det handlar
            ju om vad som händer när man bryter någonting annat och uran ändå
            kommer med.
          </note>
          <note>
            Jag upprepar det igen: Vad ska vi göra då? Vad ska det användas
            till? I dag importerar vi 1 500 ton uran för den befintliga kärnkraft
            som ändå kommer att finnas kvar några år till. Den lilla mängd
            uran som det här hittills handlar om kan inte ens användas till
            kärnkraft. Det är inte alls det som det handlar om.
          </note>
          <note>
            Det är därför som jag tycker att debatten om propositionen blir
            så fullständigt obegriplig. Vad vill ni egentligen? Vill ni sänka
            hela gruvnäringen, eller vad handlar det om? Det vill jag gärna
            ha svar på.
          </note>
          <note type="speaker">
            Anf. 24 LISE NORDIN (MP):
          </note>
          <note>
            Fru talman! Det är snart åtta år sedan som jag här i riksdagen
            väckte den första motionen om ett uranbrytningsförbud. För exakt
            ett år sedan meddelade klimatminister Isabella Lövin att hon och
            regeringen avsåg att förbjuda uranbrytning i Sverige. Exakt ett
            år senare debatterar vi nu och ska i eftermiddag besluta om ett
            förbud mot uranbrytning i Sverige.
          </note>
          <note>
            För dem som här i debatten säger att det inte behövs något lagstiftat
            förbud mot uranbrytning rekommenderar jag ett besök i de många
            orter i Sverige som under lång tid levat och fortfarande i dag
            lever med hotet om uranbrytning. Det talar sitt tydliga språk
            att det bedöms möjligt att bryta uran i Sverige i dag, eftersom
            ett flertal stora utländska företag har lagt många miljoner kronor
            på att söka efter uran i Sverige.
          </note>
          <note>
            Jag har besökt Billingen i Falköping, Skövde, Kvarntorpshögen
            i Kumla, Nianfors i Hudiksvall och Oviken i Jämtland. På dessa
            orter kan man möta de många människor som är berörda av hotet
            om uranbrytning. Lantbrukare gör inte de investeringar som de
            önskar och det finns ekoturismföretag som avstår från satsningar,
            därför att man inte vet om det senare kan bli uranbrytning. Med
            det förslag som vi här debatterar och som vi förhoppningsvis kommer
            att få ett beslut om i eftermiddag kan dessa orter andas ut.
          </note>
          <note>
            Det finns en logik i att de partier som vill se ny kärnkraft
            i Sverige också berättar var uranet ska komma ifrån. Jag har inte
            sett någon moderat, liberal, kristdemokrat eller sverigedemokrat
            stå i någon av de berörda orterna i Sverige och säga: Här ska
            vi ha uranbrytning.
          </note>
          <note>
            Uranbrytning och slutförvar av uran är ju två av kärnkraftens
            problem. När fem partier nu har enats om att Sverige ska ha 100
            procent förnybar elproduktion 2040 är det en naturlig följd att
            vi nu också förbjuder uranbrytning när behovet av uran minskar.
          </note>
          <note>
            Det finns en inkonsekvens i moderaten Hanif Balis resonemang
            i sitt anförande. Först sägs det att det inte behövs någon ändrad
            lagstiftning eftersom Sverige inte har uranbrytning. Sedan säger
            Hanif Bali att lönsamheten i nya gruvor är beroende av att ta
            till vara uranet. Jag kan inte tolka det på något annat sätt än
            att Moderaterna vill se uranbrytning i Sverige.
          </note>
          <note>
            Jag vill tacka Vänsterpartiet och Centerpartiet för stödet till
            regeringens förslag som vi i dag debatterar. Jag är glad över
            att Centerpartiet har ändrat sig. När jag 2011 här i riksdagen
            debatterade med den då ansvariga ministern Maud Olofsson och riksdagsledamot
            en Helena Lindahl sas det att det inte behövdes någon förändring
            i lagstiftningen. Lindahl sa: Vi är emot uranbrytning, men de
            lagar och regler som gäller har räckt i alla år.
          </note>
          <note>
            Det är, fru talman, uppenbart att det behövs ett lagstiftat förbud,
            om man inte vill se uranbrytning i Sverige.
          </note>
          <note>
            Efter den här debatten är det oklart om Moderaterna och Kristdemokraterna
            vill se uranbrytning i Sverige. Jag tycker att man försöker att
            skapa en förvirring som handlar om mineralutvinning generellt.
          </note>
          <note>
            Jag vill avsluta med att förtydliga att det här förslaget som
            vi i dag debatterar rör uranbrytning specifikt och inte inneb
            är några förändringar för mineralutvinning av andra metaller.
            Hur den ska se ut kan vi debattera en annan dag. Men det här förslaget
            innebär att det uran som kan följa med upp som biprodukt vid utvinning
            precis som i dag kommer att fortsätta att hanteras som gruvavfall.
          </note>
          <note>
            I dag firar vi att Sverige kommer att få ett uranbrytningsförbud.
            Därmed kan vi säkra att man inte kommer att få samma miljöproblem
            som vi i dag hanterar 50 år efter det att vi hade brytning i Sverige.
          </note>
          <note>
            (Applåder)
          </note>
          <note type="speaker">
            Anf. 25 PENILLA GUNTHER (KD) replik:
          </note>
          <note>
            Fru talman! Lise Nordin och jag har suttit i ett antal möten
            tillsammans. Många gånger ha r vi faktiskt tyckt lika. Men den
            här frågan om just uranbrytning och hänvisningen till olika delar
            av inte minst energiöverenskommelsen bekymrar mig, Lise Nordin.
            Är det någonting som du också står bakom tycker jag att du ska
            säga det nu i så fall. Men för mig som kristdemokrat och en del
            av fempartiöverenskommelsen har det inte handlat om ett förbud
            mot utvinning av uran. Vi har båda två sagt ett antal gånger att
            vi vill se ett helt förnybart samhälle framöver ; det måste vara
            målsättningen.
          </note>
          <note>
            Men i den här debatten känns det som att Miljöpartiet har gått
            med på en proposition, och kanske också drivit på Socialdemokraterna,
            som går i en helt felaktig riktning. Om man som ett miljöparti
            vill driva fram nya produkter som anses vara miljövänliga måste
            man också se till hela produktionskedjan. Om vi ska ha en cirkulär
            ekonomi och ett cirkulärt samhälle måste man ändå vara så pass
            smart att man ser till batterierna i våra mobiltelefoner för att
            kunna använda appar, i elcyklar och i datorer. Hur ska man kunna
            använda dem om vi inte lyckas att få fram de innovationskritiska
            metallerna?
          </note>
          <note type="speaker">
            Anf. 26 LISE NORDIN (MP) replik:
          </note>
          <note>
            Fru talman! Fem partier, däribland Miljöpartiet och Kristdemokraterna,
            har enats om att Sverige ska ha 100 procent förnybar elproduktion
            2040. Kärnkraften är inte förnybar, och ska vi nå målet till 2040
            finns alltså kärnkraften inte kvar då. Jag förstår inte hur Penilla
            Gunther anser att det finns en sorts försök till skev tolkning
            av energiöverenskommelsen.
          </note>
          <note>
            Min logik är att det inte finns något behov av uran om vi inte
            har någon kärnkraft eftersom uran används som bränsle till kärnkraftverk.
            Gör Kristdemokraterna någon annan bedömning? Vad finns det för
            behov av uranbrytning om vi inte har kvar någon kärnkraft?
          </note>
          <note>
            När det gäller Penilla Gunthers fråga om vad som händer med övrig
            mineralutvinning i Sverige undrar jag om Penilla Gunther har läst
            propositionen. Där står det tydligt att det här handlar om uranbrytning
            och hur man hanterar det uran som följer med upp som biprodukt,
            och det kommer fortsatt att vara möjligt. Detta står tydligt och
            klart i propositionen. Det som är skillnaden och förändringen
            i denna lagstiftning är att man inte får utvinna och anrika uranet.
          </note>
          <note>
            Vi har fortfarande i dag och kommer att fortsätta ha uran som
            ligger i det gruvavfall som finns. Det innebär ingen förändring.
            Jag undrar om Penilla Gunther har något exempel på vad hon menar
            med den här produkten som skulle innebära en förändring av utvinning
            av andra mineraler.
          </note>
          <note>
            Jag håller nämligen med henne om att vi i vår energi- och klimatomställning
            har behov av många sällsynta jordartsmetaller. Vi behöver diskutera
            och säkerställa att vi kan utvinna dem på ett säkert sätt. Men
            det finns inte alls fog för att blanda ihop detta med den här
            lagstiftningen.
          </note>
          <note type="speaker">
            Anf. 27 PENILLA GUNTHER (KD) replik:
          </note>
          <note>
            Fru talman! Jag upprepar det jag har sagt ett antal gånger här
            tidigare. Det finns inget parti, vad jag vet, som de senaste decennierna
            över huvud taget har talat om att vi i Sverige ska kunna anrika
            uran. För min och Kristdemokraternas del handlar det heller inte
            om att utvinna uran för dess egen skull. Vad det handlar om är
            precis det som Lise Nordin nämner, nämligen behovet av att kunna
            utvinna andra metaller och mineraler där uranet blir en biprodukt
            som ändå tas upp.
          </note>
          <note>
            Det är märkligt om man i alla andra sammanhang talar om att vi
            ska lita på dem som kan frågorna i de olika branscherna. Vi som
            politiker kan inte allting. Vi måste ha förtroende för dem som
            jobbar i olika branscher. Men i det här fallet har vi inte förtroende
            för gruvbranschen i Sverige som har funnits i flera hundra år.
            Då verkar kunnandet helt vara bortblåst om hur man utvinner de
            olika produkter som behövs för att vi inte minst ska kunna använda
            våra mobiler och datorer.
          </note>
          <note>
            Det Lise Nordin nämnde i början var att det tydligen finns exempel
            på bolag som vill bryta uran i Sverige. Jag är väldigt intresserad
            av att få veta vilka bolag det handlar om. Vi ska inte tro att
            bolag som bryter uran i andra länder nödvändigtvis vill göra det
            just här.
          </note>
          <note type="speaker">
            Anf. 28 LISE NORDIN (MP) replik:
          </note>
          <note>
            Fru talman! Jag börjar med det som Penilla avslutade med. Hon
            efterfrågade exempel på företag som har sökt och söker efter uran
            i Sverige. Continental Precious Minerals är ett av de stora bolag
            som gör det. Det kan du googla på sedan, Penilla.
          </note>
          <note>
            På min fråga om hur denna lagstiftningsprodukt innebär en försvåring
            eller en försämring för övrig gruvindustri svarar Penilla Gunther
            mig att vi ska lyssna på gruvindustrin. Jag vidhåller att förslaget
            väldigt tydligt handlar om uranbrytning och att det inte innebär
            någon förändring för övrig mineralutvinning. Även i fortsättningen
            kommer vi att ha en viss mängd uran som biprodukt som hanteras
            som gruvavfall i Sverige.
          </note>
          <note>
            Den stora skillnaden blir nu att inget företag kan säga att de
            söker efter exempelvis vanadin eller neodym trots att de egentligen
            är ute efter uranet. Med den här lagstiftningen blir det tydligt
            att man är fri att prospektera och söka efter alla mineraler,
            så som i dag, men man kan inte basera sin ekonomi på att man ska
            utvinna och anrika uran. Vi vill inte ha uranbrytning i Sverige.
          </note>
          <note>
            Penilla Gunther säger att det inte finns någon som har sagt att
            vi ska ha uranbrytning i Sverige. Jo, det gör det. För inte särskilt
            många år sedan hade vi en statsminister, Fredrik Reinfeldt, som
            även i medierna uttryckte att det är logiskt att Sverige undersöker
            möjligheten att ha uranbrytning. Jag tycker att det är uppenbart
            att det finns olika politiska uppfattningar huruvida vi ska ha
            uranbrytning i Sverige eller inte.
          </note>
          <note>
            Jag är glad om Kristdemokraterna inte vill ha uranbrytning i
            Sverige, men då borde de stödja det förslag som läggs fram. Jag
            får inte ihop Penilla Gunthers resonemang. Hon talar om annan
            gruvbrytning, men det är väldigt tydligt att det här handlar om
            uranbrytning. Om man inte vill ha uranbrytning är ett lagstiftat
            förbud den enda säkra vägen.
          </note>
          <note>
            Detta har efterfrågats i så många bygder. Nu kan de äntligen
            andas ut.
          </note>
          <note type="speaker">
            Anf. 29 HANIF BALI (M) replik:
          </note>
          <note>
            Fru talman! Jag har en enkel fråga. Det talas mycket om oron
            från olika bygder. Samtidigt har vi ett kommunalt veto. Litar
            ni inte på att bygderna ska fatta rätt beslut? Handlar det om
            det? Ska vi sitta i Stockholm och säga: Nämen i de här bygderna
            vet de inte bättre. Vi måste bestämma över deras huvuden.
          </note>
          <note>
            Är det detta som är meningen? Vi har ju ett kommunalt veto och
            en otroligt svår lagstiftning redan nu. Man måste söka stöd från
            kommunen. Varför ska ett beslut som detta fattas i riksdagen?
          </note>
          <note type="speaker">
            Anf. 30 LISE NORDIN (MP) replik:
          </note>
          <note>
            Fru talman! Tack, Hanif Bali, för frågan! Ja, vi har ett kommunalt
            veto. Men de berörda orterna efterfrågar en nationell lagstiftning
            eftersom de anser att dagens regelverk inte är tillräckligt tydligt
            eller långsiktigt.
          </note>
          <note>
            Hanif Balis egen kollega Katarina Jonsson, som är kommunstyrelsens
            ordförande i Skövde, välkomnade meddelandet om den här propositionen.
            Hon sa: Äntligen får vi en tydlighet.
          </note>
          <note>
            Varför är Hanif Bali emot ett lagstadgat förbud mot uranbrytning
            om han inte vill se uranbrytning i Sverige?
          </note>
          <note type="speaker">
            Anf. 31 HANIF BALI (M) replik:
          </note>
          <note>
            Fru talman! Jag är emot lagstiftningen för att den hämmar gruvbrytning
            av innovationskritiska mineraler, precis som SGU och experterna
            på området säger. Det minskar förtroendet för svensk mineralindustri.
            Detta syns även i olika rankningar. Sverige tappar i internationell
            rankning när det handlar om investerarnas förtroende för att vi
            är en fungerande mineralnation. Det är därför man är emot lagstiftningen.
          </note>
          <note>
            Men när tar detta slut? Jag kan förstå investerare som blir oroliga.
            Vill ni förbjuda brytning av till exempel bly också? Eller andra
            metaller som ni för dagen anser vara farliga?
          </note>
          <note>
            Sure, det finns något moderat kommunalråd som tycker att det
            är skönt att skjuta över frågan till riksdagen. Men varför kan
            man inte bara fatta beslut lokalt och säga att man är emot det
            här och har ett veto? Man kan inte ge någon rätt att införa veto
            och denne sedan säger: Vi tycker att vårt veto är för svagt. Det
            blir en självmotsägelse. Om det finns kommunala veton och det
            finns konsensus i kommunen om att man inte ska ha någon brytning
            är ju ärendet klart. Varför ska man då ha ett nationellt förbud?
            Logiken går inte ihop.
          </note>
          <note>
            Det handlar om att göra symbolpolitik, och det är en symbolpolitik
            som får väldigt stora negativa konsekvenser för svensk mineralnäring.
            Men en komplex verklighet har ju aldrig varit ett problem för
            Miljöpartiet. En komplex verklighet har aldrig varit Miljöpartiets
            specialitet direkt. Det har bara handlat om en variabel och att
            bara kunna hålla en tanke i huvudet samtidigt. Man har bara enkla
            symbolpolitiska förslag och tänker inte på konsekvenserna av det.
            Det här är problemet med Miljöpartiet. Att Socialdemokraterna
            går med på detta är helt otroligt när de samtidigt säger att vi
            ska vara en gruvnation.
          </note>
          <note type="speaker">
            Anf. 32 LISE NORDIN (MP) replik:
          </note>
          <note>
            Fru talman! Efter denna ganska långa debatt och flera replikskiften
            har fortfarande ingen gett något svar på hur den här lagstiftningen
            skulle hämma svensk gruvindustri, förutom vad gäller uranbrytning.
            Det tycks finnas ett intresse av att sprida en oro. Den som läser
            lagförslaget kan tydligt se att det handlar om uranbrytning och
            att om uran fortsätter att följa med som biprodukt när man söker
            efter annan metall kommer det att hanteras som gruvavfall. Det
            är precis som i dag.
          </note>
          <note>
            Det är uppenbart att Moderaterna talar med kluven tunga. Förre
            statsministern Fredrik Reinfeldt sa att han ville ha uranbrytning
            i Sverige. Lokala moderata företrädare säger att de inte vill
            ha uranbrytning. Jag tycker inte att det har varit särskilt tydligt
            i dagens debatt vad Moderaterna tycker. Vill de ha uranbrytning
            i Sverige eller inte? I så fall tycker jag att det är rimligt
            att de svarar på var denna brytning ska äga rum. Man måste ta
            det ansvaret och också stå upp ute i landet för konsekvenserna
            av sin politik.
          </note>
          <note>
            Hanif Bali frågar varför man inte kan nöja sig med det kommunala
            veto som finns i dag. Svaret på det är att det handlar om en väldigt
            lång process. Det blir många år av oro i bygderna under tiden
            då företagen söker efter uran, kan provborra och innan frågan
            kommer till kommunen för ett avgörande. Det innebär många år av
            en våt filt över dessa orter. Vad är det för näringspolitik? Det
            är inte en bra näringspolitik.
          </note>
          <note>
            Detta beslut innebär en tydlighet, och det borde alla, både de
            som bor på berörda orter och gruvindustrin, efterfråga. Nu vet
            vi att uran inte kommer att utvinnas i Sverige i framtiden.
          </note>
          <note>
            (Applåder)
          </note>
          <note type="speaker">
            Anf. 33 MARIA WEIMER (L):
          </note>
          <note>
            Fru talman! Det är tydligt att vi måste värna miljön och en hållbar
            utveckling, samtidigt som vi också vill ha en ekonomisk utveckling
            i form av konkurrenskraft och möjliggörande av innovation. Det
            är viktigt att miljöarbete och näringslivsklimat går hand i hand.
            Det är därför roligt att se hur det satsas på batteritillverkning
            i Sverige.
          </note>
          <note>
            Liberalerna är dock oroliga för att propositionen kommer att
            leda till en försvagad svensk gruvnäring. Därför anser vi att
            regeringen bör återkomma till riksdagen med ett reviderat förslag
            som inte inverkar på gruvindustrins konkurrenskraft.
          </note>
          <note>
            Fru talman! Signalvärdet är också av betydelse. Att plötsligt
            ändra regelverket genom att förbjuda ett mineral tror vi kan skada
            Sveriges internationella rykte som gruvnation. Givet remissinstansernas
            kritik tror vi att internationella bolag med stor sannolikhet
            kommer att fråga sig på vilka grunder den svenska regeringen fattar
            ett sådant här beslut och hur Sverige ställer sig i frågan om
            förbud av fler mineraler i framtiden.
          </note>
          <note>
            Uran är ett mineral som i dag inte bryts aktivt i Sverige. Däremot
            bryter vi en mängd andra mineraler. Vi vet också att det finns
            fyndigheter av till exempel kobolt och en rad sällsynta jordartsmetaller.
            Det gör att vi kan komma att se behov av ökad brytning av innovationskritiska
            mineraler. Uran är mycket vanligt förekommande tillsammans med
            sällsynta jord ­ artsmetaller som bland annat används vid batteritillverkning,
            så kallade batterimetaller eller innovationskritiska metaller
            – så pass vanligt att uran ofta används som ledmetall för att
            hitta batterimetallerna.
          </note>
          <note>
            Vi tror att ett förbud mot utvinning av uran skulle försvåra
            möjligheterna att prospektera och utvinna sådana metaller. Det
            är enligt min mening det tyngsta argumentet mot regeringens förslag.
          </note>
          <note>
            Chalmers tekniska högskola menar i sitt remissvar att förändringstakten
            i gruvindustrin är så pass hög att vi inte bör stänga möjligheten
            till brytning av mineraler över huvud taget.
          </note>
          <note>
            Liberalerna uppmanar tillsammans med Moderaterna och Kristdemokraterna
            regeringen att återkomma med ett nytt lagförslag som inte hämmar
            den här möjligheten att utvinna innovationskritiska mineraler
            och som bättre kan värna den svenska gruvindustrins konkurrenskraft.
          </note>
          <note>
            Teslabilar, nya batterier, mobiltelefoner – vår nya teknik och
            den gröna revolutionen är beroende av mineraler. I dag bryts många
            av de här innovationsmetallerna i konfliktländer under katastrofala
            villkor. Jag tror att alla vi här har läst de fruktansvärda berättelserna
            från koboltgruvor i DR Kongo och andra länder där små barn tvingas
            att med sina bara händer gräva fram den här typen av metaller
            till våra mobiltelefoner. Det vore enligt vår mening mycket bättre
            om vi kunde hitta en framtida vision om att vi ska ha svenska
            koboltgruvor under vår starka miljölagstiftning och våra goda
            arbetsvillkor. Men den framtidsutsikten tror vi nu försvåras med
            regeringens förslag. Vi yrkar bifall till reservation 1.
          </note>
          <note type="speaker">
            Anf. 34 LISE NORDIN (MP) replik:
          </note>
          <note>
            Fru talman! Detta är kanske sista chansen i debatten att få ett
            svar från dem som påstår att den här lagstiftningen försvårar
            utvinningen av andra mineraler. Jag skulle vilja veta hur de menar.
            Vad är det i förslaget som skulle påverka utvinningen av andra
            mineraler? Det är ett påstående som vi har hört gång på gång i
            den här debatten, men det är ingen som har preciserat vad som
            menas. Ges det inte ett svar på det tycker jag att man inte kan
            göra annat än att avfärda detta som ett försök att sprida oro
            och konstatera att de egentligen är emot det här förslaget av
            andra skäl.
          </note>
          <note>
            Aldrig har jag väl hört borgerliga politiker så engagerade i
            den gröna omställningen och i miljöteknik som i den här debatten,
            när de vill försvara att det ska vara tillåtet att bryta uran
            i Sverige. Ja, vi kommer att behöva många nya metaller för omställningen
            till fler elbilar, solceller och annan viktig teknik som vi behöver
            för att ställa om till det fossilfria Sverige. Men den produkt
            som vi debatterar i dag handlar om huruvida vi ska ha uranbrytning
            eller inte. Uran är ett av problemen med kärnkraft. När vi nu
            i Sverige har ett mål om 100 procent förnybar elproduktion finns
            inte längre behovet av just uran.
          </note>
          <note>
            Maria Weimer och Liberalerna talar om de rapporter som finns
            om väldigt hemska arbetsförhållanden vid brytning av mineraler
            runt om i världen. Det är ett väldigt stort problem, och jag hoppas
            att vi politiskt kan prata mer om det. Men det har väldigt lite
            med den här debatten att göra. Det engagemanget för arbetsförhållanden
            i andra länder kan också kopplas till konsumtion i Sverige. Detta
            är en fråga som vi bör diskutera när vi diskuterar internationella
            handelsavtal och vilka krav Sverige ska ställa på olika produkter
            och på tillverkning i andra länder. Låt oss diskutera det då!
            Men i de frågorna är det ganska tyst, tycker jag. Detta förslag
            handlar dock om huruvida vi ska tillåta uranbrytning i Sverige
            eller inte.
          </note>
          <note>
            Jag ber Maria Weimer förtydliga på vilket sätt den här propositionen
            skulle försvåra eller påverka utvinningen av andra mineraler i
            Sverige.
          </note>
          <note type="speaker">
            Anf. 35 MARIA WEIMER (L) replik:
          </note>
          <note>
            Fru talman! Det är lite tråkigt om det är så att Lise Nordin
            antyder att vi är tysta i frågor om mänskliga rättigheter och
            gruvbrytning i andra länder. Det är inte fallet. Det är också
            tråkigt om Lise Nordin antyder att vi inte är engagerade i frågor
            om miljöteknik, grön innovation och utveck ­ ling. Det räcker
            väl att läsa våra budgetar och höra om våra förslag på det området.
          </note>
          <note>
            Vi föreslår heller inte uranbrytning. Det vi menar är att den
            lagstiftning som finns i dag är tillräcklig. Det behövs tre separata
            tillstånd, det finns tre olika lagar som är kopplade till uranbrytning,
            det krävs ett regeringsbeslut och det finns ett kommunalt veto.
          </note>
          <note>
            Det är därför vi och ett antal remissinstanser ser den här risken.
            Detta skickar en negativ signal som kan påverka vår internationella
            konkurrenskraft vad gäller gruvbrytning och försvåra för brytning
            av innovationsmineraler. Det finns beskrivet i remissinstansernas
            förklaring. Lämpligtvis bör man se det som att SGU är en bättre
            expert på den här frågan än Lise Nordin eller jag själv.
          </note>
          <note type="speaker">
            Anf. 36 LISE NORDIN (MP) replik:
          </note>
          <note>
            Fru talman! Det verkar svårt att få ett svar på frågan på vilket
            sätt den här lagstiftningen försvårar utvinningen av andra mineraler.
            Nu har frågan varit uppe många gånger, och jag ser fortfarande
            inget exempel på vad det är som skulle försvåra. Det handlar väldigt
            tydligt om brytning av uran, som inte ska få anrikas eller prospekteras.
            Men det står väldigt tydligt i förslaget att uran fortsatt kan
            följa med som biprodukt vid utvinning av annat mineral, och då
            hanteras det som gruvavfall, precis som i dag.
          </note>
          <note>
            Maria Weimer säger att dagens lagstiftning är tillräcklig. Min
            bedömning är nog att det även med den lagstiftning som gäller
            fram till det här beslutet är osannolikt att uranbrytning skulle
            ske i Sverige. Men osäkerheten och oklarheterna innebär stora
            negativa konsekvenser. Det är därför det är viktigt med den här
            tydligheten. Som jag har sagt tidigare finns det många orter i
            Sverige som har levt och fortfarande lever med oro för att det
            kan bli uranbrytning. Processen om ett företag kommer till Sverige
            och vill söka uran, provborra och sedan ansöka om att få bryta
            tar många år. Det finns många exempel i Sverige på olika satsningar
            som inte blir av på grund av hotet om uranbrytning. Vad är det
            för landsbygdspolitik eller näringspolitik att fortsätta leva
            med den osäkerheten?
          </note>
          <note>
            Det som ytterligare spär på osäkerheten för många människor i
            Sverige är att flera av de borgerliga politikerna ger olika svar
            på om man anser att det kan och bör ske uranbrytning i Sverige.
            Vi hade för bara några år sedan en statsminister, Moderaternas
            Fredrik Reinfeldt, som sa att han ville ha uranbrytning i Sverige.
            Sedan har vi andra borgerliga politiker som säger att det inte
            ska bli uranbrytning i Sverige. Den här otydligheten gynnar ingen.
            Det enda tydliga om man inte vill ha uranbrytning i Sverige är
            att lagstifta om ett förbud.
          </note>
          <note type="speaker">
            Anf. 37 MARIA WEIMER (L) replik:
          </note>
          <note>
            Fru talman! Frågan om olika svar är väldigt intressant, eftersom
            de två regeringspartierna i dagens debatt gett diametralt olika
            svar på frågan om hur man ska tolka energiöverenskommelsen. Om
            jag tillhörde de allianspartier som ställt sig bakom den skulle
            jag vara fly förbannad över den typ av tolkning som vi får höra,
            att 100 procent förnybart betyder att vi med politiska beslut
            ska lägga ned kärnkraften i förtid. Det har också kommit andra
            antydningar. Detta är absolut inte den tolkning man får höra av
            till exempel moderata företrädare. Två olika tolkningar och två
            olika svar är tyvärr något som drabbar även den här frågan, och
            Miljöpartiet och Socialdemokraterna verkar stå på helt olika sidor.
          </note>
          <note>
            Det vi menar i vårt motstånd mot det här förslaget är att vi
            tror att det kan påverka brytningen av andra mineraler. Vi säger
            inte att vi ska bryta uran i Sverige. Vi har inga sådana förslag.
            Det är ingenting som vi driver. Som vi har hört finns det heller
            inget annat parti som gör det i dag. Vi hänvisar till de experter
            som finns, bland annat Chalmers tekniska hög ­ skola, som menar
            att förändringstakten i gruvindustrin är hög och att vi inte ska
            stänga dörren för brytning av ett visst mineral innan vi vet hur
            framtiden ser ut om fem tio år. Det är det viktigaste skälet att
            vara mot den här propositionen.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 24.)
          </note>
          <note>
            § 9 Förstärkt följerätt
          </note>
          <note>
            Näringsutskottets betänkande 2017/18:NU14
          </note>
          <note>
            Förstärkt följerätt (prop. 2017/18:92)
          </note>
          <note>
            föredrogs.
          </note>
          <note type="speaker">
            Anf. 38 HANIF BALI (M):
          </note>
          <note>
            Fru talman! Vi har delvis diskuterat den proposition som regeringen
            har lagt fram. Men det är egentligen inte så mycket debatt när
            det är bifall från utskottets sida. Däremot finns det en annan
            lycklig nyhet i betänkandet. Det är en översyn av privatkopieringsersättningen,
            det som kallas för kassettbandsskatten.
          </note>
          <note>
            Det är helt enkelt en lagstiftning som infördes på den tiden
            vi hade kassetter i det här landet där vi kopierade blandband
            till varandra och gav till nära och kära eller spelade av den
            där bra Braveheartfilmen från TV4 ned i vhs-kassetten.
          </note>
          <note>
            Poängen med det var att vi helt enkelt skulle ersätta upphovsrättshavare
            för den användning som fanns av kassetterna. Det var ett väldigt
            bra sätt att fortfarande kunna ha privatkopiering och dela material
            med varandra före internets tid men samtidigt kunna göra det på
            ett lagligt sätt.
          </note>
          <note>
            Problemet har varit att nu använder ingen kassetter längre. Då
            har man tidigare försökt att gå över till lagringsmedier och försöka
            beskatta storleken på mp3-spelare och storleken på olika typer
            av enheter eller hårddiskar.
          </note>
          <note>
            Problemet med det är att det nu inte finns någon koppling. Redan
            tidigare var det en ganska svag koppling mellan hur stora lagringsmedier
            du har och hur mycket du privatkopierar jämfört med till exempel
            kassetter där det finns en mycket tydlig sådan koppling. I dag
            saknas den kopplingen över huvud taget.
          </note>
          <note>
            Nu använder de flesta till och med streamningstjänster och lagringsmedier
            i till exempel telefonen, som definitivt går att använda för att
            lyssna på musik och så vidare. Men du använder egentligen inte
            själva lagringsutrymmet för att banda eller spara ned musik eller
            annat upphovsrättsskyddat material, utan lagringsutrymmet används
            för till exempel fotografier på nära och kära.
          </note>
          <note>
            Som dagens lagstiftning är blir problemet att du helt enkelt
            får betala en skatt på att du har ett stort lagringsutrymme på
            din hårddisk eller på din mobiltelefon. Det har såklart inte att
            göra med hur mycket människor privatkopierar. Vi tycker att den
            nuvarande lagstiftningen helt enkelt är för gammal och inte hänger
            med.
          </note>
          <note>
            Det har i stället för att vara en skälig ersättning till upphovsrättshavare
            för hur mycket privatkopiering som sker blivit en ren beskattning.
            Man har gett ett privat företag en privat beskattningsrätt med
            en skattebas som är lagringsutrymmet och som inte har någonting
            med själva mängden privatkopiering att göra.
          </note>
          <note>
            Det hänger helt enkelt inte med. Därför har ett enigt utskott
            ställt sig bakom att uppdra till regeringen att utreda detta.
            Den här regeringen är körd. Men nästa regering kommer förhoppningsvis
            kanske att kunna skrida till verket så att vi får en rimligare
            och bättre modell för privatkopieringsersättning.
          </note>
          <note>
            Det är särskilt glädjande för mig. Jag tror att jag var 19 år
            när jag motio ­ nerade i Moderata ungdomsförbundet om att vi borde
            avskaffa privatko ­ pieringsersättningen. Det är väldigt roligt
            att få vara med när Moderaterna som parti har förnyat sig och
            förändrat sin syn på detta och konsensus plötsligt uppnåtts i
            Sveriges riksdag. Därför vill jag yrka bifall till utskot ­ tets
            förslag på den punkten.
          </note>
          <note>
            Vi har även några reservationer. Jag vill yrka bifall till reservation
            1. Vi står självklart bakom våra andra reservationer, men för
            tids vinn ande väljer vi att yrka bifall bara till reservation
            1. Det gäller till exempel streamning från olovlig källa. Där
            vill vi se över lagstiftningen om kriminalisering av streamning
            från sajter. Problemet är att sajterna inte är olagliga. Det gäller
            de frågorna.
          </note>
          <note>
            I detta anförande instämde Hans Rothenberg (M).
          </note>
          <note type="speaker">
            Anf. 39 JOSEF FRANSSON (SD):
          </note>
          <note>
            Fru talman! I dag debatterar vi näringsutskottets betänkande
            nr 14, Förstärkt följerätt . I betänkandet behandlas även motioner
            från allmänna motionstiden som rör immaterialrättsliga frågor.
          </note>
          <note>
            I detta betänkande har Sverigedemokraterna en reservation, nämligen
            reservation nr 2, vilken jag yrkar bifall till. Den handlar om
            streamningstjänster. Men i dag ska vi i första hand tala om privatkopieringsersättningen.
          </note>
          <note>
            Jag vill inleda med att tacka utskottets ledamöter för att vi
            i enighet lämnar ett tillkännagivande till regeringen om att systemet
            för privatkopieringsersättningen ska reformeras. För ett år sedan
            stod Sverigedemokraterna här i kammaren och var ensamma om att
            föreslå en reformering på området, men nu har vi alltså fått med
            samtliga sju andra riksdagspartier. Det är inte minst glädjande
            att det gäller förändringen att utbetalningsansvaret för en eventuell
            privatkopieringsersättning ska ligga på staten i stället för på
            en branschorganisation som fallet är i dag.
          </note>
          <note>
            Fru talman! Regelverket för privatkopieringsersättningen tillkom,
            precis som föregående talare tog upp, och utformades i en tid
            när man kopierade musik bland annat till gamla kassettband. Efter
            det har det ju som alla vet skett en viss teknikutveckling. Det
            är en ganska rejäl teknikutveckling. Som det ser ut betalas ersättning
            av den bransch som importerar, tillverkar och säljer produkter
            som kan användas för privatkopiering. I dag när kassettbandens
            tid är förbi handlar det i stället om hårddiskar, minneskort och
            liknande.
          </note>
          <note>
            När du köper en hårddisk för låt säga en femhundring ska 80 kronor
            gå till branchorganisationen Copyswede. Det blir som en extra
            skatt, i det här fallet på hela 16 procent. Ska man nu köpa en
            ny telefon med 128 gigabytes lagringsutrymme går motsvarande 384
            kronor till Copyswede. Avgiften åläggs alltså återförsäljarna
            som får sänkt konkurrenskraft i förhållande till konkurrenter
            utomlands. Men i sista änden är det givetvis konsumenten som får
            betala ett högre pris för sin elektronik. Det förekommer därför
            att många kanske handlar sina hårddiskar och sådant om de är storkonsumenter
            från utlandet. De väljer helt enkelt bort de svenska återförsäljarna.
            Det är naturligtvis högst beklagligt.
          </note>
          <note>
            Det barocka i sammanhanget är att allt färre i samhället använder
            sina hårddiskar och telefoner för att kopiera musik och film.
            I dag har nästan envar kanske Spotify för sin musikkonsumtion
            och olika streamningstjänster, till exempel Netflix och liknande,
            för sin filmkonsumtion. Det är alltså helt legala tjänster, men
            man tvingas ändå att betala privatkopieringsavgiften. Om man till
            exempel vill ha extra backup för sin dator för att spegla det
            man har lagrat och säkra det ska det betalas. Om man vill ha stort
            utrymme på sin telefon för att kunna filma och fota ska det också
            betalas.
          </note>
          <note>
            Nu har vi i varje fall enats här i riksdagen. Det finns, som
            det ser ut, en stor enighet om att det ska reformeras. Nu hoppas
            vi från Sverigedemokraterna på en mer genomtänkt lagstiftning
            som tar fasta på att tekniken har sprungit ifrån lagstiftningen.
          </note>
          <note type="speaker">
            Anf. 40 PETER HELANDER (C):
          </note>
          <note>
            Fru talman! Själva betänkandet innehåller fyra delar: propositionen
            om förstärkt följerätt men även en översyn av privatkopieringsersättning,
            streamning från olovlig källa och andra immaterialrättsliga frågor.
          </note>
          <note>
            Jag ska kommentera följerätten lite grann. Den gäller när originalkonstverk
            säljs vidare inom upphovsrättens gi ltighetstid, det vill säga
            i 70 år efter upphovsmannens död. I praktiken innebär det alltså
            modern och samtida konst. När ett konstverk säljs vidare efter
            den första överlåtelsen ska konstverkets upphovsman i vissa fall
            ha rätt till särskild ersättning. Det är detta vi kallar för följerätt
            i betänkandet och propositionen. Syftet är förstås att stärka
            bild- och formkonstnärernas ställning och att ge dem en del av
            det ekonomiska utbyte som handeln med deras verk skapar i flera
            led efter det att de har sålt verket första gången.
          </note>
          <note>
            I dag ligger ansvaret för att samla in och vidareförmedla ersättningen
            hos en upphovsrättsorganisation. Organisationen ska kunna kontrollera
            vilka konsthandlare och auktionsföretag som är ersättningsskyldiga,
            och företagen ska redovisa detta en gång per år. Svårigheten har
            varit att detta har skett på frivillig väg. Organisationen ska
            kräva in uppgifter, och sedan ska man rapportera.
          </note>
          <note>
            Lagändringen, som jag står bakom, innebär att detta ska automatiseras
            och att man ska rapportera det man har sålt en gång per år. På
            så sätt ska konstnärerna kunna få bättre betalt, och man får en
            bättre uppföljning av hur det hela fungerar. Det som föreslås
            är att yrkesverksamma på konstmarknaden, säljare, förmedlare och
            köpare, automatiskt ska lämna redovisningen till organisationen
            utan att man behöver begära det.
          </note>
          <note>
            I betänkandet och i själva utredningen har man diskuterat vilka
            beloppsgränser som ska gälla. I dag är det en tjugondel av prisbasbeloppet.
            Under detta utgår ingen följeersättning. Utredaren ville att det
            skulle vara en tiondel av prisbasbeloppet. En tjugondel är ungefär
            2 240 kronor, och en tiondel är 4 480 kr. Men många av remissinstanserna
            ville att det skulle ligga kvar på den lägre nivån.
          </note>
          <note>
            När man undersöker hur många konstverk som säljs märker man förstås
            att alla tavlor som säljs inte är Zorntavlor. Nästan hälften av
            alla följerättspliktiga konstverk kostar mellan 2 000 och 5 000
            kronor. Om man skulle lägga ribban på ungefär 4 500 kronor skulle
            många konstnärer gå miste om ersättningen. Därför ligger förslaget
            kvar på en tjugondel av prisbasbeloppet.
          </note>
          <note>
            Fru talman! Jag är jätteglad för att vi har kunnat komma överens
            i utskottet och att alla partier har kompromissat och gjort ett
            bra arbete. I betänkandet föreslår ett enhälligt utskott ett tillkännagivande
            till regeringen med anledning av ett antal motionsyrkanden under
            året.
          </note>
          <note>
            Privatkopieringsersättning infördes, som flera här har sagt,
            för drygt 30 år sedan när det kom en skatt på kassettband. Ni
            kommer kanske ihåg att det var längden på kassettbandet som avgjorde.
            Jag har för mig att det fanns 45, 60 och 90 minuters band, och
            där satt man med sin penna och trasslade upp banden. Alla som
            är yngre än jag kanske inte vet hur det där fungerar. Det var
            alltså skatt på kassettband, och sedan blev det också skatt på
            vhs-kassetter, för att man kopierade lp-skivor och spelade in
            tv-program.
          </note>
          <note>
            Privatkopieringsersättningen ska ge en rimlig kompensation till
            upphovsrättshavarna för den skada som konsumenternas eventuella
            privatkopiering orsakar. Detta ska inte förväxlas med piratkopiering,
            som är någonting annat. Piratkopiering är olaglig. Det här handlar
            om privatkopiering.
          </note>
          <note>
            Enligt nuvarande svensk rätt är ersättningen kopplad till en
            produkts lagringskapacitet. Det var naturligt när det gällde ett
            vhs-band och längden på bandet. Enligt upphovsrättslagen ska ersättningen
            tas ut på anordningar som är – och detta är viktigt – särskilt
            ägnade för att privatkopiera ljud och rörliga bilder. Så står
            det i lagtexten.
          </note>
          <note>
            I Sverige har vi en ordning där marknadens företag ska förhandla
            med branschorganisationen Copyswede om ersättningsnivåer på olika
            produkter. Förhandlingarna har dock inte fungerat på flera år
            på grund av att man har olika syn på hur detta ska hanteras. Parterna
            har olika syn på vilka produkter som ska ingå, hur mycket det
            egentligen privatkopieras och vad kopiering är.
          </note>
          <note>
            Detta har lett till ett stort antal rättstvister gällande vilka
            produkter som är särskilt ägnade för privatkopiering och vilka
            avgifter som ska tas ut. Processerna, som kommer att bli ännu
            fler om vi inte förändrar detta, innebär en betydande rättsosäkerhet
            både för industrin och för upphovsrättsinnehavarna. Detta har
            också domstolen pekat på: Vi har ingen bra lagstiftning som det
            är just nu.
          </note>
          <note>
            Allt fler produkter anses vara särskilt ägnade för privatkopiering.
            Som några kollegor har lyft fram handlar det om smarta mobiler,
            datorer och surfplattor. Det är inte heller riktigt klarlagt vilka
            avgifter som ska utgå.
          </note>
          <note>
            Konsumtionen av film och musik har förändrats på ett otroligt
            genomgripande sätt sedan lagen skrevs. Dagens mediekonsumtion
            utgår inte längre från fysiska kopior utan från tjänster som Spotify,
            Netflix och andra. Konsumenter kopierar inte musik, film och tv
            eftersom man får sådant innehåll genom lagliga streamningstjänster
            och andra betaltjänster där upphovsrättsinnehavarna får betalt
            för privatkopieringen. Det mesta pekar på att privatkopieringen
            minskar i snabb takt och är av relativt liten omfattning i dag.
          </note>
          <note>
            Kan man anse att smartphones, datorer och surfplattor är särskilt
            ägnade för privatkopiering? Är det en allmän syn att det är så?
            Den nuvarande lagstiftningen, som innebär att man beskattar minneskapacitet,
            kommer att göra att kostnaden allteftersom minneskapaciteten ökar
            också kommer att öka dramatiskt. Det finns ingen rimlighet i detta.
            Det står i lagstiftningen att den skada som upphovsrättsrättsinnehavar
            e n åsamkas ska vara i relation till ersättningen. Detta har försvunnit
            i och med det system vi har i dag. Konsumenterna får betala dubbelt:
            dels för streamningstjänsten, dels för minneskapaciteten. Så kan
            vi inte ha det.
          </note>
          <note>
            De EU-direktiv som sätter ramarna för den nationella lagstiftningen
            kring privatkopiering utgår från den skada som upphovsrättshavaren
            lider, medan den svenska ersättningen baseras på minnesstorlek.
            Redan där har vi en felaktighet. Det finns flera länder som har
            genomfört förändringar av privatkopieringsersättningen. Finland
            har avskaffat systemet helt och tar detta via statsbudgeten. Norge
            har ett liknande system, och Danmark är på väg att lägga om sitt
            ersättningssystem.
          </note>
          <note>
            Jag tycker därför att det är glädjande att ett enhälligt utskott
            har ställt sig bakom behovet av att utreda det nuvarande regelverket
            så att man kan få ett system som genererar en rimlig ersättning
            till upphovsmännen. Sedan kanske det är så att ersättningen måste
            gå via staten.
          </note>
          <note>
            Slutligen, fru talman, skulle jag vilja komma in på en fråga
            som finns med i form av en motion. Jag tror att även någon annan
            kommer att komma tillbaka till frågan senare. Det handlar om bilder
            på offentlig konst.
          </note>
          <note>
            Hur många av er som sitter här i kammaren har tagit en bild på
            en staty och lagt ut på Facebook? En, två, tre, fyra – jag skulle
            tro att alla har gjort det. Ni vet väl om att ni då bryter mot
            lagen? Sveriges riksdags ledamöter bryter alltså mot lagen.
          </note>
          <note>
            Patent- och marknadsdomstolen sa i juli 2017 att inte ens privatpersoner
            får lägga ut bilder på offentlig konst på sociala medier. Mitt
            råd till er är att ni skaffar en gammal Instamatic-kamera, går
            och köper en filmrulle – om ni kan hitta någon sådan – skickar
            in rullen för framkallning och begär flera kopior, som man kunde
            göra förr. Sedan delar ni ut bilderna på offentlig konst till
            era vänner, för det är okej! Era vänner blir kanske lite förvånade,
            men det är i alla fall okej och lagligt.
          </note>
          <note>
            Denna koppling finns även till Wikimedia Sverige, som fick en
            dom emot sig i Högsta domstolen 2016. Wikimedia är en ideell organisation
            utan vinstsyfte. Privatpersoner tar bilder av offentlig konst
            i sin hemstad och lägger ut dem för att man vill visa upp det
            man har i sin hemstad. Man skriver något om konsten, uppmanar
            andra att göra ett besök och så vidare. Det är alltså olagligt;
            så får man inte göra. Även om det inte finns något vinstsyfte,
            något kommersiellt syfte, med det får man inte göra det. Då känner
            jag att vi här har en lagstiftning som springer ifrån oss återigen.
            Nu behandlar vi inte det i betänkandet, förutom att det är med
            i betänkandet, men vi borde se över lagstiftningen även på detta
            område. När i princip alla människor i Sverige bryter mot lagen
            är frågan om det inte är hög tid att se över lagstiftningen.
          </note>
          <note>
            Jag vill yrka bifall till punkt 1 i betänkandet om förstärkt
            följerätt där utskottet är överens, och jag vill också yrka bifall
            till reservation 1.
          </note>
          <note type="speaker">
            Anf. 41 SAID ABDU (L):
          </note>
          <note>
            Fru talman! Vad kostar det att inte värna det lilla kunskapsdrivna
            företagets viktigaste resurs, de immateriella tillgångarna? Det
            vi debatterar i dag är en del av de immateriella tillgångarna,
            och det är någonting som behöver diskuteras mycket mer, och det
            görs mycket mer i dag.
          </note>
          <note>
            Jag har en bakgrund som jobbskapande företagare och vet värdet
            av en idé. Det är dessa idéer som har byggt Sverige starkt. Dessa
            innovationer har kunnat utvecklas i Sverige för att vi har en
            lång tradition av äganderätt och rättssäkerhet. Den friheten är
            värd att försvara, och det kommer vi i Liberalerna att fortsätta
            att göra.
          </note>
          <note>
            Fru talman! Sverige är ett av världens mest innovativa länder.
            Varje år satsar de svenska företagen miljarder på forskning och
            utveckling. Immaterialrätten är viktig för landets växande och
            välfärdsskapande företag. Ett patent eller en varumärkesregistrering
            ger rättsligt skydd åt kreatören som investerat tid och skaparkraft
            i sin idé. En väl fungerande immaterialrätt är därför en nödvändig
            faktor för att stimulera forskning och för att uppmuntra innovation,
            produktutveckling och kulturellt skapande.
          </note>
          <note>
            Upphovsrätten är således en del av äganderätten och en förutsättning
            för en väl fungerande marknadsekonomi. Det är tack vare upphovsrätten
            som man kan skapa kultur och ta betalt och bestämma över sina
            verk. Upphovsrätten är därmed en viktig förutsättning för det
            kulturella skapandet. Med tekniken ökar kulturens tillgänglighet,
            och i takt med att ny teknik och nya sätt att ta del av kultur
            utvecklas måste även upphovsrätten moderniseras.
          </note>
          <note>
            Jämfört med tidigare erbjuder till exempel i dag fler distributörer
            av film och musik avgiftsbelagda tjänster som vi bedömer har tagits
            emot väl av Sveriges konsumenter. Det visar att det går att värna
            både upphovsrätten och modernisera den för att tillvarata lagliga
            möjligheter med fildelning och annan digital teknik.
          </note>
          <note>
            Sett till de globala värdekedjorna i världen kan vi se att framtidens
            jobb till stora delar finns inom den kreativa näringen med mängder
            av drivna, skickliga och innovativa entreprenörer. Men då krävs
            det både bättre villkor för branschen och bättre möjligheter att
            kunna skydda sitt material. Liberalerna kommer alltid att stå
            upp för upphovsrätten och möjligheten att tjäna pengar på sin
            kreativitet och skaparkraft oavsett om det handlar om musik, film,
            litteratur eller någon annan form av skapande.
          </note>
          <note>
            En av de viktigare uppgifterna för politiken de närmaste åren
            är dock att göra förnuftiga politiska avvägningar i digitaliseringens
            tidsålder för att bejaka denna näring. Vi tror från vår sida på
            en kombination av åtgärder: självreglering i näringslivet, informationsinsatser
            till allmänheten och lagstiftning som värnar och stärker upphovsrätten.
          </note>
          <note>
            Fru talman! Ibland har vi en bild av oss själva som early adopters,
            alltså tidiga när det gäller att ta till oss ny teknik. Det är
            vi både på nationell nivå och på individuell nivå. Vi ligger i
            teknologins framkant, och på många sätt är det således inte fel
            att ha den bilden. Tyvärr bygger vår självbild alltmer på historiska
            fakta än på hur det ser ut i dag, och än värre blir det om vi
            blickar framåt. Vi tappar position på många teknikområden där
            omvärlden kommer i fatt i rask takt och ibland förbi. Det finns
            dock ett antal områden där vi sticker ut. Ett av dessa är digital
            mediekonsumtion.
          </note>
          <note>
            Om vi tittar på all musikförsäljning i Sverige 2015 ser vi att
            strömmade tjänster stod för hela 82,7 procent av försäljningen
            medan den fysiska försäljningen stod för 14 procent och den nedladdade
            försäljningen för ynkliga 2 procent. Tittar vi på konsumtionsmönstret
            inom filmindustrin ser vi samma beteendemönster. Uppemot 40 procent
            av alla hushåll prenumererar i dag på minst en filmtjänst. På
            drygt fyra år har Netflix fått över 1 miljon abonnenter i Sverige.
          </note>
          <note>
            Kortfattat har de svenska konsumenterna i stor utsträckning slutat
            köpa kassettband, videoband, cd-album, dvd-filmer etcetera. Dessvärre
            har lagstiftningen som rör rättighetshavares ersättning inte hängt
            med. Det har flera andra lyft fram under debatten.
          </note>
          <note>
            Sedan 70-talet betalar alla konsumenter av viss hemelektronik
            en av ­ gift till rättighetshavarna. Den är tänkt att kompensera
            för att konsumen ­ terna gör egna kopior av musik och film eller
            kassettband, som det var en gång i tiden. Här kommer konsumenterna
            i kläm. Det har flera organisatio ­ ner lyft upp – Sveriges Konsumenter
            är en av dem. Konsumenterna ska inte behöva betala dubbelt i form
            av privatkopieringsavgift och abonne ­ mangsavgift till tjänsteleverantörerna
            för att bruka strömningstjänsterna. Dessutom är det en principiell
            sak också att man inte betalar en avgift för någonting man inte
            själv nyttjar. På sikt är det inte bra för rättighetsha ­ varna
            i bred bemärkelse eller för tilltron till upphovsrätten, som urholkas
            av en lagstiftning som upplevs som uråldrig, obegriplig och orättvis.
          </note>
          <note>
            Som ett högteknologiskt land behöver vi således en modern och
            digitalt anpassad upphovsrätt som är till gagn för både konsumenter
            och rättighetshavare. Därför vill jag passa på att tacka utskottet
            för bra diskussioner och överläggningar rörande tillkännagivandet
            som vi i dag ska rösta om och framför allt för bifallet till min
            motion om att välkomna framtidens tjänstebaserade mediekonsumtion.
          </note>
          <note>
            Jag vill därtill yrka bifall till reservation 1.
          </note>
          <note>
            (Applåder)
          </note>
          <note type="speaker">
            Anf. 42 PER-ARNE HÅKANSSON (S):
          </note>
          <note>
            Fru talman! Kunskap och kvalitet lägger grunden för Sveriges
            konkurrenskraft. En utmaning är att ta till vara och skapa förutsättningar
            för varje människas och även verksamheters kreativitet, uppfinningsförmåga
            och skapande.
          </note>
          <note>
            De immateriella frågorna, som detta betänkande tar upp, får i
            ett sådant sammanhang allt större betydelse för såväl näringslivet
            och kulturlivet som samhällslivet i stort. Det berör etablerade
            företagskoncerner men också nya entreprenörer eller konstnärer.
            Det innefattar begrepp som det svenska musikundret, film, varumärkesbyggande,
            design och teknik.
          </note>
          <note>
            Digitaliseringen har, som var och en säkert är väl införstådd
            med, inneburit nya utmaningar men också problemställningar att
            förhålla sig till. Sverige är och ska vara ett land i yttersta
            framkant inom detta område. För att uppnå denna starka ställning
            i globala sammanhang gäller det att ha en up to date-noterad och
            väl balanserad inriktning. Som jag ser det finns alltid anledning
            att värna upphovsrätten och inte minst respekten för densamma.
            Ett gemensamt ansvarstagande är en viktig grund för att den svenska
            modellen som sådan ska kunna vara en tillgång även framgent. Som
            enskilda medborgare vill vi följa de lagar och regler som gäller.
            Det i sin tur bygger på att det finns en förståelse och en acceptans
            för dem. En stor del av arbetet kräver också gränsöverskridande
            lösningar, framför allt i ett EU-perspektiv. Det vi kan åstadkomma
            nationellt ska vi självklart ta fasta på.
          </note>
          <note>
            Regeringens proposition om förstärkt följerätt, som vi i dag
            behandlar tillsammans med 24 motionsyrkanden, är ännu ett steg
            på vägen för att stärka de immateriella frågornas betydelse för
            tillväxt och jobb. Här lyfts den kreativa innovatören, i detta
            fall konstnären, fram. Utgångspunkten är att konstnärernas förutsättningar
            att utöva sina verksamheter ska förbättras. De föreslagna lagändringarna
            ska träda i kraft redan den 1 juli i år.
          </note>
          <note>
            Jag yrkar bifall till själva propositionen kring följerätten.
            Inga motioner har, som nämnts, väckts med anledning av propositionen
            som sådan. Det finns dock 24 motionsyrkanden från allmänna motionstiden
            som tar upp immaterialrättsliga frågor ur bredare aspekter. Kring
            dessa finns en enig utskottstext om ett tillkännagivande om att
            göra en översyn av privatkopieringsersättningen. Om detta har
            det under beredningen i utskottet tagits fram ett enigt förslag.
            Utgångspunkten har varit att ta fasta på tänkbara möjligheter
            till förbättringar. Konstruktiva och pragmatiska diskussioner
            har skett mellan partierna.
          </note>
          <note>
            Jag yrkar således bifall till utskottets förslag gällande tillkännagivandet
            om en översyn av privatkopieringsersättningen och i övrigt avslag
            på mo ­ tionerna under punkterna 3, Streamning från olovlig källa,
            och 4, Övriga immaterialrättsliga frågor.
          </note>
          <note>
            Fru talman! När det gäller frågan om privatkopieringsersättningen
            vill jag gärna lyfta fram Copyswede och de kulturskaparorganisationer
            som samordnar de kollektiva förhandlingarna. De har skrivit ett
            brev till oss och framhåller att dramatiker, författare, skådespelare,
            musiker med flera genom detta system får ut den ersättning de
            har rätt till.
          </note>
          <note>
            Vårt beslut innebär att en översyn av systemet ska göras, vilket
            jag välkomnar och tycker är bra. Självklart behöver vi dock fortsätta
            att ha en dialog och ett samtal med berörda företrädare och parter
            för att kunna få ett bra system framöver. Den översyn som nu lyfts
            fram är alltså bra. Vi behöver lyfta in frågor om rimliga ersättningar,
            teknikneutralitet och rättssäkerhet samt frågan om förhållandet
            till EU-rättsliga ramverk.
          </note>
          <note>
            Fru talman! Det har på senare tid tagits en rad initiativ för
            att stärka upphovsrätt och patent på europeisk nivå, och den svenska
            regeringen har i flera av dessa frågor varit pådrivande. Ett nytt
            ramverk för upphovsrätt är en del av EU:s strategi för den digitala
            inre marknaden. Det handlar också om att säkerställa ökad tillgång
            till innehåll inom EU, anpassa vissa undantag till den gränsöverskridande
            miljön, åstadkomma en väl fungerande marknad för upphovsrätt och
            tillhandahålla ett effektivt och balanserat system för efterlevnaden
            som sådan. Från och med den 1 april i år har vi som konsumenter
            också fått möjligheter att använda streamningstjänster för bland
            annat sport, film och tv när vi är på resa inom EU.
          </note>
          <note>
            En viktig del i arbetet med att stärka immaterialrätten på nationell
            nivå gavs 2016 till Patent- och registreringsverket; det gäller
            kunskaps- och informationsspridning kring frågorna. Detta har
            de jobbat med på ett bra sätt sedan dess.
          </note>
          <note>
            De fick 2017 ett kompletterande uppdrag som syftar till att offentliga
            aktörer, näringsliv och allmänhet bättre ska förstå innebörden
            av upphovsrätten och dess omfattning och begränsningar och till
            att detta ska bli en del av den verksamhet som bedrivs i olika
            sammanhang. Främst små och medelstora företag ska uppmärksammas
            på hur de kan motverka och förebygga varumärkesintrång. Arbetet
            ska genomföras i samarbete med Tullverket, Åklagarmyndigheten,
            polisen, Konsumentverket och Läkemedelsverket.
          </note>
          <note>
            Statens medieråd har också fått i uppdrag att informera barn
            och unga om upphovsrätten. Kultur- och demokratiministern har
            initierat och genomfört rundabordssamtal med företrädare för ett
            stort antal aktörer som alla i olika omfattning berörs av den
            olovliga hanteringen av rättighetsskyddat material. Regeringen
            överväger att gå framåt i detta arbete.
          </note>
          <note>
            Fru talman! Slutligen några ord om detta med grovt upphovsrättsbrott
            och grovt varumärkesbrott, som också nämns i texten. En särskild
            utredare har fått i uppdrag att överväga huruvida straffskalorna
            för de allvarligaste fallen behöver skärpas. I sitt betänkande
            föreslår utredaren att grovt brott med särskild skala införs för
            upphovsrättsintrång och varumärkesintrång. Åklagare ska få väcka
            åtal när detta är påkallat ur allmän synpunkt. Specialdomstolar
            har införts i form av Patent- och marknadsdomstolen och Patent-
            och marknadsöverdomstolen.
          </note>
          <note>
            Detta är förvisso frågor som kanske i högre grad berör justitieutskottets
            verksamhet, men de har också sin självklara bäring när det gäller
            näringsliv, företagande och jobb. En viktig utgångspunkt är att
            den som skapar ett verk ska få en rimlig ersättning, att förfalskningar
            ska motverkas och att de kreativa näringarna och teknikutvecklingen
            därmed ska kunna fortsätta att bidra till samhällsutveckling och
            tillväxt.
          </note>
          <note>
            (Applåder)
          </note>
          <note type="speaker">
            Anf. 43 NICLAS MALMBERG (MP):
          </note>
          <note>
            Fru talman! Vi har i år den starkaste kulturbudgeten någonsin
            i Sverige. Därmed har vi förstås också kunnat stärka konstnärers
            förutsättningar. Men likafullt brukar varje bred konstnärspolitisk
            debatt utmynna i konstaterandet att konstnärers förutsättningar
            inte bara kan hanteras inom kulturutskottets ansvarsområde utan
            i högsta grad också är en fråga för både arbetsmarknadsutskottet
            och näringsutskottet.
          </note>
          <note>
            Jag är därför väldigt glad att ett enigt näringsutskott nu har
            tagit ett konstnärspolitiskt perspektiv och lagt fram förslag
            om en stärkt följerätt. Konstnärer kan nämligen inte klara sin
            försörjning bara genom inköp av offentlig konst eller konstnärsstipendier.
            Det måste också i grunden finnas system som säkerställer att konstnärer
            får en rimlig ersättning för sitt arbete. Här är följerätten,
            det vill säga rätten för konstnärer att också få ersättning vid
            andrahandsförsäljning av konst, helt central.
          </note>
          <note>
            Följerätten har funnits länge i Sverige, men med en lite bakvänd
            konstruktion. Det är nämligen konstnärernas rättighetsorganisationer
            som har behövt begära in uppgifter kring vilken konst som har
            sålts. Nu vänder vi på det ansvaret så att det i stället är konsthandlarna
            som årligen måste redovisa vilken konst som har sålts under året.
            Detta förväntas förstås leda till att fler konstnärer kommer att
            få sin berättigade följerättsersättning och att konstnärernas
            ekonomi på det sättet kommer att stärkas.
          </note>
          <note>
            Men jag skulle också vilja hävda att detta på sikt kommer att
            stärka konsthandelns förutsättningar. Många professionella konstnärer
            måste i dag arbeta med annat för att klara sin försörjning. Genom
            att ekonomin stärks för det konstnärliga arbetet kan konstnärer
            i större utsträckning fokusera på det arbetet och på det sättet
            skapa mer konst. Självklart i sammanhanget är att det utan konst
            inte heller finns någon konsthandel.
          </note>
          <note>
            Konstnärernas Riksorganisation, KRO, har länge fört fram krav
            på att genomföra denna förändring. Detta var något jag tog fasta
            på i en av mina första riksdagsmotioner. Tiden var inte riktigt
            mogen för det då, så jag är glad att den är det nu så att vi får
            ett beslut i frågan under mandatperioden.
          </note>
          <note>
            Angående den motion som jag lade fram under allmänna motionstiden
            i höstas har tiden mognat snabbare. Den gäller privatkopieringsersättningen,
            som många har debatterat här tidigare. Jag och andra motionärer
            har lagt fram förslaget att dagens privatkopieringsersättningssystem
            ska skrotas och ersättas med ett statligt ansvar så att staten
            i stället står för ersättningen till rättighetsinnehavarna.
          </note>
          <note>
            Privatkopieringsersättningssystemet hade en inbyggd bugg redan
            när det etablerades – kassettskatten, som den heter i folkmun.
            Även den som köpte kassetter bara för att spela in sin egen musik
            var nämligen tvungen att betala en avgift, som sedan gick till
            andra upphovspersoner. Det fanns dock en legitimitet i systemet
            från start eftersom majoriteten av de kassetter som såldes under
            kassettbandsepoken, om man får kalla den det, utnyttjades för
            att spela in musik från radio och lp-skivor.
          </note>
          <note>
            Legitimiteten fanns alltså där, men den finns inte längre eftersom
            vi i dag har en avgift som bygger på medielagrare som inte på
            något sätt används för att lagra eller kopiera material som någon
            annan har producerat utan för att spara egna bilder, filer eller
            filmer.
          </note>
          <note>
            I våra grannländer har man konstaterat att systemet har överlevt
            sig självt. I Finland och Norge har, som vi har hört, systemen
            ändrats. I Danmark är en förändring av systemet på gång. Det är
            dags att vi i Sverige också tar efter kloka grannländer och reformerar
            systemet här.
          </note>
          <note>
            Jag yrkar bifall till utskottets förslag och avslag på samtliga
            reserva ­ tioner. Reservationerna handlar ju bara om att slå in
            öppna dörrar genom att ge regeringen i uppdrag att göra sådant
            den redan gör. Det är väl kanske därför som ingen av reservanterna
            egentligen har talat för sina respektive reservationer.
          </note>
          <note>
            (Applåder)
          </note>
          <note type="speaker">
            Anf. 44 HÅKAN SVENNELING (V):
          </note>
          <note>
            Fru talman! Att ta till vara digitaliseringens möjligheter på
            bästa sätt är ett av de viktigaste uppdrag vi som politiker har
            för framtiden. Hur vi väljer att reglera, eller till och med om
            vi väljer att reglera eller inte, är avgörande för hur digitaliseringen
            av vårt samhälle tar fart och utformas.
          </note>
          <note>
            Nya tekniska lösningar skapar nya möjligheter att dela och ta
            till vara de resurser som finns. Genom att aktiviteter kan samordnas
            och materiella tillgångar delas kan en gemensam ekonomi skapas.
            Rätt utformat blir tillvaratagandet av digitaliseringen en framgångssaga
            som bygger Sverige starkare. Farliga moment eller skadliga monotona
            uppgifter som förekommer i dag kan till exempel tas över av datorer
            och robotar.
          </note>
          <note>
            På fel sätt blir det om lagstiftning och regleringar hindrar
            positiv tek ­ nisk utveckling. Det är också viktigt att vi ser
            hur digitaliseringens vinster fördelar sig. I en app-ekonomi kan
            en arbetstagare bli både vinnare och förlorare. Det är viktigt
            att den framväxande delningsekonomin regleras på ett sätt som
            förhindrar skatteundandragande, utnyttjande och löne ­ dumpning.
            Vi vill se en utveckling där digitaliseringen leder till ökad
            ef ­ fektivisering och miljö- och klimatvinster, inte till sänkta
            löner och för ­ sämrade fackliga rättigheter.
          </note>
          <note>
            När det kommer till kulturområdet är regleringarna knepiga. Det
            blir ofta svårt och lite klurigt att få till det.
          </note>
          <note>
            Vänsterpartiet har med dagens tillkännagivande till regeringen
            inga ambitioner att minska eller inskränka ersättningarna till
            kulturskaparna. De fria kulturskaparnas möjlighet till en rimlig
            ersättning för det arbete de lägger ned är avgörande för att de
            ska kunna försörja sig och kulturen utvecklas. Samtidigt är det
            viktigt att de näringar som tjänar pengar på kulturskaparnas arbete
            också är de som finansieringar kulturskaparnas ersättning. Precis
            som Copyswede framhåller i sin skrivelse till utskottet är det
            viktigt att utredningen tittar på flera aspekter, som förenligheten
            med EU-rätten och rättssäkerheten, samtidigt som man värnar rimliga
            ersättningar till kulturskaparna och att konsumenter inte ska
            behöva betala dubbelt. Men framtiden kräver en översyn, och därför
            är det rimligt att det finns underlag för ersättningar även i
            framtiden.
          </note>
          <note>
            Jag yrkar bifall till utskottets förslag.
          </note>
          <note type="speaker">
            Anf. 45 PENILLA GUNTHER (KD):
          </note>
          <note>
            Fru talman! Allra först vill jag ställa en formell fråga. Hur
            kommer det sig att jag är sist i den här debatten? Niclas Malmberg
            är ju inte ens ersättare i utskottet. Det tycker jag är intressant.
            Vi har ju en ordning. Jag är alltid sist annars, men någon ordning
            får man väl ändå ha, eller?
          </note>
          <note>
            (TREDJE VICE TALMANNEN: Den frågan kan du få svar på senare.)
          </note>
          <note>
            Tack! Vilken tur att jag då har förberett ett väldigt kort anförande
            till allas glädje!
          </note>
          <note>
            När det gäller detta som vi kan kalla privatkopiering eller piratkopiering
            och andra rättighetsintrång på den digitala marknaden har det
            nu under ganska många år varit viktigt att få fram konkreta lösningar.
            Därför vill jag understryka att jag som kristdemokrat är väldigt
            nöjd med att utskottet är enigt om att det finns behov av att
            ersätta det nuvarande regelverket med ett mer ändamålsenligt system.
            Det måste generera en rimlig ersättning till upphovsmännen för
            den privatkopiering som faktiskt förekommer.
          </note>
          <note>
            Att tillsätta en utredning kan man ibland tycka är något som
            bara drar ut på tiden. Men det viktigaste är att vi är eniga i
            frågan och att vi kan vänta oss ett resultat för alla dem som
            har lidit skada under den tid då ersättningssystemet inte har
            fungerat.
          </note>
          <note>
            Jag skulle också vilja poängtera och göra lite reklam för Patent-
            och registreringsverket, som har lagt ut en film på sin hemsida
            om detta med streamning och andra tjänster som inte alla gånger
            sker på ett lagligt sätt. De gör en verklig kunskapspush för alla
            dem som kanske inte har förstått vikten av att vi gör de här sakerna
            på laglig väg och vad ersättningarna betyder för dem som är upphovsmän,
            oavsett i vilken form ersättningarna har uppstått.
          </note>
          <note>
            Jag vill avsluta med att yrka bifall till utskottets förslag.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 24.)
          </note>
          <note>
            § 10 Kompletterande bestämmelser till EU:s förordningar om energi-
            och däckmärkning
          </note>
          <note>
            Näringsutskottets betänkande 2017/18:NU15
          </note>
          <note>
            Kompletterande bestämmelser till EU:s förordningar om energi-
            och däckmärkning (prop. 2017/18:227)
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under § 24.)
          </note>
          <note>
            § 11 En skärpt straffrättslig reglering av obehörigt tillträde
            till skyddsobjekt
          </note>
          <note>
            Försvarsutskottets betänkande 2017/18:FöU17
          </note>
          <note>
            En skärpt straffrättslig reglering av obehörigt tillträde till
            skyddsobjekt (prop. 2017/18:102)
          </note>
          <note>
            föredrogs.
          </note>
          <note type="speaker">
            Anf. 46 ROGER RICHTOFF (SD):
          </note>
          <note>
            Fru talman! Jag yrkar bifall till reservation 1. Jag kommer nu
            att nämna skälet till det.
          </note>
          <note>
            Regeringens förslag är ju att den som uppsåtligen eller av oaktsamhet
            bryter mot ett förbud ska kunna dömas till fängelse i högst två
            år. Man höjer alltså straffen i straffskalan. Det är bra. Men
            vi tycker att det inte är tillräckligt bra. Vi vill ha en högre
            högstanivå, och vi vill också föra in en lägstanivå. Den lägsta
            nivån fastställer vi också, nämligen tre månaders fängelse, och
            den högsta nivån höjer vi från två till fyra år. Det är skillnaden.
            Det är innehållet i vår motion.
          </note>
          <note type="speaker">
            Anf. 47 KALLE OLSSON (S):
          </note>
          <note>
            Fru talman! Lagstiftningen om skyddsobjekt syftar till att skydda
            byggnader, anläggningar och områden som är särskilt viktiga för
            samhället och inte minst för totalförsvaret. I den aktuella propositionen
            föreslås en straffskärpning när det gäller obehörigt tillträde
            till skyddsobjekt. Brottet ska delas upp i två svårighetsgrader,
            och det ska även omfatta olovligt kvarstannande. För brott av
            normalgraden ska böter inte längre ingå i straffskalan, och straffet
            höjs från högst ett års fängelse till två års fängelse. För mindre
            allvarliga brott ska böter eller fängelse i högst sex månader
            kunna dömas ut.
          </note>
          <note>
            Det finns flera anledningar till att regeringen väljer att gå
            fram med dessa förslag. I praktiken har ju skyddslagen delvis
            satts ur spel eftersom intrång ofta lagförs enligt brottsbalkens
            bestämmelser om olaga intrång av normalgraden. Brottsbalken har
            alltså företräde framför skyddslagen när straffansvar ska utdömas.
            Konsekvensen av detta blir att straffet för intrång många gånger
            stannar vid böter. Det krävs försvårande omständigheter för att
            intrånget ska kvalificeras som grovt och ge en mer ingripande
            åtgärd. Det måste anses otillfredsställande att skyddslagens straffskala,
            som de facto innehåller både böter och fängelse, inte får fullt
            genomslag.
          </note>
          <note>
            Med denna straffskärpning får vi en straffskala som bättre står
            i proportion till hur vi som samhälle ser på allvaret i denna
            brottslighet samtidigt som vi möjliggör för domstolarna att komma
            fram till mer nyanserade påföljdsbestämningar.
          </note>
          <note>
            Med de föreslagna förändringarna kommer straffansvar för intrång
            på skyddsobjekt alltid att följa enligt skyddslagen. Det innebär
            en skärpt syn på brotten, eftersom det i sig kan antas medföra
            att strängare straff än böter kommer att komma i fråga i större
            utsträckning än i dag. Det är regeringens uppfattning att brottstypen
            obehörigt tillträde till skyddsobjekt bör ha en presumtion för
            fängelse.
          </note>
          <note>
            Värt att nämna i sammanhanget är att i såväl Norge som Finland
            och Danmark finns möjligheter att döma ut fängelse eller annan
            påföljd som är mer ingripande än böter.
          </note>
          <note>
            Fru talman! Som förhoppningsvis framgår här finns det ett antal
            juri ­ diska argument och resonemang för att lagstiftningen bör
            förändras. Men förslagen bör också ses i ljuset av den försämrade
            säkerhetspolitiska situa ­ tionen i vårt närområde. Det är ett
            faktum att intresset för underrättelse ­ inhämtning och störande
            av både militär och samhällsviktig verksamhet har ökat. Regeringen
            vidtar för närvarande åtgärder på en rad områden för att stärka
            totalförsvaret. De förändringar i skyddslagen som vi talar om
            här i dag är en viktig pusselbit i det arbetet.
          </note>
          <note>
            Avslutningsvis: När det gäller förslaget i reservationen om att
            även göra försök, förberedelse och stämpling straffbart enligt
            skyddslagen in ­ stämmer regeringen i att det finns goda skäl
            att överväga att gå i den rikt ­ ningen. Även en utskottsmajoritet
            delar den uppfattningen. Men frågan har inte behandlats i denna
            promemoria, och i avsaknad av beredningsunder ­ lag finns därför
            inte förutsättningar att i nuläget överväga ett sådant för ­ slag.
          </note>
          <note>
            Med det, fru talman, yrkar jag bifall till utskottets förslag
            och avslag på reservationerna.
          </note>
          <note type="speaker">
            Anf. 48 ROGER RICHTOFF (SD) replik:
          </note>
          <note>
            Fru talman! Jag tycker att detta är ett bra förslag. Jag skulle
            vilja ställa en fråga. Vi vill ju ha ett lägsta straff – det är
            också en markering. Sedan kan man diskutera om det ska vara två
            eller fyra år – där ligger vi högre. Men varför är ni inte beredda
            att också gå in med en lägstanivå? Det skickar en tydlig signal
            om att detta är ett allvarligt brott. Det är det ena, som jag
            skulle vara tacksam om du kan kommentera.
          </note>
          <note>
            Det andra gäller det som du nämnde på slutet: att ni inte var
            riktigt färdiga i promemorian med detta. Vi lade ju fram ett tillkännagivande,
            som vi inte fick igenom, om att även stämpling till brott ska
            bedömas allvarligt. Just nu är ni inte beredda att göra detta,
            om jag tolkar er rätt. Men kommer ni själva att ta upp den frågan
            längre fram? Och när är ni färdiga med en sådan behandling? Har
            du någon uppfattning om det tidsförhållandet?
          </note>
          <note type="speaker">
            Anf. 49 KALLE OLSSON (S) replik:
          </note>
          <note>
            Fru talman! Ja, jag tolkar det också som att det finns en samsyn,
            brett, i utskottet om att detta är rätt väg att gå. Som jag sa
            i mitt anförande är det regeringens uppfattning att presumtionen
            i normalfallet ska vara fängelse för denna brottstyp. I dag är
            det i normalfallet böter, eftersom man tillämpar brottsbalkens
            bestämmelser. Det är ett problem, och det är det vi vill komma
            åt med den här lagstiftningen.
          </note>
          <note>
            I promemorian skriver man, om jag minns rätt, att endast i undantagsfall,
            det vill säga om brottet är av bagatellartad karaktär, ska ett
            mildare straff än fängelse komma i fråga. I normalfallet är det
            fängelse som gäller.
          </note>
          <note>
            När det gäller den andra frågan vill jag inte spekulera i tidsförhållanden.
            Det är regeringen som har ansvaret att, så att säga, driva den
            beredningsprocessen framåt. Men regeringen har ett beredningskrav
            att förhålla sig till, och underlag för att gå fram i den här
            delen saknades i denna promemoria.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 24.)
          </note>
          <note>
            § 12 Ett utvidgat straffrättsligt skydd för transpersoner
          </note>
          <note>
            Konstitutionsutskottets betänkande 2017/18:KU14
          </note>
          <note>
            Ett utvidgat straffrättsligt skydd för transpersoner (prop. 2017/18:59)
          </note>
          <note>
            föredrogs.
          </note>
          <note type="speaker">
            Anf. 50 JONAS MILLARD (SD):
          </note>
          <note>
            Fru talman! Låt mig börja med att yrka bifall till reservation
            nr 1, från Sverigedemokraterna.
          </note>
          <note>
            I den här propositionen föreslår regeringen att grunden könsöverskridande
            identitet eller uttryck ska läggas till i bestämmelserna om hets
            mot folkgrupp. Tyvärr, fru talman, är det inte första gången vi
            står här och diskuterar just särlagstiftning.
          </note>
          <note>
            I de gamla partiernas Sverige är vissa lite finare än andra.
            Men i vårt Sverige gör vi faktiskt ingen skillnad på folk och
            folk.
          </note>
          <note>
            Regeringens förslag är avhängigt av en grundlagsändring. Enbart
            detta faktum ställer utomordentligt höga krav på att förarbetet
            till propositionen är gediget och att föreslagna förändringar
            är väl förankrade i svensk rättstradition.
          </note>
          <note>
            Regeringens proposition bygger på innehållet i en statlig offentlig
            utredning som har utförts av en särskild utredare. Utredningen
            har inhämtat information och synpunkter från referensgrupper och
            experter men har samtidigt helt saknat parlamentariskt inslag.
          </note>
          <note>
            Svensk rättstradition bjuder att grundlagsändringar i regel ska
            kunna utredas av en parlamentariskt sammansatt kommitté snarare
            än av en liten utredning. Det har nu inte skett, och enbart detta
            faktum är väl egentligen skäl nog att överväga att faktiskt avslå
            hela propositionen. Men frågan är om regeringen på ett godtagbart
            sätt ändå kan motivera denna lagskärpning.
          </note>
          <note>
            I den tidigare propositionen, från 2001, anförde den dåvarande
            socialdemokratiske justitieministern Thomas Bodström följande:
          </note>
          <note>
            ”Regeringen vill framhålla att de personer som ingår i beteckningen
            transpersoner naturligtvis inte är mindre skyddsvärda än andra.
            Men även om det skulle förekomma hetspropaganda mot transpersoner
            som grupp saknas det i vart fall belägg för att detta skulle ha
            skett på ett sådant sätt att det nu skulle kunna motivera någon
            ytterligare begränsning av yttrandefriheten. Denna grupp bör därför
            inte föras in i bestämmelsen om hets mot folkgrupp.”
          </note>
          <note>
            I den nu aktuella propositionen anför regeringen att det torde
            röra sig om i runda slängar 45–75 anmälningar per år. Sverigedemokraterna
            finner därför att förhållandena knappast kan ha förändrats så
            mycket sedan 2001, då den tidigare propositionen avlades, att
            en inskränkning nu skulle kunna vara motiverad. Lagförslaget bör
            därför avslås redan på den här grunden.
          </note>
          <note>
            Fru talman! Medan jag ändå har ordet vill jag lyfta en fråga
            som hör hemma i sammanhanget. För Sverigedemokraterna är principen
            om alla människors lika värde helt central. Därför förväntas också
            alla medborgare ha samma rättigheter och skyldigheter gentemot
            det allmänna under livets olika skeenden. Det innebär att vi motsätter
            oss alla former av otillbörlig särbehandling på grund av personers
            egenskaper eller preferenser. Det är därför anmärkningsvärt att
            regeringen nu väljer att utöka skyddet för en enskild grupp i
            stället för att, som Sverigedemokraterna föreslår, stärka skyddet
            för alla.
          </note>
          <note>
            De som i dag blir utsatta för diskriminering, till exempel på
            politisk grund, kan inte få upprättelse. Det handlar om människor
            som blir uppsagda från sina arbeten, som inte får förlängd anställning,
            som blir uteslutna ur så kallade opolitiska föreningar, som blir
            utkastade från facket eller som nekas hyra lokal. Det sker nästan
            alltid med svepande formuleringar om att man inte delar den gemensamma
            värdegrunden – det är en värdegrund som såklart aldrig definieras
            i mer än svepande ordalag. Dessa människor omfattas i dag inte
            av samma skydd mot diskriminering.
          </note>
          <note>
            Fru talman! All särbehandling, vare sig den är positiv eller
            negativ, måste få ett slut men inte genom att man fortsätter att
            stapla nya diskrimineringsgrunder på varandra. Varken i grundlag
            eller i annan lag bör man räkna upp några särskilt skyddsvärda
            grunder. Vi talade om detta i kammaren för bara några veckor sedan.
          </note>
          <note>
            För att ett sammanhållet och tryggt samhälle ska råda krävs att
            våra gemensamma resurser och krafter används för det gemensammas
            bästa och inte för att gynna enskilda grupper som för tillfället
            uppbär etablissemangets gunst.
          </note>
          <note>
            Att som i dag ha en mängd olika förutsättningar och åtgärder
            när det gäller olika personliga egenskaper och preferenser leder
            till ett godtycke kring vilka som kan anses förtjäna särskilt
            stöd eller vara mer skyddsvärda än andra. Man riskerar med andra
            ord att hamna i en orwellsk situation: Alla är jämlika, men vissa
            är mer jämlika än andra.
          </note>
          <note>
            Hela den nuvarande systematiken med lagstiftade diskrimineringsgrunder
            bör därför avskaffas och i stället ersättas med en enkel regel
            om förbud mot all form av otillbörlig särbehandling. På så sätt,
            fru talman, skyddas alla på ett sätt som motverkar diskriminering
            på riktigt.
          </note>
          <note type="speaker">
            Anf. 51 MIA SYDOW MÖLLEBY (V):
          </note>
          <note>
            Fru talman! Transpersoner är en väldigt utsatt grupp. Enligt
            Folkhälsomyndigheten utsätts transpersoner för diskriminering,
            våld, hot och annan kränkande behandling i betydligt större utsträckning
            än den övriga befolkningen, och det är just för att de är transpersoner.
            Hälsan, framför allt den psykiska hälsan, är betydligt sämre hos
            transpersoner än hos befolkningen i övrigt, vilket troligen till
            stor del kan förklaras av transpersoners utsatta situation.
          </note>
          <note>
            Vänsterpartiet har länge drivit på och motionerat om att man
            ska försöka komma till rätta med detta och öka det straffrättsliga
            skyddet för transpersoner. Därför välkomnar vi förstås regeringens
            proposition, som på många sätt svarar mot de krav som vi har lyft.
          </note>
          <note>
            Men vi har också en del invändningar. Vi invänder mot att regeringen
            – till skillnad från vad som föreslogs i utredningen, som låg
            till grund för propositionen och för lagrådsremissen, och det
            som stod i lagrådsremissen – väljer att införa begreppet könsöverskridande
            identitet eller uttryck i stället för könsidentitet eller uttryck.
          </note>
          <note>
            När man gör så här tar man alltså sin utgångspunkt i att det
            finns en norm, och sedan har man något som överskriver den normen.
            Termen har kritiserats ända sedan den infördes i diskrimineringslagen,
            framför allt för att den är skriven med ett avvikarperspektiv
            och utgår ifrån att det finns en definierad uppfattning om vad
            som är normen.
          </note>
          <note>
            Förutom att peka ut något som avvikande kräver det här också
            att man upprätthåller en norm och att den definieras. Vi kan inte
            ha något som avviker från normen om inte normen är tydligt uttalad.
            Vad som ska betraktas som typiskt manligt respektive kvinnligt
            måste alltså definieras om vi ska kunna betrakta något som könsöverskridande.
          </note>
          <note>
            Det här skiljer sig från hur de andra diskrimineringsgrunderna
            är formulerade. Där har man i stället haft utgångspunkten att
            alla har en etnisk tillhörighet, ett kön och en sexuell läggning.
            Det innebär också att alla skyddas mot diskriminering som har
            samband med etnisk tillhörighet, kön eller sexuell läggning, oavsett
            om den enskilde tillhör den grupp som för tillfället är den rådande
            normen.
          </note>
          <note>
            Det rimliga är att alla individer ska vara skyddade från diskriminering
            utifrån dessa grunder, oavsett hur könsidentitet eller könsuttryck
            förhåller sig till den rådande normen. Därför bör man ändra detta
            på ett sätt som gör att vi frångår avvikarperspektivet.
          </note>
          <note>
            Det svenska begreppet i diskrimineringslagen som man nu inför
            på fler ställen skiljer sig också från de begrepp som används
            på internationell nivå. Där säger man ”gender identity” och ”gender
            expression”, men i Sverige väljer vi alltså ”könsöverskridande”
            i stället.
          </note>
          <note>
            Vi tycker att det finns flera tungt vägande skäl för att ersätta
            den nuvarande termen, och därför yrkar jag också bifall till reservation
            2. Vi tycker givetvis också att det här bör återkomma i all lagstiftning
            där dessa uttryck används, vilket man bland annat ser i reservation
            3.
          </note>
          <note>
            Vad gäller begreppet ”ras” i lagstiftningen har det också varit
            uppe till diskussion vid flera tillfällen. Här har regeringen
            inte kunnat komma fram till något nytt förslag, och de förslag
            som har funnits tidigare finns det, som vi också ser det, klara
            problem med. Därför vill vi att regeringen ska återkomma till
            riksdagen med andra förslag på hur det begreppet ska kunna ersättas.
          </note>
          <note>
            I nuläget yrkar jag alltså bifall till reservation 2.
          </note>
          <note type="speaker">
            Anf. 52 JONAS GUNNARSSON (S):
          </note>
          <note>
            Fru talman! Vi har under en mycket passande tid på året att debattera
            konstitutionsutskottets betänkande 14, Ett utvidgat straffrättsligt
            skydd för transpersoner , eftersom det i morgon är den internationella
            dagen mot homo- och transfobi. Den här debatten blir alltså ett
            fint sätt för riksdagen att uppmärksamma detta.
          </note>
          <note>
            I betänkandet hanteras regeringens proposition med samma namn
            samt ett antal kommittémotioner och förslag från allmänna motionstiden.
            I propositionen föreslås att grunden könsöverskridande identitet
            eller uttryck läggs till dels i bestämmelserna om hets mot folkgrupp
            i tryckfrihetsförordningen och brottsbalken, dels i bestämmelserna
            om olaga diskriminering i brottsbalken. Brotten hets mot folkgrupp
            och olaga diskriminering ska även omfatta hot och uttryck av missaktning
            mot samt diskriminering av transpersoner. Dessutom föreslås att
            samma tillägg görs i brottsbalkens åtalsregel om förolämpning.
          </note>
          <note>
            Det föreslås vidare ett tillägg så att det uttryckligen framgår
            att det vid bedömningen av straffvärdet är en försvårande omständighet
            om ett motiv för ett brott har varit att kränka en person eller
            en grupp av personer på grund av deras könsöverskridande identitet
            eller könsuttryck. Jag vill självkla rt yrka bifall till slutsatser
            na i betänkandet .
          </note>
          <note>
            Det här är mycket efterlängtade förslag. Kunskapen om transpersoners
            stora utsatthet är omfattande och måste tas på största allvar.
            Vi vet att brottsstatistiken visar att brott där transfobiska
            motiv kan identifieras är i kraftigt ökande. Vi vet också att
            transpersoners livssituation i stort många gånger är präglad av
            psykisk ohälsa, rädsla och tankar om självmord. Samtidigt tvingas
            de som vill få sitt personnummer ändrat in i ett vardagskaos,
            och de som vill genomföra någon form av könskorrigerande ingrepp
            tvingas till långa och omfattande vårdprocesser.
          </note>
          <note>
            Transpersoners vardag är på många vis präglad av juridisk rörighet
            samt brister på reglering eller regleringar som inte tar hänsyn
            till deras unika livssituation. I många fall är det också så att
            de starka normer som präglar synen på vår respektive könstillhörighet
            uppenbart hindrar att vi tar kliv framåt som på ett ganska enkelt
            vis skulle underlätta vardagen för många.
          </note>
          <note>
            Människor som trotsar de i samhället djupt rotade normerna om
            kön, oavsett om det sker av fri vilja eller utifrån en känsla
            av att det fack samhället har placerat en i är fel, har inte bara
            juridiska och vårdmässiga bördor att hantera. Just det att de
            bryter mot de mest djupt rotade normerna om hur människor förväntas
            vara gör att utsattheten för hat, hot, missaktning, våld och diskriminering
            är alltför stor.
          </note>
          <note>
            I den undersökning som Europeiska unionens byrå för grundläggande
            rättigheter genomförde 2012 svarade 34 procent av de svarande
            transpersonerna att de utsatts för våld eller hot om våld under
            de senaste fem åren. 10 procent av de svarande från Sverige sa
            att de under det senaste året hade utsatts för våld eller hot
            om våld. 49 procent kände sig diskriminerade eller trakasserade
            under samma period.
          </note>
          <note>
            Tittar man på sammanställningar från Transgender Europe och Ilga-Europe
            över vilket skydd och vilka rättigheter Europas olika länders
            lagstiftning utsträcker till transpersoner blir det tydligt att
            Sverige under en tid har sackat efter när det gäller att ge skydd
            till transpersoner. Även när det gäller att utsträcka och utöka
            grundläggande rättigheter till en grupp som är i desperat behov
            av samhälleliga reformer för att kunna leva mer värdiga liv utan
            normer, juridik och vårdproblem som hindrar sackar vi efter, detta
            trots att vi på 70-talet var först i världen med att ge transpersoner
            rätt till könskorrigerande vård och en ny juridisk könstillhörighet.
          </note>
          <note>
            Det är mot den bakgrunden som regeringens proposition är så otroligt
            välkommen. Jag ser den, tillsammans med avskaffandet av tvångssteriliseringarna
            och rätten till skadestånd för dem som utsattes för sådana, som
            det första steget i en lång radda av nödvändiga reformer för att
            stärka transpersoners situation i det svenska samhället.
          </note>
          <note>
            Utsattheten för våld, hot, missaktning och diskriminering kommer
            säkerligen att kvarstå även efter att de lagförslag som vi diskuterar
            i dag blir verklighet. Dock visar vi nu att sådana brott är extra
            avskyvärda och erkänner att transpersoner är en utsatt grupp som
            måste ges rätt till samhällets fulla stöd.
          </note>
          <note>
            Som vi hörde har utskottet tidigare haft diskussioner och debatter
            i den här kammaren om nödvändigheten av att i grundlag stadfästa
            de olika diskrimineringsgrunderna, och när jag läser och hör vad
            Sverigedemokraterna har att säga om det här måste jag säga att
            jag blir förvånad. Jag tycker att det är väldigt talande att ett
            parti grundat i nazismen även fortsättningsvis vill ha rätten
            att diskriminera.
          </note>
          <note>
            Man pratar om särlagstiftning, trots att det är uppenbart att
            det här handlar om grupper som av samhället har utsatts för missaktning
            och diskriminering och behöver stöd. Jag hör att man inte vill
            göra skillnad på folk och folk, trots att det är det som de här
            regleringarna syftar till: att det ska vara olagligt och förbjudet
            att göra just skillnad på folk och folk.
          </note>
          <note>
            Sverigedemokraterna är det enda partiet som under den här mandatperioden
            inte har stöttat en enda hbtq-reform. Det måste Sveriges väljare
            veta. Detta kommenterar Sverigedemokraternas partiledare med ett
            ”där ser man”.
          </note>
          <note>
            Sverigedemokraterna är det enda partiet som vill fortsätta att
            tvångs ­ sterilisera människor i det här samhället – alltså med
            tvång ta bort männi ­ skors genitalier enbart för att de vill
            byta kön.
          </note>
          <note>
            Det är det enda partiet i riksdagen som vill frångå Sveriges
            internatio ­ nella åtaganden på diskrimineringsområdet, nämligen
            att det finns en skyldighet att se till att det finns en lagstiftning
            som förbjuder diskriminering. Det är djupt allvarligt.
          </note>
          <note>
            Sist, men inte minst, vill jag kommentera det Mia Sydow Mölleby
            anförde om definitionerna. I stort håller jag med. Nu blev det
            svårt att genomföra detta i dagsläget, och jag tror att diskussionen
            måste få leva vidare. I framtiden är det enda rimliga att ha de
            regleringar som Mia förespråkar. Då skulle vi hamna i en situation
            att diskrimineringsgrunden faktiskt omfattar alla i Sverige.
          </note>
          <note>
            Fru talman! Jag vill än en gång tacka utskottet, och jag yrkar
            bifall till förslagen i betänkandet.
          </note>
          <note>
            (Applåder)
          </note>
          <note type="speaker">
            Anf. 53 JONAS MILLARD (SD) replik:
          </note>
          <note>
            Fru talman! Jag satt i bänken och lyssnade med spänning på när
            Jonas Gunnarsson skulle komma in på Sverigedemokraterna. Det är
            ett parti som Jonas Gunnarsson vid flera tillfällen har försökt
            att ge sin tolkning av. Ordspråket att kasta sten i glashus kanske
            aldrig kan vara mer aktuellt än när en socialdemokrat börjar ge
            sig på att försöka definiera ett annat partis hemska historia.
          </note>
          <note>
            Vi kan såklart ägna dessa minuter åt att prata om tvångssterilisering
            och att man ville ge Adolf Hitler Nobelpriset, men jag tror inte
            att det tjänar debatten. Det finns såklart även nutida exempel.
          </note>
          <note>
            Nu har vi frågan om diskrimineringsgrunderna, som är så otroligt
            omdebatterade, och vi har haft invändningar mot en systematik
            som socialdemokrater och övriga partier här inne har förespråkat
            under så lång tid. Där skiljer vi oss åt på det sättet att Sverigedemokraterna
            inte vill tillåta diskriminering av någon, men Jonas Gunnarsson
            tycker att det ska man visst kunna göra. Andra människor ska kunna
            diskrimineras, men inte just de grupperna. Om man hittar en ny
            grupp som man tycker kanske är lite mer skyddsvärd kan just den
            gruppen tillföras i listan över skyddsvärda grupper.
          </note>
          <note>
            Jag förstår inte hur Jonas Gunnarsson, eller någon från ett annat
            parti, kan tycka att det är en bra lösning på problemet. Varför
            kan man inte ha en likvärdig lagstiftning, fru talman? Jag förstår
            inte det.
          </note>
          <note>
            Gunnarsson har tidigare haft all möjlighet att förklara. Han
            lyckades inte då, men jag ger honom en ny chans nu.
          </note>
          <note type="speaker">
            Anf. 54 JONAS GUNNARSSON (S) replik:
          </note>
          <note>
            Fru talman! Det är lustigt att Sverigedemokraterna i den här
            debatten nämner tvångssteriliseringarna.
          </note>
          <note>
            Vi socialdemokrater har faktiskt gjort upp med vår historia.
            Vi har varit med och sett till att avskaffa tvångssteriliseringarna.
            Sverigedemokraterna är det enda parti et som vill fortsätta att
            tvångssterilisera människor i dagens samhälle. De är de enda som
            vill upprätthålla den grymma inställningen gentemot en grupp människor
            i Sverige.
          </note>
          <note>
            När det handlar om synen på diskriminering har ett samhälle ett
            ansvar ett bryta skadliga normer. Det är det som Sverigedemokraterna
            har så uppenbart svårt att förstå, det vill säga att diskriminering
            grundad på en negativ norm gentemot en viss grupp måste adresseras.
            Det handlar inte om att ge människor eller grupper särskilda rättigheter
            som gör att de ställer sig i någon form av högre rang än andra,
            utan det handlar om att utjämna spelplanen och se till att grupper
            som så uppenbart är utsatta i dagens samhälle ges ett skydd som
            de förtjänar och som vi andra faktiskt har enbart utifrån vilka
            vi råkar vara.
          </note>
          <note>
            Detta är själva kärnan i frågan om diskriminering, och det är
            det som internationella konventioner och annat tar sikte på och
            som Sverigedemokraterna helt väljer att bortse från. Pratet om
            missaktning kommer inte att lösa de problem som handlar om normer
            i vårt samhälle. Det kommer inte att lösa de problem som drabbar
            transpersoner, bögar, flator, kvinnor och människor av en annan
            etnisk härkomst. Den regleringen kommer inte att adressera problemet
            med över- och underordning och normer. Dessa frågor vill Sverigedemokraterna
            över huvud taget inte lösa. Det är så uppenbart.
          </note>
          <note type="speaker">
            Anf. 55 JONAS MILLARD (SD) replik:
          </note>
          <note>
            Fru talman! Tack, Jonas Gunnarsson, för svaret!
          </note>
          <note>
            Ungefär så lät det vid den förra debatten också. Vi har inte
            flyttat oss en enda millimeter. Skillnaden är att Jonas Gunnarsson
            anklagar Sverigedemokraterna för att stå upp för tvångssteriliseringar.
            Jag vet inte exakt vad Jonas Gunnarsson syftar på. Jag gissar
            att det handlar om debatten om könsbyte. Där har det tidigare
            i Sverige varit aktuellt med steriliseringar. Då skulle Sverigedemokraterna
            tydligen ha intagit en ställning som enligt Jonas Gunnarsson är
            hemsk. Det skulle innebära att Socialdemokraterna bara för någon
            månad sedan också var ett hemskt parti eftersom man drev frågan
            ända fram till dags dato.
          </note>
          <note>
            Jag kan inte låta bli att bemöta det Jonas Gunnarsson påstår
            om att vår systematik inte skulle träffa dessa grupper. Men det
            är precis vad den gör. Det är frågan om en formulering, en systematik,
            som träffar alla grupper, inte bara en förteckning över grupper
            som Socialdemokraterna och andra partier just i dag tycker är
            extra skyddsvärda.
          </note>
          <note>
            Om man ska vara noga med att följa internationella konventioner
            – det är också något Jonas Gunnarsson och företrädare för andra
            partier ofta lyfter upp – får man hänvisa till vad som står i
            FN:s konvention om de mänskliga rättigheterna. Där finns flera
            diskrimineringsgrunder som inte ingår, till exempel politisk diskriminering.
          </note>
          <note>
            Det finns andra exempel på människor som blir diskriminerade
            som inte täcks här. Jag har en artikel här i min hand där det
            står: Fick inte jobbet – han var stockholmare.
          </note>
          <note>
            Ska det vara en ny diskrimineringsgrund för de människor som
            är stockholmare? Personen i artikeln hade tydligen en arrogant
            attityd och en släpig dialekt, och det dög tydligen inte för den
            arbetsgivaren.
          </note>
          <note>
            Med Sverigedemokraternas systematik skulle faktiskt detta också
            falla inom ramen, och man skulle åtnjuta samma skydd. Personer
            som har könsöverskridande identitet – vilka kläder de vill klä
            sig i – skulle också träffas av denna lagstiftning.
          </note>
          <note>
            Jag förstår att Jonas Gunnarsson har en vilja att misstolka det
            Sverigedemokraterna säger. Vår lösning skyddar betydligt fler
            än vad hans lagstiftning gör. Vår lagsti ftning inkluderar faktiskt
            alla. Den exkluderar inte, som i Jonas Gunnarssons fall, fler
            än den inkluderar.
          </note>
          <note type="speaker">
            Anf. 56 JONAS GUNNARSSON (S) replik:
          </note>
          <note>
            Fru talman! Det var väl ungefär fem år sedan som frågan om tvångs
            ­ steriliseringarna hanterades – inte för någon månad sedan.
          </note>
          <note>
            Som jag beskrev tidigare var Sverige först i världen med att
            utsträcka rättigheter till transpersoner. Olyckligtvis fanns då
            kvar rester av lagstiftning om tvångssterilisering som fördes
            in i den lagstiftningen. Det åtgärdades under förra mandatperioden
            – tack och lov.
          </note>
          <note>
            Sverigedemokraterna tyckte att det var rimligt att fortsätta
            att tvinga människor till onödiga kirurgiska ingrepp. Vad jag
            har förstått har man inte ändrat inställning. Som jag sa tidigare
            har man under denna mandatperiod inte velat genomföra en enda
            hbtq-politisk reform, och man har varit emot allt. Detta kommenterar
            deras partiledare med: Jaha.
          </note>
          <note>
            Man måste inse att diskriminering handlar om strukturer och normer.
            Sverigedemokraterna vill upprätthålla skadliga normer, som ger
            dem möjlighet att diskriminera och sätta en grupp människor över
            andra. Det är enda anledningen till att jag kan se att man faktiskt
            vill avskaffa dagens ordning.
          </note>
          <note>
            Jag håller med om att det emellanåt kan finnas politisk diskriminering.
            På arbetsmarknaden löses dessa frågor i de allra flesta fall.
            Det är bra. På vilket sätt skulle detta att tvinga en socialistisk
            organisation att ta in rasister lösa diskrimineringsproblem? Jag
            förstår inte varför man ens skulle vilja vara medlem i en sådan
            organisation – om man nu är till exempel sverigedemokrat.
          </note>
          <note>
            Dessutom finns frågan om lokaler. Det handlar i många stycken
            om organisationer som agerar i enlighet med en viss värdegrund.
            Där vill en del partier och rörelser ta sig in, trots att de faktiskt
            inte delar organisa ­ tionens grundläggande syn på samhället.
          </note>
          <note>
            (Applåder)
          </note>
          <note type="speaker">
            Anf. 57 IDA DROUGGE (M):
          </note>
          <note>
            Fru talman! Mycket – för det mesta bra – har redan sagts i debatten.
            Jag börjar med att yrka bifall till förslaget i betänkandet.
          </note>
          <note>
            Vi moderater har haft en motion i frågan, och vi har drivit frågan
            om ett utökat skydd för transpersoner länge. Därför tycker vi
            att det är positivt att den utredning som startades 2014 har lett
            fram till att dessa förslag till lagändringar äntligen kommer
            på plats och blir av. Det kommer att innebära en reell praktisk
            och stor skillnad för extremt utsatta individer i samhället. Därför
            är vi måna om att genomföra denna förändring.
          </note>
          <note>
            Jag kan ändå hålla med om den kritik som framfördes här av Vänsterpartiet.
            Även från moderat håll hade vi gärna sett att man kunde använda
            ett uttryck som inte är exkluderande, använda ”könsidentitet”
            i stället för ”könsöverskridande identitet”. Men för oss är det
            också viktigt att här och nu få till stånd en lagstiftning. Att
            vänta är inte ett alternativ för oss. Därför ställer vi oss bakom
            det här förslaget.
          </note>
          <note>
            Sverige har under de senaste åren blivit bättre för hbtq-personer.
            Alliansregeringen genomförde många reformer som redan har nämnts
            i debatten: en enhetlig diskrimineringslag, könsneutrala äktenskap,
            avskaffande av tvångssterilisering och möjlighet för hbtq-personer
            att adoptera. Dessutom vill jag påstå vad gäller de negativa attityder
            som finns i Sverige att mycket har blivit bättre på många håll
            i landet. Men det är också viktigt att komma ihåg och poängtera
            att i många områden runt om i Sverige har det inte blivit bättre.
            Tvärtom, tyvärr – hedersförtryck ökar, och utsattheten för transsexuella
            i många av våra utanförskapsområden är inte mindre i dag än den
            var för ett antal år sedan.
          </note>
          <note>
            Den moderata utgångspunkten är att vi som människor alla ska
            ha samma möjlighet att utvecklas och förverkliga oss efter vår
            potential, att vi ska behandlas lika och ha lika möjligheter och
            att ingen ska tvingas tillbaka eller hållas tillbaka av fördomar
            eller diskriminering. Men eftersom det inte är så i dag anser
            vi att vi som samhälle och genom den lag vi har behöver agera.
          </note>
          <note>
            Om vi inte hade haft diskriminering, om vi alla hade behandlats
            lika oavsett om vi var transsexuella eller inte, hade vi inte
            behövt detta. Det hade såklart varit det allra bästa, men nu är
            inte världen och Sverige så.
          </note>
          <note>
            Jag skulle avslutningsvis vilja poängtera att inte alla dessa
            lagförslag och lagändringar kommer att kunna träda i kraft nu
            på en gång. En del av dem kommer att behandlas tillsammans med
            bland annat grundlagsändring och ändring av tryckfrihetsförordningen
            vid senare tillfälle. Så behöver det såklart vara.
          </note>
          <note>
            (Applåder)
          </note>
          <note type="speaker">
            Anf. 58 MIA SYDOW MÖLLEBY (V) replik:
          </note>
          <note>
            Fru talman! Jag tycker att det finns anledning att göra ett förtydligande
            eller kanske visa på vad den reservation jag hänvisar till innebär.
          </note>
          <note>
            Jag delar helt och hållet Idas uppfattning att det vore olyckligt
            om vi inte skulle få någon lagstiftning på plats och vara tvungna
            att vänta ytterligare. Vissa delar av det här kommer från och
            med den 1 juli och andra delar i ett senare skede, när det blir
            ett nytt beslut efter valet.
          </note>
          <note>
            Jag vill påpeka att den reservation jag hänvisar till inte handlar
            om ett tillkännagivande att regeringen ska återkomma utan om ett
            skarpt lagförslag som finns med i vårt betänkande. Bilaga 2 innebär
            ett annat lagförslag; den enda skillnaden är att det i stället
            för ”könsöverskridande identitet eller uttryck” ska stå ”könsidentitet
            och uttryck”, det vill säga att vi avstår från att göra en normativ
            lagstiftning där vi hänvisar till ett slags avsteg från normen
            utan gör en lagstiftning som träffar alla utifrån könsidentitet
            och könsuttryck.
          </note>
          <note type="speaker">
            Anf. 59 IDA DROUGGE (M) replik:
          </note>
          <note>
            Fru talman! Tack för det förtydligandet från Vänsterpartiet!
            Det var inte min mening att på något sätt få någon att tro att
            Vänsterpartiet i det här fallet inte ville att vi skulle genomföra
            förändringar i den här riktningen.
          </note>
          <note>
            Däremot fick den utredningen och de formuleringarna kritik, och
            vi tycker att det finns fog för den kritiken och att vi därför
            inte i dag kan införa den typen av formuleringar i lagstiftningen
            – även om vi förstår och från början själva föreslog precis den
            formulering som Vänsterpartiet föreslår.
          </note>
          <note type="speaker">
            Anf. 60 MIA SYDOW MÖLLEBY (V) replik:
          </note>
          <note>
            Fru talman! Jag konstatera att i övriga diskrimineringsgrunder
            är det inte en sådan formulering – att det ska vara en avvikelse
            från normen för att utgöra grund för diskrimineringslagstiftning.
            Jag tycker att det är märkligt. Det finns kritik, men det är alltid
            avvägningar i en lagstiftningsfråga. För vår del överstiger vikten
            av ordentlig lagstiftning vikten av den kritik som finns.
          </note>
          <note>
            Vi ser fram emot att det kommer förbättringar från andra partier
            av det som läggs fram i dag och att Moderaterna kommer att driva
            att det ska vara en generell lagstiftning som gäller för könsidentitet
            och könsuttryck – oavsett om de är avvikande från den för tillfället
            rådande normen. Är det så jag ska tolka inlägget?
          </note>
          <note type="speaker">
            Anf. 61 IDA DROUGGE (M) replik:
          </note>
          <note>
            Fru talman! Ja, kritiken och formuleringarna finns ju att läsa
            direkt i de remissvar som har inkommit från bland annat Lagrådet.
          </note>
          <note>
            Som jag uppfattat det handlar det om att vi har en diskrimineringslag
            som är till för att skydda extra utsatta minoriteter. Det handlar
            inte om att uttrycket ”könsöverskridande identitet” förhåller
            sig negativt till en norm, utan det handlar om att det skulle
            omfatta oss alla och därmed inte peka ut exempelvis transpersoner
            som en minoritet som är särskilt utsatt.
          </note>
          <note type="speaker">
            Anf. 62 AGNETA BÖRJESSON (MP):
          </note>
          <note>
            Fru talman! Att få vara den man är ska vara en rättighet för
            alla i Sverige. Men för några kan det vara en kamp varje dag att
            våga och orka vara öppen med sin identitet för vänner och familj,
            att våga säga ifrån vid homofobiska eller transfobiska skämt i
            fikarummet eller att våga vara sig själv ute på gatorna trots
            omvärldens motstånd. Kampen förs i vardagen – på bussen, på anställningsintervjun
            – mot de normer som kan vara nästan förgörande för många människor.
          </note>
          <note>
            Tidigare har vi hört här om de studier som gjorts när det gäller
            psykisk ohälsa. Enligt Folkhälsomyndighetens undersökning från
            2015 har mer än var tredje transperson övervägt att ta sitt liv
            och var femte blivit utsatt för våld.
          </note>
          <note>
            I den omfattande utredning som Ulrika Westerlund avlämnade till
            regeringen förra året visas också på rent regelkrångel som kan
            uppstå vid könsbyte. En person säger så här: ”Inga företag verkar
            ha rutiner eller kunskap. Tidvis var jag utan ID, utan pengar,
            utan köplats i bostadsförmedlingen och tusen andra bekymmer. Dessutom
            försvann mitt frikort på apoteket … Allt var kaos.” Det är krångligt
            och tufft i verkligheten.
          </note>
          <note>
            I betänkandet KU14 behandlas regeringens proposition 2017/18:59
            Ett utvidgat straffrättsligt skydd för transpersoner . Vi behandlar
            också två följdmotioner och nio motionsyrkanden från allmänna
            motionstiden.
          </note>
          <note>
            Propositionen som KU:s majoritet står bakom stärker transpersoners
            skydd i straffrätten. De lagändringar som regeringen föreslår
            medför att transpersoner skyddas fullt ut av hatbrottslagstiftningen.
          </note>
          <note>
            I dag omfattar bestämmelserna till exempel hudfärg, trosbekännelse
            och sexuell läggning. I propositionen föreslås att grunden könsöverskridande
            identitet eller uttryck läggs till i bestämmelserna om hets mot
            folkgrupp, olaga diskriminering och åtalsregeln som avser förolämpning.
          </note>
          <note>
            Det ska också uttryckligen framgå att det är en försvårande omständighet
            om ett motiv för ett brott har varit att kränka på grund av könsöverskridande
            identitet eller uttryck.
          </note>
          <note>
            Regeringen föreslår också en ändring i straffrätten som inte
            bara har med transpersoner att göra. Bestämmelserna om olaga diskriminering
            och åtalsregeln som avser förolämpning utvidgas.
          </note>
          <note>
            Dessa förändringar löser givetvis inte allt. Det kommer att finnas
            mycket kvar att göra i arbetet med att stärka transpersoners rättigheter.
            Men propositionen är ett viktigt steg i rätt riktning, och jag
            yrkar därför bifall till den.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 24.)
          </note>
          <note>
            § 13 Några ändringar i riksdagsordningen
          </note>
          <note>
            Konstitutionsutskottets betänkande 2017/18:KU26
          </note>
          <note>
            Några ändringar i riksdagsordningen (framst. 2017/18:RS5)
          </note>
          <note>
            föredrogs.
          </note>
          <note type="speaker">
            Anf. 63 FREDRIK ERIKSSON (SD):
          </note>
          <note>
            Fru talman! Alla som känner mig någorlunda vet att jag tycker
            om att resa, både i Sverige och utomlands. Här i Sverige händer
            det ibland att jag får höra: Ni riksdagsledamöter tjänar alldeles
            för bra. Jo, det är sant, jag tjänar ungefär som min gamla inköpschef
            på landstinget. Men så jobbar jag de flesta kvällar och helger
            också. Jag vet att det skiljer sig åt beroende på vilket utskott
            man sitter i, men för oss i KU är det i alla fall så.
          </note>
          <note>
            Utomlands är tongångarna oftast desamma men samtidigt annorlunda.
            Politikerna tjänar alldeles för mycket och har inte sällan en
            köpkraft som motsvarar 20, 50 eller till och med 100 gånger så
            mycket som den normala genomsnittslöntagaren. Sitter man en eller
            två mandatperioder behöver man inte göra mycket mer under resten
            av livet.
          </note>
          <note>
            När jag berättar hur det ser ut i Sverige skrattar de nästan
            och tror mig inte riktigt. Ofta får jag följdfrågan: Men du har
            väl i alla fall bil med privatchaufför? Nej, jag åker buss, tunnelbana
            och spårvagn som vem som helst. Det jag har är en liten övernattningslägenhet,
            men där är jag i princip bara när jag sover eller behöver tvätta
            mina kläder. Det brukar de också ha lite roligt åt av någon anledning
            – att vi riksdagsledamöter tvättar våra egna kläder precis som
            alla andra.
          </note>
          <note>
            Tydligen bor deras politiker i bevakade herrgårdar med en mindre
            armé av tjänstefolk som servar dem med än det ena, än det andra.
          </note>
          <note>
            När jag då frågar tillbaka vem det är som har bestämt att det
            ska vara så blir deras självklara svar: politikerna själva.
          </note>
          <note>
            Fru talman! Det är väl här någonstans det lätt kan gå överstyr,
            när man själv börjar bestämma över sina egna villkor och ersättningar.
          </note>
          <note>
            Det känns rätt skönt för mig att kunna svära mig fri och säga:
            Jag befattar mig över huvud taget inte med dessa frågor. Vi har
            Riksdagens arvodesnämnd som fattar alla dessa beslut åt oss.
          </note>
          <note>
            Så långt hade allting kunnat vara gott, fru talman – om det inte
            vore för att den naturliga följdfrågan förstås blir: Jaha, och
            vem utser den nämnden då? Jo, det gör vi ju förstås själva sedan
            några år tillbaka av någon outgrundlig anledning. Då skrattar
            de lite och säger: Men då är ni väl snart i kapp oss.
          </note>
          <note>
            Varför gjordes denna ändring? Det kan jag inte säga. Men vad
            jag skulle vilja säga när jag får frågan är: Jag har inte bestämt
            mina villkor, jag har inte valt dem som bestämmer mina villkor
            och jag har inte ens varit med och berett förslaget.
          </note>
          <note>
            Därför föreslår vi att man bör utreda om man ska återgå till
            den ordning som gällde tidigare, det vill säga att Riksdagsförvaltningens
            tjänstemän tar fram och föreslår namn som riksdagsstyrelsen kan
            besluta om. De bestämmer ju fortfarande om ersättningarna till
            arvodesnämndens ledamöter och utser alltjämt ledamöterna i andra
            tunga nämnder som kan påverka vår vardag, såsom Riksdagens ansvarsnämnd
            och Partibidragsnämnden.
          </note>
          <note>
            Alternativt finns det kanske en helt annan instans som är ännu
            bättre lämpad att bereda och utse lämpliga personer för dessa
            grannlaga uppgifter. Vad vet jag?
          </note>
          <note>
            Fru talman! Riksdagens arvodesnämnd har i sitt remissvar anfört
            att det allt oftare kan uppstå jävssituationer i nämnden och att
            de då skulle behöva ha tillgång till suppleanter för att vara
            beslutsföra. Så varför inte bara ge dem det? Det behöver inte
            ens kosta någonting om inte suppleanterna behöver gå in och tjänstgöra.
            Då är det tydligt från början, och såväl KU som kammaren slipper
            hasta fram något ad hoc-betonat förslag på person att välja för
            att nämnden ska kunna hantera ett enskilt ärende.
          </note>
          <note>
            Jag tror att de flesta inser att en sådan på förhand given ordning
            vore att föredra. Varför vissa verkar vilja krångla till saker
            i onödan får de faktiskt svara på själva.
          </note>
          <note>
            Jag yrkar bifall till reservationerna 1 och 3.
          </note>
          <note>
            (Applåder)
          </note>
          <note>
            I detta anförande instämde Jonas Millard (SD).
          </note>
          <note type="speaker">
            Anf. 64 EVA-LENA GUSTAVSSON (S):
          </note>
          <note>
            Fru talman! Jag yrkar bifall till konstitutionsutskottets förslag
            och avslag på reservationerna.
          </note>
          <note>
            Detta är inte ett stort ideologiskt och principiellt omfattande
            betänkande såsom många andra av KU:s betänkanden, till exempel
            det förra. Det kan verka lite tråkigt eftersom det rör formalia
            och administration i riksdagens vardagsarbete. Men det är då rakt
            inte oviktigt, för vardagsarbetet i riksdagen är viktigt.
          </note>
          <note>
            I korthet handlar förslaget om att valet av talman ska ske med
            acklamation, alltså bifallsrop, om det bara finns en nominerad
            kandidat. Finns det fler kandidater blir det förstås en annan
            process med sluten omröstning.
          </note>
          <note>
            Viktigt i detta betänkande är att rutinerna vid interpellationsdebatter
            ändras. Om detta finns mycket att säga, men här handlar det om
            att talare utöver interpellanten hädanefter måste anmäla sig senast
            under första debattomgången i stället för som nu, senast i andra
            omgången.
          </note>
          <note>
            I övrigt anpassas bestämmelserna för talmannens samråd om vilken
            tid interpellationssvar ska lämnas till praxis.
          </note>
          <note>
            Interpellationer är ett viktigt redskap för den enskilda riksdagsledamoten.
            Man kan ställa många frågor i kammaren som berör inte bara det
            egna utskottet utan kanske framför allt mycket av det som sker
            hemmavid. Detta uppmärksammas mycket.
          </note>
          <note>
            Som tidigare ledamot nämnde föreslås också att det inte ska utses
            suppleanter för ledamöterna i arvodesnämnden. Dock ska en ersättare
            för ordföranden väljas särskilt, vilket är en viktig markering.
          </note>
          <note>
            I övrigt föreslås några redaktionella ändringar.
          </note>
          <note>
            Fredrik Erikssons resonemang är intressant. I helgen resonerade
            jag om våra förutsättningar med min sons svärmor. Hon är från
            Italien, och där är dessa frågor mycket heta. Hon hade ett helt
            annat perspektiv än Sverigedemokraterna. Hon uppskattade hur gediget
            vi jobbar med dessa frågor och tyckte att vi har en bra ordning.
            Man kan alltså se på det ur olika perspektiv.
          </note>
          <note>
            Ändringarna träder i kraft den 1 september, så det blir den nya
            riksdagen som kommer att jobba så.
          </note>
          <note>
            Jag yrkar bifall till utskottets förslag och avslag på reservationerna.
          </note>
          <note>
            (Applåder)
          </note>
          <note type="speaker">
            Anf. 65 FREDRIK ERIKSSON (SD) replik:
          </note>
          <note>
            Fru talman! Tack, Eva-Lena!
          </note>
          <note>
            Först och främst blir jag lite orolig. Eva-Lena Gustavsson anförde
            från talarstolen att betänkandet kanske inte är principiellt viktigt.
            Visst, det finns säkert vissa delar som är av mer formaliakaraktär,
            men jag vill ändå hävda att det, som jag försökte exemplifiera
            i mitt anförande, är principiellt besvärande att vi går in och
            har synpunkter, oavsett om vi ska höja eller sänka våra egna arvoden,
            och att vi över huvud taget är med och påverkar dessa frågor.
            Det är ju inte därför, hoppas jag, som du och jag har gett oss
            in i politiken – för att vi ska försöka sko oss själva – utan
            det har vi gjort för att vi ska försöka fokusera på vårt uppdrag
            och göra det bästa för väljarna.
          </note>
          <note>
            Jag håller med Eva-Lena Gustavsson och hennes sons svärmor. Det
            är jättebra, och vi är helt överens – det är precis detta jag
            säger. När jag är ute och reser och träffar människor från andra
            länder och diskuterar dessa frågor vill jag kunna visa att vi
            verkligen har en oantastlig ordning i Sverige. Men med den senaste
            ändring en som gjordes upplever jag att det har blivit mer antastligt.
            Detta märker jag på de reaktioner jag får när jag berättar om
            dessa saker.
          </note>
          <note>
            Jag förstår inte. Vari består den principiella invändningen från
            Socialdemokraterna mot att ha en ordning där riksdagsledamöter
            håller sig på en armlängds avstånd från att välja de personer
            som sätter och beslutar om våra villkor?
          </note>
          <note>
            Jag har en fråga till, men den kan jag ta i nästa inlägg. Du
            kan börja med att svara på denna fråga.
          </note>
          <note type="speaker">
            Anf. 66 EVA-LENA GUSTAVSSON (S) replik:
          </note>
          <note>
            Fru talman! Det är klart att detta är viktigt principiellt, men
            i förhållande till det som vi nyss diskuterade tycker jag att
            dessa frågor har olika värden. Naturligtvis kan man se det olika,
            som du och jag gör , Fredrik Eriksson .
          </note>
          <note>
            Det är klart att det är viktigt principiellt att ha en ordning
            där människor kan uppfatta att vi inte är korrupta, så som man
            faktiskt gör i Italien, och att kunna hålla saker på distans.
            En armlängds avstånd kallar du det, men jag kallar det för personlig
            integritet.
          </note>
          <note>
            Det är viktigt vilka som sitter i arvodesnämnden. Det är en fråga
            för oss att verkligen se till att ha personer som klarar personlig
            integritet och som klarar av att inse när de själva är jäviga
            eller inte. Detta är inget ovanligt, utan det finns i alla sammanhang
            där det finns politiskt förtroendevalda – kommun, landsting, riksdag
            och var det nu än är. Man måste alltid fundera på var man står
            i denna fråga. Det är inte alltid lätt – det vet vi också – men
            där får man luta sig på och få stöd av varandra.
          </note>
          <note>
            Det som är den stora frågan här – interpellationerna – kommer
            vi att jobba vidare med i konstitutionsutskottet i andra ärenden.
            Vi har ett granskningsärende där. Det är en fråga som lever vidare.
            Varje fråga och ordning där vi har tänkt till måste vi förhålla
            oss till. Ingenting är hugget i sten.
          </note>
          <note type="speaker">
            Anf. 67 FREDRIK ERIKSSON (SD) replik:
          </note>
          <note>
            Fru talman! Tack, Eva-Lena!
          </note>
          <note>
            Jag tolkar det trots allt som att vi är överens om rätt så mycket.
          </note>
          <note>
            I mitt anförande berörde jag bara de delar där vi inte är överens.
            När det kommer till interpellationsinstrumentet och de bitarna
            har vårt parti inte haft avvikande mening eller följdmotionerat,
            utan vi har varit överens om att detta är viktiga frågor att jobba
            med.
          </note>
          <note>
            Vi verkar också vara överens om att målsättningen är att upprätthålla
            ett respektavstånd och en integritet. Vi har lite olika uppfattningar
            om det är vi själva som ska göra dessa avgöranden och överväganden
            eller om vi kanske i största möjliga mån ska överlåta det till
            någon annan, till exempel en professionell tjänstemannakår.
          </note>
          <note>
            Jag tänkte återkomma till min andra fråga. Eva-Lena spelade nästan
            in mig där när hon pratade om jävssituationer och hur problematiska
            sådana kan bli. Jag noterade att Eva-Lena anförde i talarstolen
            att man ska utse en ersättare till ordföranden, men det är trots
            allt ändå så att hela nämnden måste vara närvarande för att vara
            beslutsför. Varken ordföranden eller en ledamot får bedöma sig
            vara jävig. I den situationen skulle nämnden inte kunna bereda
            ärendet och fatta beslut.
          </note>
          <note>
            Vari består det principiella motståndet från Socialdemokraterna
            mot att helt enkelt se till att det väljs några suppleanter som
            finns enkelt tillgängliga för arvodesnämnden utifall att någon
            upplever att det inte är lämpligt att de är delaktiga i ett beslut?
            Detta skulle snarare motivera och underlätta för en person som
            känner att det är ett gränsfall och att det kanske är bättre att
            ta ett steg tillbaka.
          </note>
          <note>
            Och så kan vi ha en enkel ordning där vi plockar in en på förhand
            vald suppleant i stället för att gå tillbaka till KU och försöka
            bereda ett nytt förslag som kammaren ska välja och så vidare.
          </note>
          <note>
            Varför krångla till det i onödan?
          </note>
          <note type="speaker">
            Anf. 68 EVA-LENA GUSTAVSSON (S) replik:
          </note>
          <note>
            Fru talman! Jag tänker att väldigt mycket ändå är på principiell
            nivå, och då klarar vi att jobba vidare med detta. Jag tror att
            vi kommer att lösa det här tillsammans.
          </note>
          <note type="speaker">
            Anf. 69 MARTA OBMINSKA (M):
          </note>
          <note>
            Fru talman! Detta ärende skiljer sig rätt mycket från det förra.
            Det är formellt men också viktigt.
          </note>
          <note>
            Till att börja med yrkar jag bifall till utskottets förslag och
            avslag på reservationerna. Utskottet föreslår att riksdagen antar
            riksdagsstyrelsens framställning Några ändringar i riksdagsordningen
            .
          </note>
          <note>
            Det som föreslås är att valet av talman ska genomföras med acklama
            ­ tion om det bara finns en kandidat.
          </note>
          <note>
            Det föreslås också att talmannen inte behöver samråda med en
            interpellant om vid vilket sammanträde ett interpellationssvar
            ska lämnas om svaret lämnas inom den tvåveckorsperiod då interpellationer
            ska besvaras.
          </note>
          <note>
            Dessutom föreslås att den riksdagsledamot som vill delta i en
            interpellationsdebatt ska anmäla sig senast under den första omgången
            i debatten, i stället för under den andra omgången.
          </note>
          <note>
            Därutöver ska det förtydligas i riksdagsordningen att Riksdagsförvaltningen
            ska meddela arkivföreskrifter.
          </note>
          <note>
            Sedan, när det gäller den fråga som var uppe nyss, föreslås att
            det i riksdagsordningen ska tydliggöras att s uppleanter inte
            ska utses till R iksdagens arvodesnämnd, däremot fortsatt en ersättare
            för ordföranden.
          </note>
          <note>
            Härutöver redovisas bedömningen att bestämmelsen om när skriftliga
            frågor ska besvaras inte ska ändras. Detsamma gäller bestämmelsen
            om att riksdagen på förslag av talmannen beslutar när propositioner
            behandlas. Dessa ändringar föreslås träda i kraft den 1 september
            2018.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 24.)
          </note>
          <note>
            § 14 EU:s förordning om penningmarknadsfonder och ett par andra
            värdepappersmarknadsfrågor
          </note>
          <note>
            Finansutskottets betänkande 2017/18:FiU38
          </note>
          <note>
            EU:s förordning om penningmarknadsfonder och ett par andra värdepappersmarknadsfrågor
            (prop. 2017/18:148)
          </note>
          <note>
            föredrogs.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades under § 24.)
          </note>
          <note>
            § 15 En ändamålsenlig kommunal bokföring och redovisning
          </note>
          <note>
            Finansutskottets betänkande 2017/18:FiU42
          </note>
          <note>
            En ändamålsenlig kommunal bokföring och redovisning (prop. 2017/18:149)
          </note>
          <note>
            föredrogs.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades under § 24.)
          </note>
          <note>
            § 16 Skattetillägg vid rättelse på eget initiativ
          </note>
          <note>
            Skatteutskottets betänkande 2017/18:SkU18
          </note>
          <note>
            Skattetillägg vid rättelse på eget initiativ (prop. 2017/18:144)
          </note>
          <note>
            föredrogs.
          </note>
          <note>
            Anf. 70 OLLE FELTEN (-):
          </note>
          <note>
            Fru talman! Jag börjar med att yrka bifall till vår reservation
            i betänkandet.
          </note>
          <note>
            Det förslag från regeringen som detta betänkande behandlar är
            ett av de mest påtagligt kontraproduktiva lagförslag jag har sett
            under mina snart fyra år i Sveriges r iksdag. Förslaget har en
            god ansats, nämligen att minska skattefusk och skatteundandragande.
            Det är ett syfte vi helt ställer oss bakom. Tyvärr leder dock
            detta förslag 180 grader i fel riktning.
          </note>
          <note>
            Förslaget handlar i huvudsak om att skärpa sanktionsmöjligheterna
            genom utdömande av skattetillägg mot dem som medvetet eller omedvetet
            lämnat felaktiga uppgifter till Skatteverket, oavsett om felet
            skulle kunna bedömas som ett brott eller inte. I dag får Skatteverket
            utdöma sådana sanktioner om Skatteverket hittar felet och initierar
            en rättelse. Det är en i grunden bra ordning, eftersom den ger
            den enskilde möjlighet att göra korrigeringar på egen hand utan
            att drabbas av sanktioner innan Skatteverket har uppdagat bristerna.
            Man ska inte straffas om man gör rätt. Svårare än så behöver det
            inte vara.
          </note>
          <note>
            Om rättelsen innebär att man behöver betala in mer skatt eller
            andra avgifter bör givetvis en ränta läggas på, eftersom man inte
            ska tjäna på att betala in beslutade skatter senare än vad regelverket
            föreskriver. Men man ska inte straffas för att man rättar ett
            fel som man själv hittar och korrigerar utan inblandning av Skatteverket.
          </note>
          <note>
            I propositionen föreslås att Skatteverket ska kunna ta ut skattetillägg
            efter självrättelser om Skatteverket har informerat om att verket
            ska ge ­ nomföra en generell kontroll, det vill säga om Skatteverket
            har sagt att man ska göra sitt arbete. Detta är under förutsättning
            att rättelsen har en koppling till den generella kontrollen och
            om den görs senare än två må ­ nader efter utgången av den månad
            då Skatteverket informerade om sin kontrollverksamhet. Det betyder
            att om Skatteverket, till exempel på sin hemsida, har informerat
            om att man gör generella skattekontroller och en person lämnar
            in sin självrättelse, till exempel tre månader efter att infor
            ­ mationen skrevs på hemsidan, kan Skatteverket utdöma skattetillägg
            som straff.
          </note>
          <note>
            Fru talman! Detta förslag blir kontraproduktivt. Principen slår
            fel, och det föreslagna tidsfönstret är på tok för kort. Om en
            person riskerar skattetillägg, oavsett om man gör en självrättelse
            eller om Skatteverket kräver en rättelse efter att de har hittat
            felet, kommer många att avstå från att lämna en självrättelse
            i förhoppningen om att Skatteverket inte ska hitta felet. Allt
            annat vore en sensation. Det finns inte heller något resonemang
            om denna risk i propositionen eller i betänkandet, vilket är allvarligt,
            eftersom flera tunga remissinstanser har pekat på just denna risk.
          </note>
          <note>
            Ordningen bör naturligtvis vara kvar i befintlig utformning,
            samtidigt som Skatteverket ökar sina informationsinsatser om sina
            kontroller. Det blir ett incitament för dem som kanske känner
            på sig att de har missat någonting att faktiskt gå in och göra
            en extra kontroll och skicka in sina rättelser. Det är det enda
            vettiga sättet att öka incitamenten för människor att göra rätt
            och därigenom förbättra kvaliteten i skatteuppbörden samtidigt
            som risken för skatteundandraganden minskar. Med regeringens förslag
            minskar i stället incitamenten för att göra rätt , och risken
            för skatteundandragande ökar . Det är precis tvärtemot syftet
            med förslaget.
          </note>
          <note>
            Alternativ för Sverige anser att vi ska ha ett rättssäkert förvaltningssystem
            i Sverige och att man alltid ska kunna rätta sina fel och brister
            utan att straffas så länge felen inte är direkt brottsliga. Att
            göra en självrättelse av ett fel kan aldrig bedömas som ett uppsåt
            att begå ett brott.
          </note>
          <note type="speaker">
            Anf. 71 NOOSHI DADGOSTAR (V):
          </note>
          <note>
            Fru talman! Vi debatterar i dag skattetillägg vid rättelse på
            eget initiativ. Jag är mycket glad över att få tala om denna lagändring
            som har tillkommit på initiativ av Vänsterpartiet. För oss är
            frågor om skatteflykt, skattefusk, aggressiv skatteplanering och
            rättvisa i skatteinbetalningen oerhört viktiga. Därför vill jag
            börja med att yrka bifall till förslaget i betänkandet.
          </note>
          <note>
            För två år sedan briserade nyheten om Panama papers. En dold
            värld av brevlådeföretag registrerade i skatteparadis fick ljuset
            på sig. Det har visat sig att dessa företag har använts för omfattande
            skattefusk av mycket förmögna personer i hela världen, däribland
            ett stort antal svenskar. Dessutom framkom att banker, till exempel
            Nordea, hjälpt dessa mycket förmögna kunder att få kontakt med
            advokatbyråer som har specialiserat sig på just denna typ av halvkriminell
            verksamhet med dolda bolagsbildningar i skatteparadis. Vi kan
            räkna med att väldigt mycket skattepengar har undandragits välfärden
            genom dessa upplägg.
          </note>
          <note>
            Bland de skattefuskande fanns exempelvis företagsledare i tv-branschen,
            en före detta vd för ett marknadsledande bolag i Europa inom godisförsäljning,
            en av Sveriges kanske mest kända finansmän som suttit i styrelsen
            i några av landets största företag och fått en medalj av kungen,
            en finansman som suttit med i styrelser för investeringsbolag,
            banker och flera välkända företag och många fler. Även svenska
            advokatbyråer finns med i dessa papper.
          </note>
          <note>
            I samband med dessa läckor blev det också uppenbart att anledningen
            till denna ganska slappa attityd till att betala in skatt i Sverige
            från denna grupp mycket förmögna människor är att vi har haft
            en ovanligt tillåtande attityd mot skatteflyktingar. Det har uppfattats
            som så riskfritt och bland vissa grupper kulturellt accepterat
            att inte göra rätt för sig att en så högt uppsatt person som till
            exempel Svenskt Näringslivs ordförande Leif Östling, när han blivit
            påkommen med att ägna sig åt aggressiv skatteplanering, bekymmerslöst
            svarade: Vad fan får jag för pengarna? Ursäkta, fru talman, men
            svordomen är alltså inte min utan Leif Östlings.
          </note>
          <note>
            Detta är naturligtvis personer som har råd att betala skatt och
            som ska betala skatt och följa den svenska lagen. Om inte alla
            vi som bor här vet med oss att också alla andra är med och betalar
            skatt efter bärkraft för att upprätthålla och utveckla vår välfärd,
            riskerar skattemoralen att gå förlorad. Varför ska vanliga arbetare
            betala skatt om inte finansmännen gör det? Om fler och fler börjar
            tänka som Leif Östling och resterande personer som har figurerat
            i dessa läckor, kommer vi inte att kunna upprätthålla en stark
            och generell skola, vård och omsorg. I praktiken innebär det att
            alla vi andra behöver betala mer i skatt för att täcka upp för
            de rikaste miljonärerna som inte betalar in sin del. Det är inte
            rättvist.
          </note>
          <note>
            Det svenska skattesystemet fungerar redan nu på ett sådant sätt
            att folk med mycket pengar kan göra stora skatteavdrag. Och många
            skatter som riktar sig framför allt mot dem med mycket kapital,
            till exempel förmögenhetsskatten, är avskaffade. Därför har ojämlikheten
            i samhället ökat snabbare i Sverige än i något annat jämförbart
            land. Då sticker det naturligtvis i ögonen att samma grupp ändå
            ställer sig över lagen och inte betalar in den förhållandevis
            lilla skatt som de ändå enligt lag ska betala. Man räknar med
            att ungefär 46 miljarder kronor i skatt undanhålls varje år i
            Sverige, vilket motsvarar den årliga kostnaden för 340 000 barn
            i förskolan eller 120 000 undersköterskor.
          </note>
          <note>
            Att ställa sig över lagen och demokratin är en allvarlig gärning
            som behöver beivras. Skattefuskare ska inte åka limousin; de ska
            betala tillbaka det som de är skyldiga samhället. Alla ska vara
            lika inför lagen, oavsett förmögenhet.
          </note>
          <note>
            Fru talman! Det måste vara självklart att en rättelse om till
            exempel oredovisade tillgångar, som kommer in till Skatteverket
            efter att Skatteverket har informerat om att de ska göra en kontroll
            av detta, inte kan anses ha skett på eget initiativ. Då vet ju
            personen om att en kontroll kommer att göras. Om det hade varit
            så, hade skattefuskare kunnat vänta hur länge som helst med att
            rätta sina uppgifter. Det är förstås orimligt. Denna lagändring
            blir ett incitament att inte vänta för länge med att skicka in
            de korrekta uppgifterna.
          </note>
          <note>
            Det är viktigt att skattefuskare inte kommer billigare undan
            än andra personer som gör liknande överträdelser.
          </note>
          <note>
            Vi är glada över att ännu en av Vänsterpartiets reformer för
            ökad jämlikhet och sammanhållning och mot skattefusk kommer att
            bli verklighet.
          </note>
          <note>
            (Applåder)
          </note>
          <note>
            I detta anförande instämde Ali Esb ati och Mia Sydow Mölleby
            (båda V).
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 24.)
          </note>
          <note>
            § 17 Återinförande av skattereduktion för fackföreningsavgift
          </note>
          <note>
            Skatteutskottets betänkande 2017/18:SkU21
          </note>
          <note>
            Återinförande av skattereduktion för fackföreningsavgift (prop.
            2017/18:127)
          </note>
          <note>
            föredrogs.
          </note>
          <note type="speaker">
            Anf. 72 DAVID LÅNG (SD):
          </note>
          <note>
            Fru talman! I betänkande 21 där vi har behandlat regeringens
            proposi ­ tion om återinförande av skattereduktion för fackföreningsavgift
            har Sverigedemokraterna i utskottet yrkat att propositionen ska
            avslås. Det kan motiveras med att principerna om neutralitet och
            likformighet i skattesystemet bör värnas. Det kan även motiveras
            med att det strider mot likabehandlingsprincipen om fackföreningar
            får en skattefördel som inte kommer andra typer av föreningar
            till del.
          </note>
          <note>
            Man kan därmed ifrågasätta om syftet med propositionen är att
            förbättra villkoren för de som arbetar eller om den är till för
            att gynna vissa organisationer på andra organisationers bekostnad.
            Om man vill förbättra villkoren för dem som arbetar finns det
            andra åtgärder att vidta, exempelvis förbättringar i arbetslöshetsförsäkringen.
          </note>
          <note>
            Det svenska system som tillämpas i dag när det gäller arbetslöshetsförsäkringar
            är sådant att de som jobbar och betalar skatt finansierar a-kassan
            till 90 procent. Sedan väljer varje enskild person frivilligt
            om man vill vara del av ett fackförbund och en a-kassa och betalar
            de avgifter som är förknippade med det. Avgiften till a-kassan
            är alltså en egen finansiering men utgör endast en mindre del
            i finansieringen av a-kassan. Därmed är alla som arbetar och betalar
            skatt med och bidrar till finansieringen av a-kassan.
          </note>
          <note>
            Vissa väljer dock att inte betala avgiften och har därmed inte
            rätt till a ‑ kassa. Det kan bero på olika saker. Man kanske inte
            anser sig ha råd, kanske inte har en positiv syn på just den fackföreningen
            eller kanske inte är intresserad av att sponsra ett specifikt
            politiskt parti som är förknippat med det facket. Det är inte
            helt ovanligt inom LO-förbund bland annat. Därför bör det vara
            frivilligt och varken gynnas eller missgynnas genom skattesystemet.
          </note>
          <note>
            Sverigedemokraterna menar att det krävs en ordentlig reform och
            förstärkning av arbetslöshetsförsäkringen. Den är så pass central
            för både de arbetande och arbetsmarknaden att den bör betraktas
            som en del av de generella socialförsäkringssystemen. Det innebär
            att a-kassan skulle behöva flyttas till Försäkringskassan och
            att den bör vara helt skattefinansierad.
          </note>
          <note>
            Arbetslöshetsförsäkringen bör administreras centralt i stället
            för att ligga hos fackförbund, och det faktiska försäkringsskyddet
            bör förstärkas.
          </note>
          <note>
            Sverigedemokraterna har också föreslagit att taket i a-kassan
            ska höjas kraftigt till 1 200 kronor per dag under de första 100
            dagarna, för att därefter minska till 800 kronor om dagen.
          </note>
          <note>
            Sverigedemokraterna vill därmed att den så kallade finansieringsavgiften
            och övriga administrativa avgifter, utöver själva arbetslöshetsavgiften,
            avskaffas och tas över av staten. Det skulle få till följd att
            medlemskap i en arbetslöshetskassa blir helt och hållet avgiftsfritt.
            Vi har lagt fram förslag om det. Det finns med i vår budget, och
            det som är förknippat med kostnader är helt finansierat.
          </note>
          <note>
            Fru talman! I eftermiddag kommer denna fråga, liksom flera andra,
            upp till votering här i kammaren. Vi har redan debatterat regeringens
            förslag om slopad skattefrihet för förmån av hälso- och sjukvård,
            och precis som då väljer nu Alliansen att lägga sig platt, trots
            att man egentligen är emot förslaget.
          </note>
          <note>
            I stället skulle man kunna välja att avslå båda propositionerna.
            Det skulle vara helt självfinansierande. Om den proposition, om
            skattereduk ­ tion för fackföreningsavgift, som vi nu deb atterar
            avslås sparar vi över 2 miljarder kronor per år. Om vi avslår
            även sjukvårdsskatten spenderar vi knappt hälften – 1 miljard.
            Det är således ansvarsfullt, både sakpolitiskt och statsfinansiellt.
            Avslag på båda dessa skulle stärka statsfinanserna.
          </note>
          <note>
            Jag yrkar bifall till reservation 1 i det här betänkandet. Jag
            vill också vädja till de alliansledamöter som inte har deltagit
            i debatterna att överväga att göra detsamma när det gäller både
            SkU 20 och 21.
          </note>
          <note>
            Anf. 73 OLLE FELTEN (-):
          </note>
          <note>
            Fru talman! Jag yrkar bifall till reservation 2.
          </note>
          <note>
            I går hade vi en debatt om hur de allvarliga bristerna i regeringens
            budgetproposition påverkar beslutsfattandet här i kammaren. Då
            handlade det om slopad skattefrihet för förmån av hälso- och sjukvård
            och ökade skatteintäkter på ca 1 miljard. Nu får vi en likartad
            debatt om ökade utgifter till följd av ett aviserat budgetförslag
            som trillar ned som en egen proposition efter att ha blivit färdigberett
            nästan ett halvår efter budgetbeslutet. Även detta förslag presenterades
            i anekdotform i budgetpropositionen. Det är helt i strid med regeringsformens
            beredningskrav och riksdagsordningens krav på hur vi ska arbeta.
          </note>
          <note>
            Alliansen väljer att även i detta betänkande lägga sig platt,
            för att inte stöta sig med regeringen och gå emot sin älskade
            decemberöverenskommelse. Det börjar faktiskt bli lite smått komiskt
            att se hur man svänger sig för att försöka förvissa sig om de
            rödgrönas stöd vid en eventuell omvänd situation efter nästa val
            där Alliansen skulle vara det största blocket och därmed bilda
            en ny osäker minoritetsregering.
          </note>
          <note>
            Man fortsätter att hänvisa till det finanspolitiska ramverkets
            krav på ett samlat beslut om budgetramarna och alla lagförslag
            som ligger inom dessa. Problemet för både regeringen och Alliansen
            är i det sammanhanget att man struntar i de grundläggande förutsättningarna
            för hur lagförslag ska beredas. Det regleras i regeringsformen,
            som är en av våra grundlagar.
          </note>
          <note>
            Det finns bara två vägar ut ur detta dilemma. Det är att antingen
            se till att alla förslag är korrekt beredda när de läggs in i
            budgetpropositionen eller helt enkelt plocka ut dem ur budgeten.
            Det senare är det enda alternativ som kvarstår för i år.
          </note>
          <note>
            David Lång har också redogjort för ett alldeles utmärkt förslag
            om att slå ihop gårdagens proposition med denna. Vi skulle därmed
            stärka statsfinanserna. Det är ett mycket bra förslag.
          </note>
          <note>
            Att såväl de tre regeringspartierna som Alliansen grovt åsidosätter
            lagstiftningen i Sveriges riksdag gör mig gravt bekymrad för hur
            det ska gå för Sverige. Det är en häpnadsväckande nonchalans mot
            medborgarna att hantera beslutsfattandet på detta sätt. Så får
            det helt enkelt inte gå till.
          </note>
          <note>
            I sitt särskilda yttrande i betänkandet skriver allianspartiernas
            företrädare: ”Särpropositionen syftar till att genomföra den lagstiftning
            som följer av budgetbeslutet”. Man accepterar alltså att regeringen
            ska kunna peta in helt oberedda förslag i vår statsbudget.
          </note>
          <note>
            Det är också värt att notera att det i propositionen inte finns
            någon komplett redovisning av de beräkningar som ligger till grund
            för reformens kostnader. Det finns endast en mycket översiktligt
            beskriven uppskattning, som beskrivs på följande vis: ”Beräkningen
            är baserad på antalet medlemmar i de olika fackföreningar per
            den 31 december 2015 samt en genomsnittlig månadsavgift på 312
            kronor (en uppskattning utifrån medlemsantal och avgiftsstruktur)”.
          </note>
          <note>
            Förutom att antalet medlemmar inte redovisas har man gamla uppgifter
            som stöd för sin så kallade uppskattning. Detta är inte seriös
            lagstiftning, och jag kan inte annat än att förvånas över att
            Alliansen accepterar en sådan ordning, särskilt med hänvisning
            till hur mycket dess företrädare har pratat om att det måste vara
            ordning och reda i budgetprocessen. Det är faktiskt viktigt att
            det är just det. Genom att man accepterar och passivt godkänner
            regeringens förkastliga agerande måste vi fråga oss om det inte
            bara är munväder när Alliansen pratar om ordning och reda.
          </note>
          <note>
            Konsekvensutredningar brukar också vara en paradgren för Alliansen.
            I detta fall är konsekvenserna av förslaget en enda stor gissning,
            eller som regeringen uttrycker sig ”en uppskattning”. Det är inte
            tillräckligt bra för att vara underlag för lagstiftning. Hur kan
            Alliansen gå med på en sådan oordning?
          </note>
          <note>
            En viktig sakfråga i förslaget är huruvida medlemsavgifter i
            en förening ska vara avdragsgilla eller ej utifrån den likabehandlingsprincip
            som vi normalt omhuldar i svensk lagstiftning, åtminstone i det
            retoriska spelet – och i varje fall när det passar sittande regering.
            I detta fall gör man ett viktigt avsteg från denna princip när
            fackföreningsavgifter för privatpersoner görs avdragsgilla men
            motsvarande avgift för medlemskap i en arbetsgivarorganisation
            inte är avdragsgill för företagaren.
          </note>
          <note>
            Om företaget är ett aktiebolag inskränker sig skillnaden gentemot
            privatpersoners avdragsrätt till att gälla enbart skatten på själva
            avgiften. Om företaget däremot är ett handelsbolag eller en enskild
            firma tvingas företagaren att dessutom betala egenavgifter på
            hela medlemsavgiften.
          </note>
          <note>
            Jag skulle vilja ha en förklaring från de rödgröna partierna.
            Vilka överväganden ligger till grund för att konsekvenserna, enligt
            dem, bör vara så väsensskilda beroende på vem eller vilka som
            är medlemmar i en intresseorganisation på arbetsmarknaden? Detta
            finns nämligen inte redogjort för vare sig i betänkandet eller
            i regeringens proposition.
          </note>
          <note>
            I propositionen hänvisar man visserligen till att arbetsgivarorganisa
            ­ tionerna debiterar serviceavgifter, som är avdragsgilla, för
            vissa av de tjänster som utförs. I detta sammanhang berörs dock
            inte själva medlems ­ avgiften, som inte är avdragsgill för företagaren
            och som ofta handlar om inte helt oväsentliga belopp. I detta
            sammanhang diskuterar vi också en ­ bart det som är medlemsavgifter,
            inte serviceavgifterna.
          </note>
          <note>
            I vår reservation har vi från Alternativ för Sveriges sida yrkat
            avslag på förslaget. Vi menar också att regeringen ska tillkännages
            att man bör verka för en strikt likabehandling när det gäller
            skattereglerna för medlemsavgifter till arbetsmarknadens organisationer,
            oavsett vilka som är de betalande medlemmarna.
          </note>
          <note>
            Att lagar gäller lika för alla måste vara viktigare än att små
            minoriteter ska kunna upprätthålla sin maktposition. Regeringen
            måste därför få skarp bakläxa på sitt sätt att fabulera fram orättvisa
            lagförslag. Det kan bara ske om även allianspartierna slutar upp
            med att högtidlighålla decemberöverenskommelsen och dess odemokratiska
            konsekvenser. Jag hoppas att vi får se en indikation på detta
            i eftermiddag.
          </note>
          <note>
            Anf. 74 JAMAL EL-HAJ (S):
          </note>
          <note>
            Fru talman! Vi debatterar i dag skatteutskottets betänkande 21
            Återinförande av skattereduktion för fackföreningsavgift . Jag
            kan säga: äntligen! Jag yrkar redan nu bifall till förslaget i
            betänkandet.
          </note>
          <note>
            Fru talman! Varför finns det fackföreningar? Behövs det fackföreningar?
            Kan inte de anställda och chefen i stället bara komma överens?
          </note>
          <note>
            Det finns en grundläggande motsättning mellan arbete och kapital
            men också en motsättning mellan arbetsgivare och anställda, oavsett
            driftsform av verksamheten. Fackliga organisationer behövs såväl
            i stat och kommuner som kooperation och folkrörelser.
          </note>
          <note>
            En facklig organisation företräder medlemmarna kollektivt och
            är viktig för att utforma gemensamma krav och ramar i anställningsförhållandet.
            Den enskilde kan ytterst sällan på ett bra sätt hävda sig ensam
            mot arbetsgivaren. Vi talar då om enstaka fall där den anställde
            har speciella och unika kunskaper om arbetsprocessen och inte
            kan ersättas.
          </note>
          <note>
            En viktig del i framväxten av industrialismen var just att arbetare,
            till skillnad från hantverkare och tjänstemän, blev lätta att
            ersätta och förlorade sin kontroll – och därmed sin makt – över
            arbetsprocessen. I vårt moderna samhälle har även tjänstemän och
            akademiker proletariserats och därför insett vikten av att organisera
            sig fackligt.
          </note>
          <note>
            Att medvetet försöka försvaga och bryta ned fackföreningar är
            att försämra möjligheterna för arbetare, tjänstemän och akademiker
            att hävda sina intressen. Facklig organisation är fortfarande
            oerhört viktig och det enda sätt på vilket anställda kan förbättra
            sina ekonomiska villkor och andra arbetsvillkor för alla.
          </note>
          <note>
            Fackföreningar spelar också en viktig roll som folkrörelser och
            en del av det som man brukar kalla det civila samhället. Fria
            fackföreningar är både en bas för och en skola i demokrati. I
            diktaturer bekämpas fackföreningar lika ivrigt som oppositionspartier.
            Fackföreningar kan spela en viktig roll för diktaturers fall –
            se exempelvis på Polen, där arbetarprotester i olika omgångar
            långsamt nötte ned diktaturen och där fackföreningsrörelsen Solidaritet
            slutligen var med och skapade det nya, demokratiska Polen.
          </note>
          <note>
            Få länder utanför Norden har en lika stark fackföreningsrörelse
            som den svenska. Det har varit bra för Sverige. Det är bra om
            de fackliga organisationerna och arbetsgivarorganisationerna sköter
            lönebildning och en hel del andra saker utan att politiska partier
            lägger sig i. Politiska partier ska inte syssla med löner eller
            dribbla med nya anställningsformer – låt parterna sköta detta!
          </note>
          <note>
            Fru talman! Den 1 januari 2002 infördes senast en skattereduktion
            för fackföreningsavgifter. Införandet motiverades med att arbetstagarorganisationer
            har en viktig samhällsfunktion och med att man ville åstadkomma
            en skattemässig likabehandling av medlemsavgifter till en arbetstagar-
            respektive arbetsgivarorganisation.
          </note>
          <note>
            Kritiken mot det dåvarande regelsystemet hade främst gällt att
            arbetsgivarsidan fört över dessa delar av sin verksamhet till
            särskilt bildade servicebolag och på det sättet gjort det möjligt
            att dra av serviceavgifterna som drift s kostnader i den bedrivna
            rörelsen. Bland annat rättviseskäl ansågs därför tala för att
            en skattesubvention skulle införas för de avgifter som medlemmar
            betalar till sina arbetstagarorganisationer.
          </note>
          <note>
            Skattereduktionen för fackföreningsavgifter avskaffades den 1
            januari 2007 av den nytillträdda regeringen Reinfeldt. Likaså
            avskaffades reduk ­ tionen för a-kassa, samtidigt som man framtvingade
            en chockhöjning av avgifterna till a-kassan. Det var en dålig
            politik som bara ledde till ökad otrygghet. Många av dem som lämnade
            fackföreningarna och a-kassan fick bittert ångra detta när finanskrisen
            kom. Medlemskap i fackförening och a-kassa är en försäkring och
            ett skydd som det bara är dumt att göra sig av med.
          </note>
          <note>
            Den 1 juli 2018 återinför vi en skattereduktion för fackföreningsavgift
            i syfte att värna den svenska modellen på arbetsmarknaden. Det
            innebär en skattereduktion med 25 procent av den sammanlagda avgift
            som en medlem under året har betalat till en svensk eller motsvarande
            utländsk arbetstagarorganisation, förutsatt att den sammanlagda
            avgiften under året uppgår till minst 400 kronor.
          </note>
          <note>
            Jag är helt övertygad om att vi också under nästa valperiod behöver
            titta på en skattereduktion för a-kassan. Jag tycker också att
            de borgerliga partierna bör tänka om när det gäller fackföreningsavgift
            och a-kassa. Som det har varit har ni alltid hängt upp er på LO
            och LO-förbundens kopplingar till socialdemokratin. Betänk att
            vi har både TCO och Saco, som inte har koppling till socialdemokratin
            och som i fråga om fackföreningsavgift och a-kassa har samma uppfattning
            som LO.
          </note>
          <note>
            Ni har faktiskt fler väljare som är tjänstemän och akademiker
            än som är företagare. Lyssna på dem och vad de säger om vikten
            av facklig organisering och starka a-kassor som omställningsförsäkring.
            Jag är dock glad över att de borgerliga partierna nöjt sig med
            ett särskilt yttrande.
          </note>
          <note>
            Sverigedemokraterna vill förstatliga de i dag fristående a-kassorna
            och låta Försäkringskassan bestämma över a-kasseersättningen.
            Just nu kanske Försäkringskassan inte direkt känns som den tryggaste
            hamnen att lägga till i. SD har inte heller klart för sig att
            a-kassorna är fristående från de fackliga organisationerna. Det
            märks att SD har varit på middag hos Svenskt Näringsliv och tagit
            emot färdigskrivna tankar från arbetsgivarna. Detta är tydligt.
          </note>
          <note>
            Fru talman! Starka fackföreningar är bra för Sverige och för
            den svenska modellen. Låt oss tillsammans från riksdagens sida
            värna om LO, TCO och Saco. Låt oss värna om att de fackliga huvudorganisationerna
            tillsammans med arbetsgivarna även fortsättningsvis ges ett stort
            utrymme för att själva lösa olika arbetsmarknadsfrågor och frågor
            om arbetslivsvill ­ kor i samförstånd. Det har de lyckats göra
            framgångsrikt sedan Saltsjö ­ badsavtalet 1938, det vill säga
            i 80 år.
          </note>
          <note>
            Den svenska modellen kan säkert utvecklas på många sätt, men
            grundvalen är sund och i högsta grad levande. Inte minst därför
            är avdragsrätt för fackföreningsavgift ett bra förslag.
          </note>
          <note>
            (Applåder)
          </note>
          <note>
            Anf. 75 OLLE FELTEN (-) replik:
          </note>
          <note>
            Fru talman! Om jag kokar ned innehållet i betänkandet och propositio
            ­ nen och tittar på vad det egentligen handlar om kommer jag fram
            till att det handlar om att skapa rättvisa och likvärdiga skatteregler
            eller, rättare sagt, att regeringen vill minska rättvisan i skattelagstiftningen.
          </note>
          <note>
            Vi anser att alla ska vara lika inför lagen. Med detta förslag
            kommer likheten inför lagen att minska beroende på vilken grupp
            vi tillhör på arbetsmarknaden.
          </note>
          <note>
            Min fråga till Jamal El-Haj är: Varför tycker inte Socialdemokraterna
            att vi alla ska vara lika inför lagen? Och varför vill Socialdemokraterna
            öka orättvisorna på skatteområdet?
          </note>
          <note>
            Anf. 76 JAMAL EL-HAJ (S) replik:
          </note>
          <note>
            Fru talman! Jag har alltid uppskattat att Olle Felten är kunnig
            i skattefrågor. Nu vet jag inte om jag debatterar mot en sverigedemokrat
            eller vem jag debatterar mot, men jag ska försöka svara på frågorna.
          </note>
          <note>
            Vi skapar rättvisa i dag. Låt vara att du är en sverigedemokrat
            eller vad du är för något, men ni har alltid varit löntagarfientliga
            högerpartier. Ni har alltid velat försämra för arbetarklassen,
            och vi ser resultatet i dag.
          </note>
          <note>
            Ni vill pusha de borgerliga att rösta på era förslag, som är
            löntagarfientliga. Om du råkar vara sverigedemokrat eller om du
            tillhör något annat parti vet jag verkligen inte. Men jag vet
            att Sverigedemokraterna har försämrat för arbetarklassen, och
            ni vill fortsätta att försämra. Ni är ett löntagarfientligt högerparti,
            punkt slut.
          </note>
          <note>
            Anf. 77 OLLE FELTEN (-) replik:
          </note>
          <note>
            Fru talman! Jag får väl tacka Jamal El-Haj för icke-svaret, för
            det handlade verkligen inte om att svara på frågan jag ställde
            utan om att försöka fly in i någon form av helt verklighetsfrånvänd
            kommentar. Frågan hänger i luften: Varför tycker Socialdemokraterna
            att det ska vara olika skatteregler beroende på vilken grupp man
            tillhör på arbetsmarknaden?
          </note>
          <note>
            Jag har också en fråga kring den principiella hanteringen av
            förslaget. I budgetpropositionen beskrivs detta förslag i sin
            helhet i en 108 ord kort summarisk text. Är det tillräckligt,
            enligt Socialdemokraterna, för att man ska anse att förslaget
            är en del av budgeten? Om svaret är ja på frågan, kan alla skatteförslag
            i en budgetproposition om statsbudgeten vara lika summariskt beskrivna?
            Om svaret är ja på fråga två, varför har vi då, enligt din mening,
            ett beredningskrav inskrivet i grundlagen? Betyder det någonting
            för regeringspartierna att grundlagen ställer krav på att lagförslag
            ska vara beredda på ett visst sätt för att kunna antas? I så fall,
            vad betyder det? Om svaret på fråga två är nej, varför lägger
            ni då fram skatteförslag som är så dåligt beredda i budgeten?
          </note>
          <note>
            Anf. 78 JAMAL EL-HAJ (S) replik:
          </note>
          <note>
            Fru talman! Förslaget i budgeten är inte illa berett. Det har
            beretts på precis samma sätt som alla andra förslag. Jag kan inte
            hävda att jag är en expert på hur man skriver propositioner, men
            jag är väldigt nöjd med den proposition som lagts fram. Den är
            väldigt tydlig.
          </note>
          <note>
            Återigen: Om du anser att jag inte har svarat på din fråga vet
            jag inte om jag har svarat på din fråga.
          </note>
          <note>
            Vi utgår från rättvisefrågor. Företagen har rätt att dra av sina
            avgifter. Vi vill att arbetare ska ha samma rätt att dra av sina
            avgifter.
          </note>
          <note>
            Jag kommer från ett företag där hela 97,5 procent är fackligt
            anslutna. Kanske det kan finnas 1 eller 2 procent som inte är
            anslutna. Du menar att vi gör olika här, men det gör vi inte.
          </note>
          <note>
            Det handlar om själva grundideologin. Vill du att arbetare ska
            kunna driva sina lönefrågor och arbetsmiljöfrågor måste vi förstärka
            fackförbunden. Vill du inte göra det är det upp till dig, men
            jag vill att vi ska förstärka fackförbunden.
          </note>
          <note type="speaker">
            Anf. 79 JÖRGEN WARBORN (M):
          </note>
          <note>
            Fru talman! Sverige är ett fantastiskt land. Men det finns problem
            som måste lösas för att de inte ska få allvarliga konsekvenser
            för enskilda individer och samhället i stort. Därför går Moderaterna
            till val med konkreta lösningar och förslag på reformer nära människors
            verklighet, som visar att vi är redo att ta ansvar för ekonomin,
            stärka arbetslinjen med jobb- och integrationsreformer, återupprätta
            lag och ordning och trygga välfärdens kärnverksamheter.
          </note>
          <note>
            Sverige ska vara ett land för hoppfulla, ett land präglat av
            företagsamhet, jämlikhet och social rörlighet och där du av egen
            kraft men också med andras hjälp kan ta dig nästan hur långt som
            helst. Sverige ska vara ett land med frihet att välja sitt liv
            och med all den mångfald som den friheten skapar.
          </note>
          <note>
            I Sverige ska vi inte ha vi och dem. Här gäller friheten, lagarna
            och arbetslinjen för alla utan hänsyn till klass, klan eller kön,
            inga undantag, ingen utanför, ingen bortglömd. Rättigheter, skyldigheter
            och möjligheter ska vara lika för alla.
          </note>
          <note>
            Fru talman! Det förslag vi debatterar i dag är ett avsteg från
            principen lika för alla. I stället för en skattereduktion, som
            baseras på en individs medlemskap i en förening, är vår mening
            att skatten på arbete bör sänkas generellt. En skattefördel som
            inte kommer alla till del strider enligt vår mening mot likabehandlingsprincipen.
            Av den anledningen har vi sagt nej till det här förslaget i vår
            budgetmotion.
          </note>
          <note>
            I propositionen kan vi läsa att en person som betalar 200 kronor
            i fackföreningsavgift per månad kommer att e rhålla en skattereduktion
            på 50 kronor i månaden. Samtidigt som regeringen ger denna femtiolapp
            i månaden till vissa har man under mandatperioden höjt skatten
            med 60 miljarder kronor, varav 40 miljarder kronor på jobb och
            företagande.
          </note>
          <note>
            Till följd av skattehöjningar på arbete, sparande, ROT-tjänster,
            flyg, drivmedel och el har en barnfamilj med inte alltför höga
            inkomster fått skattehöjningar på uppemot 1 000 kronor i månaden,
            och sedan ger man tillbaka en femtiolapp till vissa.
          </note>
          <note>
            Vårt förslag om ett nytt jobbskatteavdrag med förstärkning för
            dem med allra lägst inkomster innebär 500 kronor i sänkt skatt
            per månad för de allra flesta som arbetar heltid. Det är den största
            skattesänkningen på arbete sedan 2007. Dessa 500 extra kronor
            i plånboken kan var och en avgöra hur man vill spendera. Om man
            väljer att betala för en fackföreningsavgift har man ändå mer
            pengar kvar i plånboken med Moderaternas förslag än med regeringens
            förslag.
          </note>
          <note>
            Fru talman! Det här förslaget påverkar statens inkomst och ingår
            i den inkomstberäkning som beslutades av riksdagen hösten 2017.
            Inkomstberäkningen är fastställd i den helhet som budgetbeslutet
            innebär. Särpropositionen syftar alltså till att genomföra den
            lagstiftning som följer med det budgetbeslutet. Om riksdagen ändrar
            delar av budgetbeslutet i efterhand kan det få långtgående konsekvenser
            för svensk ekonomi och det politiska systemet. Beroende på utfallet
            av omröstningar om sådana utbrutna delar skulle riksdagen riskera
            att försvaga statsbudgeten.
          </note>
          <note>
            Eftersom vår budgetmotion har avslagits kommer vi i dag att avstå
            från att delta i beslutet om denna särproposition.
          </note>
          <note>
            (Applåder)
          </note>
          <note>
            Anf. 80 JAMAL EL-HAJ (S) replik:
          </note>
          <note>
            Fru talman! Jag har lite frågor till dig, Jörgen Warborn. Jag
            kan börja så här: Varför vill ni att företagare och arbetsgivare
            ska få dra av sina avgifter – men inte arbetstagarna? Du har försökt
            att förklara lite grann, men jag vill att du ska vara tydligare.
          </note>
          <note>
            Vi har diskuterat fackföreningar och hur viktigt det är att fackföreningarna
            är starka. Ni vill försämra LAS och arbetsrätten. Ni har sagt
            det flera gånger. Ni vill ta bort principen om sist in först ut
            vid uppsägning, vilket skulle innebära att det skapas provanställningar
            på livstid. De fackliga organisationerna kommer inte att kunna
            förhandla, och därmed blir det svårare att motivera ett fackligt
            medlemskap. Risken är att den svenska modellen kantrar eftersom
            de fackliga organisationerna inte längre har tillräcklig styrka
            att vara en fri och jämbördig motpart till arbetsgivarna.
          </note>
          <note>
            Att ta bort eller försvaga LAS försämrar tryggheten. Det är ett
            extremt förslag och ett avsteg från den breda samsyn som finns
            när det gäller arbetsrätten. Lagen om anställningsskydd är en
            grundläggande trygghet på arbetsmarknaden. Utan lagen om anställningsskydd
            riskerar faktiskt en stor mängd äldre arbetstagare att hamna utanför
            arbetsmarknaden. Varför vill ni göra detta?
          </note>
          <note type="speaker">
            Anf. 81 JÖRGEN WARBORN (M) replik:
          </note>
          <note>
            Fru talman! Tack för frågorna, Jamal El-Haj! De ger mig möjlighet
            att även ställa frågor till dig.
          </note>
          <note>
            Jag kommer att avsluta detta korta inlägg med att ställa frågan
            om Socialdemokraterna kommer att stå upp för budgetprocessen även
            i framtiden. Den frågan ställdes till Socialdemokraterna i går,
            från denna talarstol, men den fick inget svar. Nu har du möjligheten
            att ge ett tydligt svar för Socialdemokraternas räkning, Jamal
            El-Haj. Jag ska svara på dina frågor, och jag hoppas att du kommer
            att svara på min.
          </note>
          <note>
            Det Jamal El-Haj tar upp är en plånboksfråga – för vissa. Propositionen
            stärker vissa grupper. Vi menar att det är ett felaktigt sätt;
            vi vill stärka alla som jobbar. Det är därför vi går fram med
            ytterligare ett jobbskatteavdrag, som ger 500 kronor extra i månaden
            till nästan alla som jobbar heltid. Det här förslaget ger, som
            jag sa i mitt anförande, ungefär 50 kronor i månaden.
          </note>
          <note>
            Att LAS-frågan kommer in så här i en skattedebatt är lite märkligt,
            får jag säga, men jag tror att Jamal El-Haj möjligtvis har tittat
            lite för mycket på LO:s filmer. Det kan göra att man blir intresserad
            av att ta upp en diskussion och dialog om detta, men ska man göra
            det tycker jag att man ska läsa våra förslag i stället för att
            basera sin verklighetsbild på vad LO säger. Vi kommer inte att
            försämra LAS, utan vi har en förändring som vi vill utreda och
            titta på. Det är en helt annan sak.
          </note>
          <note>
            Nu tillbaka till frågan: Kommer Socialdemokraterna att stå upp
            för budgetprocessen? Vi fick inte svar i går. Får vi svar i dag?
          </note>
          <note>
            Anf. 82 JAMAL EL-HAJ (S) replik:
          </note>
          <note>
            Fru talman! Det är fantastisk retorik att jag som ställer frågor
            till Jörgen Warborn ska svara på hans frågor till mig. Det är
            jättebra.
          </note>
          <note>
            Jag minns tydligt hur ni sa att ni ville göra när ni tog makten
            2006, Jörgen Warborn, och ni gjorde precis det. Ni försvagade
            fackföreningsrörelsen och tvingade över 400 000 människor att
            lämna fackföreningarna och a-kassan. När krisen kom 2008–2009
            blev dessa människor mer eller mindre socialbidragstagare, och
            då fick kommunerna ta över. Det är många som hävdar att ni faktiskt
            är ett lönefientligt parti, Jörgen Warborn. Det har ni också varit.
          </note>
          <note>
            Jag har inte mycket tid att göra det, men jag vill ändå fråga:
            Är det inte ditt parti som har röstat nej till olycksfallsförsäkring,
            nej till åtta timmars arbetsdag, nej till kvinnlig rösträtt, nej
            till åtta timmars arbetsdag – igen – och nej till avskaffande
            av dödsstraff i Sve rige? Ni har röstat nej till a ‑ kassa, nej
            till höjda folkpensioner, nej till två veckors semester, nej till
            sänkt rösträttsålder, nej till fria skolmåltider, nej till allmän
            sjukförsäkring, nej till allmänna barnbidrag, nej till tre veckors
            sememester, nej till fri sjukvård, nej till ATP, nej till fyra
            veckors semester och nej till fem veckors semester. Är det inte
            ditt parti som har försämrat för arbetare genom hela historien?
            Så länge ni har funnits har ni bara försämrat för arbetarklassen.
            Ni är verkligen ett lönefientligt högerparti.
          </note>
          <note>
            Du vill att jag ska svara på frågor som inte är aktuella i just
            den här debatten, Jörgen Warborn. Jag tar upp hur ni vill försvaga
            arbetarrörelsen och försämra LAS, och du säger att ni inte vill
            försämra LAS. Men dina partikamrater har gång på gång yttrat sig
            om på vilket sätt de vill försämra LAS. Det står jag för.
          </note>
          <note>
            (Applåder)
          </note>
          <note type="speaker">
            Anf. 83 JÖRGEN WARBORN (M) replik:
          </note>
          <note>
            Fru talman! När man begär replik får man vara beredd att även
            svara på frågor. Om jag får frågor från Jamal El-Haj tycker jag
            att jag ska svara på dem efter bästa förmåga, men jag tycker också
            att man har ett ansvar att svara från Socialdemokraternas sida.
          </note>
          <note>
            Vi har ställt frågan två dagar i rad, vilket har gett Socialdemokraterna
            möjlighet att kanske prata ihop sig och fundera på om de ska svara
            på den nästa dag, men de har konsekvent undvikit att svara på
            frågan om de ställer upp på budgetprocessens regler. Det är anmärkningsvärt.
            Jag förstår inte det, och jag blir djupt oroad. År 2013 gjorde
            Socialdemokraterna ett klavertramp i den här kammaren, tillsammans
            med Sverigedemokraterna. Jag undrar om vi kommer att få se det
            upprepas i framtiden. Jag trodde nämligen att vi var överens om
            att vi skulle säkerställa att vi tryggar svensk ekonomi och processerna
            här i riksdagen, men det kommer inget svar från Socialdemokraterna.
            Det är anmärkningsvärt.
          </note>
          <note>
            Jamal El-Haj kallar oss lönefientliga, och det är ju märkligt
            med tanke på att vi vill sänka skatterna för löntagarna på ett
            sätt som gör att de får mycket mer pengar kvar i plånboken. Vi
            ökar jobbskatteavdraget med 500 kronor för en genomsnittsfamilj,
            riktat mot dem med de allra lägsta inkomsterna. Vi vill att 100
            000 färre ska betala statlig inkomstskatt. Nästan hälften av alla
            intensivvårdssjuksköterskor betalar statlig inkomstskatt i dag,
            och nästan var femte gymnasielärare. Det behöver vi förändra.
            Vi är inte lönefientliga, men vi är oroade över Socialdemokraterna
            och budgetprocessen.
          </note>
          <note>
            (Applåder)
          </note>
          <note type="speaker">
            Anf. 84 RASMUS LING (MP):
          </note>
          <note>
            Fru talman! Jag vill börja med att yrka bifall till utskottets
            förslag i betänkandet.
          </note>
          <note>
            Den svenska modellen att arbetsmarknadens parter gör upp om villkor
            på arbetsmarknaden är en väldigt bra modell. Det är också positivt
            att det har funnits en så bred uppslutning kring detta.
          </note>
          <note>
            Sverige sticker på många sätt ut internationellt. Vi har få strejkdagar,
            och historiskt har vi klarat oss väldigt bra när det gäller paradigmskiften
            och omstruktureringar. Politiken går in emellanåt och spelar en
            aktiv roll, men ansvaret för lönebildningen och andra villkor
            ligger i stor utsträckning på parterna. Det är väldigt bra.
          </note>
          <note>
            Den här modellen förutsätter också att parterna är starka, att
            de representerar dem som jobbar och dem som anställer. En hög
            anslutningsgrad är långsiktigt en förutsättning för att det ska
            finnas legitimitet för modellen.
          </note>
          <note>
            Fackförbunden i Sverige har i dag omkring 3 miljoner medlemmar.
            De kan nu se fram emot att få en skattereduktion på avgiften,
            olika mycket beroende på hur stor avgiften är. I och med att anslutningsgraden
            är så pass hög i Sverige är det inte långt ifrån att kalla detta
            för en allmän skattesänkning, även om det inte är samma sak. Frågan
            är om vi hade haft en ännu större samsyn om det hade funnits ett
            annat namn i betänkandet och kallats för något mer snarlikt jobbskatteavdraget.
          </note>
          <note>
            Moderaterna anför att det vore bättre med en allmän skattereduktion
            och hänvisar till det särskilda yttrande som man har tillsammans
            med de andra allianspartierna.
          </note>
          <note>
            När man läser de olika budgetarna skiljer det ganska mycket mellan
            hur de olika allianspartierna prioriterar de skattesänkningar
            som föreslås. Det är helt rätt att Moderaterna prioriterar fler
            jobbskatteavdrag. Liberalerna har en helt annan prioritering.
            Man satsar 23 miljarder – det motsvarar nästan hela Polismyndighetens
            organisation – på skattesänkningar för höginkomsttagare. Det är
            väldigt olika profil mellan de olika allianspartierna.
          </note>
          <note>
            Fru talman! Det var länge sedan som vi hade en mer principiell
            diskussion om fackligt anslutna i Sverige. Det är nu 100 år sedan
            som demokratins genombrott kom i Sverige. Det var naturligtvis
            en process som inte var självklar från dag ett, utan demokratin
            blev successivt starkare.
          </note>
          <note>
            Fackföreningsrörelsens roll var inte heller självklar. På andra
            håll i Europa var den rent av hotad, men som en aktör kunde den
            bidra till att demokratin blev stark.
          </note>
          <note>
            Att det har funnits en samsyn kring den svenska modellen – Saltsjöbadsavtalet
            1938 – bidrog naturligtvis också till att vi fick en stabilitet
            i landet. Socialdemokraterna, inte minst, kunde hålla ytterkantsvänstern
            , som på 1910- och 1920-talet kunde vara ett hot , borta. Sedan
            höll Högerpartiet, som sedan blev Moderaterna, högerextremismen
            borta. Det gjorde att vi fick en robust demokrati i vårt land,
            vilket vi nog alla är väldigt glada över.
          </note>
          <note>
            Även om vi kan vara oense och ha olika uppfattningar om skattereduktioner
            och nivåer är det ändå en milsvid skillnad jämfört med hur det
            kunde ha sett ut när man diskuterade huruvida man fritt skulle
            kunna ansluta sig till medlemsorganisationer. Det känns väldigt
            bra att vi har kommit dithän.
          </note>
          <note>
            Alla vi demokrater har också framöver ansvar för att den utvecklingen
            inte är självklar, utan det är något som vi hela tiden måste fortsätta
            att jobba för.
          </note>
          <note>
            Fru talman! Med detta vill jag yrka bifall till utskottets förslag
            i betänkandet.
          </note>
          <note>
            (Applåder)
          </note>
          <note type="speaker">
            Anf. 85 ALI ESBATI (V):
          </note>
          <note>
            Fru talman! Av alla de åttiotal reformer som Vänsterpartiet har
            varit med att driva igenom i budgetförhandlingar med regeringen
            hör nog det som vi nu ska debattera, alltså återinförande av skattereduktion
            för fackföreningsavgift, till dem som vi som parti och definitivt
            jag personligen håller bland de främsta.
          </note>
          <note>
            Det här är politiskt reformarbete när det är som bäst. Det är
            en direkt förändring i rätt riktning – i det här fallet en individuell
            inkomstförstärkning för alla som har tagit eller tar steget att
            solidariskt ansluta sig till sin fackförening, något som märks
            främst i plånboken för den som har låg inkomst och relativt hög
            fackavgift.
          </note>
          <note>
            Men samtidigt innebär det också någonting mer, nämligen en strategiskt
            viktig förskjutning av maktförhållandena på den svenska arbetsmarknaden.
            Det är en liten men inte obetydlig extra push för att öka anslutningsgraden
            till facket. Det är ett bidrag till att stärka arbetstagarkollektivet
            i sin helhet och därmed också den svenska modellen med sin kombination
            av flexibilitet och trygghet.
          </note>
          <note>
            Sådana förskjutningar, fru talman, behövs verkligen. Under lång
            tid har det varit mängder av beslut som har gått i motsatt riktning,
            som har undergrävt snarare än stärkt den svenska modellen och
            som har stärkt den part som i utgångspunkten redan är den starkaste
            parten, nämligen arbetsgivare och kapitalägare.
          </note>
          <note>
            Det är ju så att den svenska modellen kräver välorganiserade
            parter på arbetsmarknaden som kan ta ansvar för att reglera det
            mesta av det som behöver regleras. Staten sätter ramarna och ger
            genom lagstiftningen parterna mycket stort utrymme att bestämma
            över den konkreta utformningen av villkoren för dem som arbetar.
          </note>
          <note>
            Det innebär att arbetstagarnas organisationer, fackföreningarna,
            har en utpekad och säregen roll och position. Det är, som det
            påpekas i propositio ­ nen, medlemskapet i de organisationer som
            i enlighet med MBL, med ­ bestämmandelagen, fyller en funktion
            som arbetstagarorganisationer på arbetsmarknaden som kommer i
            fråga för den här reformen.
          </note>
          <note>
            Argumentationen högerifrån om att detta skulle strida mot något
            slags princip om likabehandling av civilsamhälleliga organisationer
            faller därför enligt min mening ganska platt. Enligt lagstiftningen
            har fackföreningar en mycket speciell roll.
          </note>
          <note>
            Sedan finns det ju också i reservationerna från de olika nyanserna
            eller falangerna av Sverigedemokraterna påståenden om att det
            här blir orättvist mot arbetsgivarna på något sätt. Det är ganska
            snedtänkt och lite löjligt. Arbetsgivarna, som redan har påpekats,
            har möjlighet att göra avdrag för den del av avgiften till arbetsgivarorganisationer
            som rör arbetsmarknadskonflikter och även för andra tjänster.
            Det är snarare obalanserat att inte ha det här avdraget för fackföreningsavgiften.
          </note>
          <note>
            Förhållandet på arbetsmarknaden är grundläggande obalanserat
            från början. Det är arbetstagarna som individuellt står i beroendeställning.
            Det som gör den spelplanen lite mindre lutad till arbetsgivarens
            fördel är kollektivavtalen, och de tecknas just av fackföreningar.
          </note>
          <note>
            Fru talman! Det här är ju ett avdrag som har funnits tidigare
            och som togs bort av den förra högerregeringen. I betänkandet
            kan vi läsa att ”skattereduktionen för fackföreningsavgifter avskaffades
            den 1 januari 2007 av finansieringsskäl”. Det är en mycket kortfattad
            beskrivning som förvisso inte är felaktig. Det är riktigt att
            Reinfeldtregeringen redan i sin första budget beslutade att göra
            den här indragningen för att tillsammans med en rad andra nedskärningar,
            framför allt på sjukas och arbetslösas livsvillkor, kunna finansiera
            omfattande skattesänkningar i huvudsak riktade till de mest besuttna
            i samhället. Men även om motiveringen av åtgärderna då handlade
            om finansiell besparing, var förstås utformningen strategiskt
            genomtänkt.
          </note>
          <note>
            Beslutet att avskaffa avdragsrätten för fackföreningsavgiften
            ingick i en lång rad försämringar med udden riktad mot facklig
            organisering. Här fanns de extrema och chockartade försämringarna
            av arbetslöshetsförsäkringen som ledde till att många lämnade
            både a-kassan och facket. Det gäller också den successiva urholkningen
            av sjukförsäkringen och införandet av en så kallad stupstock som
            också satte press på många fackliga organisationer med förtvivlade
            medlemmar.
          </note>
          <note>
            Här fanns distanseringen av facken från inflytande över olika
            former av subventionerade anställningar och när de skulle kunna
            tillsättas.
          </note>
          <note>
            Här fanns reglerna för arbetskraftsinvandring som bidrog till
            lönedumpning i utsatta branscher och till maktlöshet i fackliga
            led. Hit ska man också räkna den så kallade lex Laval som innebar
            en begränsning av den grundläggande konflikträtten i samband med
            utstationeringssituationer.
          </note>
          <note>
            Det är i det sammanhanget man måste se den förra regeringens
            avskaffande av avdraget för fackföreningsavgift.
          </note>
          <note>
            Och det är i kontrast mot det som man ska se det förslag som
            nu ligger på riksdagens bord och som alltså fanns aviserat genom
            den statsbudget som Vänsterpartiet och regeringen kom överens
            om i höstas.
          </note>
          <note>
            Fru talman! Den fackliga organisationsgraden har en bred och
            djup betydelse i ett modernt välfärdssamhälle. Både internationella
            och svenska erfarenheter och data visar ett tydligt samband mellan
            en hög facklig anslutningsgrad och flera andra samhälleliga förhållanden,
            inte minst mindre av ojämlikhet i fördelningen av inkomster och
            förmögenhet.
          </note>
          <note>
            Och det är just där man behöver söka skälet till högerpartiernas
            ställningstagande. Det är där man behöver söka den politiska instinkt
            som gör att de går emot den här riktade skattesänkningen. Den
            riskerar ju att göra samhället lite mer jämlikt.
          </note>
          <note>
            De tidigare regeringspartierna – den i tilltagande grad löntagarfientliga
            Alliansen – har nu valt att luta sig mot budgetlagen och inte
            reservera sig mot förslaget, eftersom det har gått genom budgetpropositionen.
            Det är bra i detta fall, även om själva ställningstagandet är
            anmärkningsvärt.
          </note>
          <note>
            Jag konstaterar att Sverigedemokraterna och därur sprungna frifräsare
            låter sin ideologiska bakgrund i högerpopulism och nyfascism –
            strömningar där antipatin mot organiserade arbetare har en central
            roll – skina igenom mer obehindrat i ställningstagandena. Man
            kan där agera taltratt för ideologiskt offensiva arbetsgivarorganisationer.
          </note>
          <note>
            Det är hur som helst bra att vi kan få detta på plats så att
            fackavgiften blir avdragsgill med 25 procent redan från den 1
            juli i år.
          </note>
          <note>
            Jag yrkar bifall till förslaget och avslag på reservationerna.
          </note>
          <note>
            (Applåder)
          </note>
          <note type="speaker">
            Anf. 86 LARRY SÖDER (KD):
          </note>
          <note>
            Fru talman! I går stod vi här i kammaren och diskuterade förmånsbeskattning
            av sjukvårdsförsäkringar. I dag ska vi debattera skattereduktion
            för fackföreningsavgiften. Det är ett förslag som vi i Kristdemokraterna
            är emot. När jag satt och funderade på hur vi hamnade i att debattera
            just dessa frågor fick jag en bild i huvudet. Jag tänkte delge
            er den.
          </note>
          <note>
            Dagen är den 24 augusti 2017, och regeringen samlas på Harpsund
            för att staka ut framtidens budget för Sverige. Alla ministrar
            och en hel del tjänstemän är samlade för att starta det viktiga
            arbetet med budgeten för 2018 och framåt.
          </note>
          <note>
            Man arbetar sig metodiskt igenom situationen i Sverige och försöker
            göra avvägningar för var Sverige behöver göra insatser. Man avväger
            var Sveriges regering behöver göra riktiga reformer för att få
            landet på rätt köl igen i de delar som regeringen ser har gått
            åt fel håll. Man har all upptänklig statistik att tillgå. Man
            har all tid i världen att diskutera detta. Man kan argumentera
            med varandra och göra en prioriteringslista för de viktigaste
            reformerna för Sverige i framtiden.
          </note>
          <note>
            Vilka åtgärder är det som den svenska regeringen kommer fram
            till är viktigast i den sista budget man kan lägga fram under
            den här mandatperioden? Jo, det är
          </note>
          <note>
             förmånsbeskattning av sjukvårdsförsäkringar
          </note>
          <note>
             skattereduktion av fackföreningsavgifter
          </note>
          <note>
             satsning på elmotorer till båtar
          </note>
          <note>
             satsning på elcyklar
          </note>
          <note>
             billigare med naturguider
          </note>
          <note>
             sommarbusskort till gymnasieelever.
          </note>
          <note>
            Vilka reformer valde man då att inte prioritera? Man måste ju
            välja bort någonting.
          </note>
          <note>
             Man valde att inte ta med en avskaffning av pensionärsskatten.
          </note>
          <note>
             Man valde att inte ta med reformer för att minska sjukvårdsköerna.
          </note>
          <note>
             Man valde att inte ta med reformer för att tillgängligheten
            inom sjukvården ska öka.
          </note>
          <note>
            Jag hävdar att politik är att prioritera. Vi kristdemokrater
            hade gjort en annan prioritering.
          </note>
          <note>
            Vi hade prioriterat riktiga reformer för att motverka vårdköerna,
            som har fördubblats under den mandatperiod som den här regeringen
            har suttit vid makten. Vi hade prioriterat att öka tillgängligheten
            inom vården, som drastiskt har försämrats under den mandatperiod
            som den här regeringen har suttit vid makten. Vi hade stärkt tryggheten
            genom fler poliser och starkare gränskontroller. Löftet till cancerpatienterna
            hade infriats. Och vi hade avskaffat pensionärsskatten, som regeringen
            så ivrigt vill ha kvar.
          </note>
          <note>
            I dag debatterar vi ännu en del som var med i budgeten, men som
            regeringen inte lyckades leverera inom rimlig tid. Det är ännu
            ett förslag som vi i Kristdemokraterna anser vara fel väg att
            gå. Att gynna en medlemsförening genom skattereduktion strider
            mot likabehandlingsprincipen mot andra föreningar. Det är obegripligt
            för mig att staten väljer att göra denna satsning i stället för
            att infria löftet om att ta bort pensionärsskatten. Man hade också
            kunnat göra reella reformer för att komma till rätta med de vårdköer
            som blir allt längre eller göra något åt tillgängligheten till
            vården som blir allt sämre.
          </note>
          <note>
            Skattereduktion för fackföreningsavgifter avskaffades den 1 januari
            2007. I stället sänktes skatten generellt för alla som arbetar,
            proportionellt mest för dem med lägst inkomster. Men regeringens
            förslag är ingen återställare, utan en skatteminskning för dem
            som väljer medlemskap i en viss förening. Under mandatperioden
            har man höjt skatterna med 60 miljarder. Den sänkning man orkade
            med var denna.
          </note>
          <note>
            Kristdemokraterna säger nej till förslaget. Det är en satsning
            som inte löser något av de problem som Sverige står inför, trots
            att regeringen hade flera dagar på Harpsund då man kunde ha funderat
            på och tänkt igenom detta.
          </note>
          <note>
            Dessutom är det beslut vi fattar i dag en förlorad del för arbetarna.
            Man får betala en högre avgift för sjukvårdskostnaden och en lägre
            kostnad för fackföreningsavgifterna. Summa summarum förlorar den
            svenska arbetaren i dag.
          </note>
          <note>
            Förslaget om skattereduktion för fackföreningsavgiften innebär
            minskade skatteintäkter på 1,34 miljarder 2018 och 2,67 miljarder
            2019. Det är pengar som skulle ha kunnat användas för att stärka
            välfärden i stället för att utgöra symbolpolitik.
          </note>
          <note>
            (Applåder)
          </note>
          <note type="speaker">
            Anf. 87 ALI ESBATI (V) replik:
          </note>
          <note>
            Fru talman! Jag har tre ganska korta frågor till Larry Söder
            i Kristdemokraterna.
          </note>
          <note>
            Den första gäller apropå hans upprördhet över att man gynnar
            en viss typ av förening. Kan han svara på vilka andra föreningar
            utöver fackföreningar som ansvarar för att teckna kollektivavtal
            på arbetsmarknaden? Jag känner inte till några.
          </note>
          <note>
            Den andra frågan gäller pensionärsskatten. Larry Söder verkar
            tycka att det är problematiskt med pensionärsskatten. Jag undrar
            hur han ser på det faktum att Kristdemokraterna införde denna
            skatt. Hur upplever han den situationen nu i sin upprördhet?
          </note>
          <note>
            Den tredje frågan rör det som Larry Söder tog upp då han sa att
            skattesänkningen på drygt 2 miljarder kronor är en symbolhandling.
            Man kan i och för sig tycka att det är en ganska stor symbolisk
            summa.
          </note>
          <note>
            Han sa att det inte berör de riktiga problemen i samhället. Själv
            kan jag tycka att ett stort och riktigt problem i samhället är
            en växande ojämlikhet. Den är ju en effekt av mycket av den politik
            som den tidigare regeringen genomförde, men den har varit ett
            problem i Sverige under lång tid. Många internationella bedömare
            påpekar också detta, inte minst vänsterradikala organisationer
            som Internationella valutafonden och OECD.
          </note>
          <note>
            Är Larry Söder enig med dem om att ökningen av ojämlikheten kan
            utgöra ett samhällsproblem? Vad vill han i så fall göra åt det,
            utöver de förslag som vi tidigare har hört och som ökar ojämlikheten?
            Det handlar bland annat om skattesänkningar.
          </note>
          <note type="speaker">
            Anf. 88 LARRY SÖDER (KD) replik:
          </note>
          <note>
            Fru talman! Givetvis är båda delar av arbetsmarknadens parter
            viktiga. De ska såklart vara så starka som möjligt för att på
            något sätt vara jämbördiga och kunna sluta avtal som är bra för
            Sverige. Jag tror inte att vare sig Ali Esbati eller jag har någon
            annan uppfattning om det. Men vi har kanske olika uppfattning
            om hur man gör för att stärka dessa båda parter.
          </note>
          <note>
            Jag tycker exempelvis att Sveriges riksdag så mycket som möjligt
            ska hålla sig borta från arbetsmarknadsdelarna för att låta parterna
            avgöra detta.
          </note>
          <note>
            Vi är väldigt klåfingriga i Sveriges riksdag. Vi försöker pådyvla
            olika saker och tala om hur det ena och det andra ska vara. Men
            jag tror inte att en skattereduktion på fackföreningsavgiften
            på något sätt stärker dessa parter. Jag tror att fackföreningarna
            har en stark ställning och kan ha det även i framtiden. Om de
            behandlar sina medlemmar efter bästa förmåga tror jag också att
            många människor kommer att vara anslutna till fackföre ­ ningar.
            Jag tror inte att en sådan här symbolhandling, vilket jag hävdar
            att det är, kommer att göra vare sig från eller till.
          </note>
          <note>
            När det gäller pensionärsskatten: Vi sänkte skatten för pensionärer
            fem gånger under alliansregeringens år. De som bildade nuvarande
            regering hade som valslogan att ta bort pensionärsskatten. Jag
            har bara sett ett parti som har infriat det löftet, och det är
            Kristdemokraterna, som i sin budget två år i rad har tagit bort
            pensionärsskatten helt och hållet. Jag kan inte se att den regering
            som sitter i dag skulle ha uppfyllt det löftet. Därför jagar jag
            dem när det gäller det. Jag tycker att det är ett svek mot 2 miljoner
            människor som är pensionärer att man inte uppfyller det löftet.
          </note>
          <note>
            Det var säkert någon fråga jag glömde, men Ali Esbati får i så
            fall gärna upprepa den.
          </note>
          <note type="speaker">
            Anf. 89 ALI ESBATI (V) replik:
          </note>
          <note>
            Fru talman! Min sista fråga gällde ojämlikheten, som – möjligen
            symboliskt – föll bort. Men jag tackar för svaren på de två första
            frågorna, även om de öppnar för lite nya funderingar.
          </note>
          <note>
            Den första frågan gällde om det finns andra typer av organisationer
            som har den roll som arbetsmarknadens parter, i det här fallet
            fackföreningarna, har. Det gör det ju inte, och det är skälet
            till att det finns en särskild angelägenhet i att stärka möjligheten
            att vara med i dem.
          </note>
          <note>
            Jag noterade i svaret att Larry Söder tyckte att riksdagen skulle
            vara försiktig med att lägga sig i arbetsmarknadens funktionssätt
            och detaljer. Detta är intressant men något överraskande, med
            tanke på en del på senare tid väldigt högljudda röster från den
            allians som Larry Söder är mån om att tillhöra. Man säger sig
            till och med vilja lagstifta om lönesättningen, vilken det i Sverige
            under lång tid definitivt enbart har varit arbetsmarknadens parters
            roll att hantera. Det är bra att Kristdemokraterna tar avstånd
            från den typen av politik och att vi kunnat få det klargjort.
            Men det har ju från andra partier i Alliansen varit tydligt att
            man vill använda lagstiftning för att sänka lönerna.
          </note>
          <note>
            Den andra frågan gällde pensionärsskatten. Jag vill bara konstatera
            vissa saker, så att alla är med på vad det är vi diskuterar. Man
            kan diskutera om skatterna ska vara lägre eller högre för att
            finansiera gemensam välfärd, men det vi refererar till som pensionärsskatten
            är det orättvisa faktum att just pensionärer måste skatta högre
            för sin inkomst jämfört med motsvarande löntagare som får samma
            inkomst. Detta var det ju er regering som genomförde. Den här
            regeringen försöker tillsammans med Vänsterpartiet avveckla pensionärsskatten.
          </note>
          <note type="speaker">
            Anf. 90 LARRY SÖDER (KD) replik:
          </note>
          <note>
            Fru talman! Jag tycker att den största ojämlikheten i Sverige
            råder mellan dem som har jobb och dem som inte har jobb. Att det
            går att hitta olika lösningar för att få människor i jobb är vi
            överens om. Ett sätt kan vara att skapa enkla jobb. Man får en
            lite lägre lön för att kunna komma in och få sitt första jobb
            och en erfarenhet att ta med på sitt cv. Det gör att man kan gå
            vidare och ta ytterligare ett jobb. Det är klart att vi som allians
            ser att detta är en möjlighet att skapa fler jobb. Jag tror att
            man kan minska ojämlikheten i Sverige om man skapar fler jobb,
            för den största skillnaden och ojämlikheten råder i dag mellan
            dem som inte har jobb och dem som har jobb.
          </note>
          <note>
            Jag noterar att ni i Vänsterpartiet inte är intresserade av att
            ta bort pen ­ sionärsskatten över huvud taget. Ni har varit stöttepelare
            till den här reger ­ ingen i fyra år. Jag har inte någonstans,
            inte i någon tv-intervju, hört er säga att ni inte kommer att
            stötta den här regeringens budget om den inte tar bort pensionärsskatten.
            Jag har inte sett någon sådan rubrik. Visa mig gärna den om den
            finns!
          </note>
          <note>
            Detta betyder att Vänsterpartiet har accepterat den situation
            som råder i dag, det vill säga att pensionärer betalar mer i skatt
            än vad löntagare gör. Det enda parti som i sin budget har tagit
            bort detta är vårt. Vi gör så även om det kostar pengar – 12 miljarder
            kronor. Men Vänsterpartiet har inte drivit detta i regeringsförhandlingarna.
            Ni har inte satt det på sin spets att ni vill ta bort pensionärsskatten,
            utan ni har accepterat Socialdemokraternas och Miljöpartiets småstegspolitik.
            Denna regering struntar egentligen i vad man sa till väljarna
            2014. Jag kommer inte ihåg vad Vänsterpartiet sa före valet när
            det gällde pensionärsskatten. Det vågar jag inte säga. Men ni
            har faktiskt inte drivit på för att ta bort pensionärsskatten.
            Ni har accepterat den budget som finns, och där finns inget borttagande
            av pensionärsskatten. Det är ett faktum. Det kan alla läsa i den
            budget som finns.
          </note>
          <note>
            (Applåder)
          </note>
          <note>
            Anf. 91 JAMAL EL-HAJ (S) replik:
          </note>
          <note>
            Fru talman! Larry Söder! Jag tänkte inte ta replik på dig, men
            när du var uppe i talarstolen tog du i ditt anförande upp saker
            som egentligen inte har att göra med vad vi diskuterar. Vi måste
            få försvara vår politik. Du nämnde pensionärsskatten. Jag vill
            gärna ta upp det här med dig igen, även om mina kamrater har gjort
            det tidigare.
          </note>
          <note>
            Ni borgerliga tog makten 2006 och sänkte skatterna för löntagare
            fem gånger. Men pensionärsskatten sänkte ni inte. Ni tryckte på
            knappen en gång, två gånger, tre gånger, fyra gånger, fem gånger.
            Under den här tiden kunde ni inte tänka er att göra någonting
            för pensionärerna. De fattiga pensionärerna har lidit under den
            politik som ni drev i åtta år.
          </note>
          <note>
            År 2014 kom vi till makten. Vi har lagt fram en budget för att
            sänka skatten för pensionärer som tjänar upp till 10 000 kronor.
            Men ni röstade ned den här budgeten och försenade skattesänkningen
            för pensionärerna med ett helt år. Hur kan du då gå upp och säga
            det du sa i ditt anförande?
          </note>
          <note>
            Nu har vi lovat våra pensionärer att vi ska ta bort skillnaden.
            Vi har en ideologi som handlar om respekt på riktigt. Vi har gjort
            ett handslag mellan löntagare och pensionärer. Man betalar skatt
            när man arbetar. När man gått i pension ska man betala precis
            lika mycket skatt som när man arbetade. Detta handslag mellan
            generationer har vi respekterat. Men ni respekterade inte det
            här handslaget, som har funnits i flera år. Ni tog bort handslaget,
            försämrade för pensionärerna och gjorde dem fattiga. Kan du svara
            på det?
          </note>
          <note type="speaker">
            Anf. 92 LARRY SÖDER (KD) replik:
          </note>
          <note>
            Fru talman! Då får jag upprepa det jag sagt i alla de debatter
            vi har haft om pensionärsskatten. Före valet 2014 sa er partiledare,
            som i dag är statsminister, att pensionärsskatten skulle bort.
            Man lovade 2 miljoner pensio ­ närer detta. Har löftet infriats?
            Den frågan vill jag ställa till Socialdemokraterna. Jag kan inte
            se att det skulle ha infriats.
          </note>
          <note>
            Kristdemokraterna har dock infriat det löftet genom att lägga
            detta i sin budget. 12 miljarder kostar det. Vi tar bort pensionärsskatten
            med en gång. Det är klart att vi inte röstar på en budget som
            innebär att pensionärsskatten blir kvar om vi har ett bättre förslag.
          </note>
          <note>
            Min bild, som jag försökte ge, är att ni prioriterar andra saker
            i stället för att klara av ert löfte till 2 miljoner pensionärer.
            Precis som jag sa i mitt anförande vill ni hellre ha förmånsbeskattning
            av sjukvårdsförsäkringen, skattereduktion för fackföreningsavgifter,
            en satsning på elmotorer till båtar, en satsning på elcyklar,
            lägre kostnader för naturguider och sommarbusskort till gymnasieelever.
            Det har ni prioriterat före att ta bort pensio ­ närsskatten.
            Det är det som är min kritik, och kritiken borde komma från de
            2 miljoner pensionärer som ni inför valet sa att ni skulle ta
            bort pensio ­ närsskatten för.
          </note>
          <note>
            Som ett brev på posten talar ni nu i denna valrörelse om att
            ni ska ta bort pensionärsskatten nästa mandatperiod. Vem kan lita
            på det? Det vill jag också att Socialdemokraterna ska svara på.
            Hur kan väljarna lita på det 2018, när ni lovade samma sak 2014?
          </note>
          <note>
            Det är ni som har makten. Vi hörde Vänsterpartiet skruva på sig;
            de vill inte stå för detta. Det är Miljöpartiet och Socialdemokraterna
            som har sett till att pensionärsskatten är kvar. Hur kan ni gå
            till väljarna och tala om att ni ger det löftet en gång till?
          </note>
          <note>
            Anf. 93 JAMAL EL-HAJ (S) replik:
          </note>
          <note>
            Fru talman! Detta är verkligen hopplöst, Söder. Gång på gång
            har vi förklarat det här för dig. Självklart kan ni skriva hur
            mycket ni vill i era budgetar. Ni kan skriva att ni vill ha resor
            till Medelhavsländer en gång per månad för pensionärer. Men kan
            ni genomföra det? Nej, det kan ni inte.
          </note>
          <note>
            Nu säger Moderaterna att de vill dra ned på skatten ytterligare
            om de vinner valet. Vad händer då med pensionärsskatten? Kommer
            ni att gå i fronten och välja att sänka den? Det tror jag inte.
          </note>
          <note>
            Du nämner de saker som Socialdemokraterna, eller regeringen,
            har valt att göra. Vi ser till att hela samhället växer. Men vi
            ser samtidigt till att arbetslösheten minskar. Det är 250 000
            färre i arbetslöshet under de här tre och ett halvt åren. Skolresultatet
            har vänt uppåt. Pensionärsskatten sänks 2020 och ska vara borta.
            Vi lovar att den ska vara borta.
          </note>
          <note>
            Det handlar om höjt barnbidrag, investeringar i välfärden och
            fler poliser, att skola och sjukvård ska anställa personal och
            stora kliv för klimatet och miljön. Alla de frågorna hör ihop.
            Det är därför vi har ett samhälle som växer. När vi regerar går
            företagen med vinst. När ni regerar går de i konkurs.
          </note>
          <note>
            Det är skillnad mellan när vi regerar och ni regerar. Jag har
            här en lista på era budgetar. Ni tog vid efter oss. Strax efteråt
            såg vi att er budget rasade sex år i rad. När vi tog över makten
            i Sverige ser vi att vi har ett överskott. Det är ett överskott
            som gör att vi kan sänka skatten för pensio ­ närer, ge höjt barnbidrag
            för små barn och så vidare, så att hela Sverige växer och mår
            bra.
          </note>
          <note type="speaker">
            Anf. 94 LARRY SÖDER (KD) replik:
          </note>
          <note>
            Fru talman! Socialdemokraterna har en good point i en del. Det
            är klart att vi kristdemokrater inte kommer att få 51 procent
            i valet så att vi kan genomföra all vår politik. Vi talar heller
            inte om att vi tror att vi kommer att få statsministerposten.
            Vi är väldigt glada i en alliansregering om Moderaterna tar den.
          </note>
          <note>
            Skillnaden mellan Socialdemokraterna och Kristdemokraterna är
            att Socialdemokraterna aspirerar på att ha statsministerposten
            och vara det ledande partiet i regeringen och kunna infria de
            löften ni ger. Trots att ni sitter i en position där ni kan infria
            de löften ni ger bryter ni löftet till 2 miljoner pensionärer.
          </note>
          <note>
            Jag kan inte riktigt förstå hur man kan försöka att dribbla bort
            det. Det är faktiskt den sanning som finns. Vi kan ta fram ganska
            många tidningsartiklar före valet 2014 där Socialdemokraterna
            säger: Om vi vinner valet 2014 ska vi ta bort pensionärsskatten.
          </note>
          <note>
            Det är nu 2018, och ni har fortfarande inte tagit bort pensionärsskatten.
            Det finns ett parti som har genomfört detta i sin budget. Det
            må vara att vi inte har 51 procent i riksdagen i dag så att vi
            kan genomföra det. Men vi har det, och vår budget är seriös. Den
            går ihop med plus och minus.
          </note>
          <note>
            Socialdemokraterna har prioriterat annorlunda. Jag tycker inte
            att man behöver skämmas över att man har prioriterat annorlunda.
            Det är bara att tala om det för väljarna: Vi har prioriterat annorlunda.
            Men då ska man inte gå tillbaka till väljarna och säga: Vi genomför
            det nästa mandatperiod. Det är inte rimligt.
          </note>
          <note>
            Jag köper idén om att ni har prioriterat annorlunda. Jag hoppas
            att ni i nästa debatt har funderat igenom det och kan svara: Ja,
            vi har prioriterat annorlunda. Det är ett svar som svenska pensionärer
            kan se är sant.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 24.)
          </note>
          <note>
            § 18 Mer ändamålsenliga bestämmelser om rättsliga biträden
          </note>
          <note>
            Justitieutskottets betänkande 2017/18:JuU24
          </note>
          <note>
            Mer ändamålsenliga bestämmelser om rättsliga biträden (prop.
            2017/18:86)
          </note>
          <note>
            föredrogs.
          </note>
          <note type="speaker">
            Anf. 95 ROGER HADDAD (L):
          </note>
          <note>
            Fru talman! Regeringen har lagt ett förslag på riksdagens bord
            om juridiska biträden. Det är viktigt i vårt demokratiska samhälle
            att den som blivit utsatt för ett brott eller lidit skada av ett
            brott får samhällets stöd inte minst i rättegångssammanhang. Det
            handlar om rättssäkerhet men också om stöd för brottsoffret.
          </note>
          <note>
            Vi ser att kostnaderna för offentliga biträden och målsägandebiträden
            ökar dramatiskt. Vi har allt fler stora och komplicerade mål,
            vilket också gör det viktigt att insatsen och stödet blir bra
            från samhällets sida. I huvudsak välkomnar vi de förslag som regeringen
            lägger fram att man ska ställa ett antal skärpta krav på vilka
            som kan utses till målsägandebiträden. Man höjer kraven när det
            gäller den juridiska kompetensen.
          </note>
          <note>
            Man lyfter upp frågan om lämplighet. Om det är en nyutexaminerad
            jurist ska han eller hon till exempel inte direkt sättas in i
            ett tungt sexualbrottsmål. En person kan också ha bra sakkompetens
            men kanske är olämplig som person. Det finns uppgifter i medierna
            om att man ibland till och med rekryterar personer som målsägandebiträde
            som har begått brott. Ur det perspektivet välkomnar vi förändringarna
            som innebär att man helt enkelt ställer högre krav.
          </note>
          <note>
            Det som Liberalerna saknar, och som är anledningen till den reserva
            ­ tion som vi har i betänkandet från justitieutskottet och som
            jag yrkar bifall till, är att vi menar att brottsoffret också
            ska få möjlighet att välja ett måls ­ ägandebiträde med dokumenterad
            kompetens i frågor om hedersbrott och hedersrelaterat förtryck.
          </note>
          <note>
            Vi vet generellt, och det har vi debatterat ett antal gånger,
            att det är få anmälda hedersbrott som går till åtal. Det finns
            generellt stora brister i kompetens inom rättsväsendet när det
            gäller hedersvåld och hedersförtryck.
          </note>
          <note>
            När jag läser igenom propositionen, alltså lagförslaget från
            regeringen, omnämns inte problemet hedersbrott eller hedersrelaterat
            förtryck över huvud taget. Däremot kommenterar man ärenden där
            barn förekommer i förundersökning och är utsatta för brott. Man
            kommenterar väldigt omfattande sexualbrott och hela den problematiken.
          </note>
          <note>
            Det som har varit en viktig del i propositionen är att lyfta
            upp sexualbrott, människohandel och våld mot kvinnor. Vi från
            Liberalerna anser att det hedersrelaterade förtrycket och hedersvåldet
            är det absolut största jämställdhetsproblemet i Sverige. Därför
            kräver det särskilda extraordinära insatser.
          </note>
          <note>
            Det är inte så att vi har tillräckligt på fötterna. Jag nämnde
            nyligen bristen på kompetens. Därför har vi valt att markera med
            en egen motion. När det gäller målsägandebiträdet ska man även
            kunna utse någon med dokumenterad kompetens inom hedersbrott och
            hedersrelaterat förtryck.
          </note>
          <note>
            Utskottets majoritet säger i sitt svar att man får anse att regeringens
            förslag täcker in det som Liberalerna efterfrågar. Vi delar inte
            den uppfattningen. Om det nu är så att lagförslaget täcker in
            vårt motionsyrkande vill vi gärna att ni berättar det för oss
            och upplyser oss om det.
          </note>
          <note>
            Om det nu står i betänkandet, vilket det faktiskt gör, att vi
            huvudsakligen ska anses ha tillgodosetts genom motiveringen undrar
            jag varför inte motionen tillstyrktes i så fall. Den avstyrks
            av Socialdemokraterna i justitieutskottet.
          </note>
          <note>
            (Applåder)
          </note>
          <note type="speaker">
            Anf. 96 ANNIKA HIRVONEN FALK (MP):
          </note>
          <note>
            Fru talman! Det betänkande vi behandlar i dag, Mer ändamålsenliga
            bestämmelser om rättsliga biträden , innehåller en rad olika förslag
            . Några förslag som är särskilt viktiga handlar om målsägandebiträden.
          </note>
          <note>
            Målsägandebiträdet är den jurist som stöttar brottsoffret. Man
            kan lite enkelt säga att i en rättsprocess efter att ett brott
            har begåtts och det finns ett brottsoffer har du åklagaren som
            företräder staten, den offentliga försvararen som försvarar den
            som anklagas för brottet och sedan ett målsägandebiträde som stöttar
            brottsoffret.
          </note>
          <note>
            Att vi har målsägandebiträden har visat sig ha stor betydelse
            för brottsoffrets trygghet och förmåga att delta på bästa sätt
            i rättegången och inför den. Men det gäller också för hur många
            som blir dömda för brott. När jag satt i Sexualbrottsutredningen
            konstaterade vi att ett tidigare förordnande av bra målsägandebiträden
            är en av de faktorer som kan påverka uppklaringen av våldtäktsbrott
            mest.
          </note>
          <note>
            I den proposition som behandlas i betänkandet föreslår regeringen
            förändringar för att höja kvaliteten på målsägandebiträdena. Det
            som föreslås är att ett målsägandebiträde ska vara antingen en
            advokat, en biträdande jurist på advokatbyrå eller någon annan
            person som har avlagt de kunskapsprov som behövs för behörighet
            till domarställning. Och, fru talman, sedan kommer något som är
            mycket viktigt: Endast den som på grund av sina kunskaper och
            erfarenheter och även i övrigt är särskilt lämplig för uppdraget
            får förordnas.
          </note>
          <note>
            Det är framför allt det sista, som handlar om att man på grund
            av kunskaper och erfarenheter och även i övrigt är särskilt lämplig,
            som jag menar har störst betydelse vad gäller både offer för till
            exempel relationsvåld och offer för våldtäkter. Där kan just en
            särskild personlig lämplighet vara viktig. Det handlar inte bara
            om att man är inläst på juridiken. Faktum är att det är detta
            jag menar också täcker in det som Roger Haddad från Liberalerna
            talar om när han lyfter fram behovet av särskild kompetens vid
            hedersbrott.
          </note>
          <note>
            Fru talman! Visst kan man vilja markera i olika frågor som är
            särskilt angelägna, men i själva lagtexten är det enligt min uppfattning
            lämpligare att ha en generell skrivning som kan täcka in alla
            de typer av fall där det krävs just olika typer av särskild kompetens.
          </note>
          <note>
            Det är mot denna bakgrund som jag inte anser att vi ska ha särskilda
            skrivningar för olika typer av brott. Vi ska snarare härifrån
            riksdagen och i lagtexten tydligt peka på att det inte räcker
            att det är en jurist, utan det måste vara en jurist med särskilda
            kvalifikationer. Dessutom ska denna jurist ha de kunskaper och
            erfarenheter och den särskilda kompetens som kan krävas i det
            enskilda fallet. Det gäller oavsett om fallet handlar om ett hedersbrott,
            en våldtäkt eller ett annat brott.
          </note>
          <note>
            Fru talman! Mot denna bakgrund yrkar jag bifall till utskottets
            förslag i betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 24.)
          </note>
          <note>
            § 19 Ett modernt och stärkt skydd för Sveriges säkerhet – ny
            säkerhetsskyddslag
          </note>
          <note>
            Justitieutskottets betänkande 2017/18:JuU21
          </note>
          <note>
            Ett modernt och stärkt skydd för Sveriges säkerhet – ny säkerhetsskyddslag
            (prop. 2017/18:89)
          </note>
          <note>
            föredrogs.
          </note>
          <note type="speaker">
            Anf. 97 LINDA SNECKER (V):
          </note>
          <note>
            Fru talman! Ingen har kunnat missa den stora it-skandalen som
            skedde på Transportstyrelsen. Ministrar har avgått, gd:n har dömts
            att betala skadestånd och ingen tar längre med lätthet på hur
            sårbart ett land är när det kommer till it-frågor, informationshantering
            och rikets säkerhet.
          </note>
          <note>
            Sveriges myndigheter hanterar dagligen stora mängder information.
            Mycket av det som skapas och lagras är både viktigt och känsligt.
            Vissa uppgifter klassas som skyddsvärda, och en del rör även rikets
            säkerhet. Om informationen går förlorad, stjäls, manipuleras eller
            sprids till obehöriga kan det få allvarliga följder.
          </note>
          <note>
            Både individer och samhällsstrukturer kräver stora mängder informa
            ­ tion för att vardagen ska fungera. Dagens informationshantering
            sker i stor utsträckning med hjälp av it-system.
          </note>
          <note>
            Fru talman! Det var 2011 som Riksrevisionen uppmanande svenska
            myndigheter att köpa mer av sin it av extern leverantör för att
            man skulle spara pengar. År 2015 påbörjade Transportstyrelsen
            sin outsourcing av fordons- och körkortsregistret. 1 000 servrar
            samt datahallar och support outsourcades. Vi kan i dag krasst
            konstatera att det här var ett misstag och att det stopp som Säkerhetspolisen
            ville ha 2016 för denna outsourcing skulle ha skett redan där
            och då.
          </note>
          <note>
            Nu i veckan kom nyheten att Transportstyrelsen inte kan avsluta
            avtalet som har gällt med det it-företag man har outsourcat till
            och att avtalet kommer att behöva förlängas – detta på grund av
            att myndigheterna i Sverige inte själva har möjlighet att bygga
            upp ett eget hanteringssystem på så pass kort tid. Ännu är alltså
            inte problemet löst, och Sveriges it-säkerhet är inte tryggad.
          </note>
          <note>
            Därför föreslår Vänsterpartiet att outsourcing, eller utkontraktering,
            av skyddsvärda uppgifter inte ska kunna ske i den utsträckning
            som det sker i dag. Det är inte rimligt. Det är en fara för rikets
            säkerhet, och det är en fara för att dina och mina uppgifter sprids
            till personer som definitivt inte ska ha vetskap om dem.
          </note>
          <note>
            Men sådana här beslut sker inte i ett vakuum. Det handlar om
            en politisk vilja att slimma myndigheter och spara pengar, och
            man låter detta gå före säkerhet, kvalitet och rimlighet. Vi ser
            detta inom många olika områden, där olika uppgifter läggs ut på
            privata företag till lägsta pris. Det som skedde på Transportstyrelsen
            är ett exempel på när det går riktigt, riktigt illa – särskilt
            eftersom det handlar om så pass känsligt material och särskilt
            i kombination med det underrättelsehot som finns mot Sverige.
            Då får man inte vara politiskt naiv.
          </note>
          <note>
            Riksrevisionen har återkommande granskat våra myndigheters infor
            ­ mationssäkerhetsarbete, och detta visar på ett flertal brister.
            Bland annat har myndigheternas förutsättningar för ett effektivt
            informationssäkerhetsarbete liksom uppföljningsarbete varit alltför
            dåliga.
          </note>
          <note>
            Detsamma säger Säpo, som är den myndighet som kontrollerar att
            våra myndigheter sköter sig. Säpo menar att många myndigheter
            inte har tillräckligt god kunskap om säkerhetsskydd och om vilka
            hot som finns gentemot dem. Det saknas säkerhetsanalyser, det
            saknas kunskap om underrättelsehotet och det saknas kunskap vid
            själva outsourcingen.
          </note>
          <note>
            Samtidigt vet vi att underrättelsehotet mot Sverige är stort
            och att säkerhetsskyddet inte är tillräckligt. Ur ett totalförsvarsperspektiv
            är det viktigt att flera myndigheter och företag kan samverka
            kring säkerhetsfrågor, framför allt när det gäller att skydda
            sig mot angrepp. Denna kunskap finns inte i dag.
          </note>
          <note>
            Därför förvånar det mig lite att inte fler partier än Vänsterpartiet
            ser faran med outsourcing av it-uppgifter och att de inte förstår
            varför detta måste stoppas. Myndigheterna måste bygga upp en egen
            kunskap, en egen it-struktur och ett säkerhetsmedvetande. De måste
            ta hem den information som i dag har outsourcats.
          </note>
          <note>
            En politisk vilja till ökad outsourcing av it-tjänster måste
            sättas i rela ­ tion till vilka säkerhetsrisker detta kan medföra.
            När kortsiktig vinst blir en drivkraft för att upprätthålla fungerande
            it-system sätts långsiktigheten på undantag, och helheten går
            förlorad.
          </note>
          <note>
            Fru talman! Transportstyrelsehändelsen får inte inträffa igen.
          </note>
          <note>
            Jag yrkar bifall till reservationen.
          </note>
          <note>
            Anf. 98 HELENE PETERSSON i Stockaryd (S):
          </note>
          <note>
            Fru talman! Justitieutskottet föreslår i dag att riksdagen antar
            regeringens förslag till ny säkerhetsskyddslag.
          </note>
          <note>
            Den nuvarande lagen är från 1996, och förutsättningarna för säkerhetsskyddet
            har under denna tid förändrats på många sätt. Det är hög tid att
            lagen ersätts.
          </note>
          <note>
            Det är viktigt att uppgifter som är av betydelse för Sveriges
            säkerhet eller som skyddas av internationella åtaganden just skyddas
            och att kraven på åtgärder för att klara det är tydliga. Lagen
            gäller i både allmänna och enskilda verksamheter och tydliggör
            skyldigheten för den som bedriver säkerhetskänslig verksamhet.
          </note>
          <note>
            Fru talman! Dagens säkerhetspolitiska hot är många gånger gränsöver
            ­ skridande och icke-militära. Digitalisering och användning av
            informa ­ tionsteknik har genomgått en betydande förändring, och
            samhällets ökade it-beroende gör att risken är stor för att samhällsviktiga
            system kan drabbas med allvarliga konsekvenser som följd.
          </note>
          <note>
            Avreglering och konkurrensutsättning av samhällsviktig verksamhet
            har inneburit att en stor del av verksamheterna som är viktiga
            för att det svenska samhället ska fungera inte längre finns under
            direkt statligt inflytande. När verksamheten utkontrakteras, kanske
            till och med med utländskt ägande och inflytande, ställs säkerhetsskyddet
            inför särskilda utmaningar. Detta har inte minst händelserna vid
            Transportstyrelsen påvisat. Säkerhetspolisen har visat att ytterligare
            åtgärder utöver de som fanns i utredningen från 2015 behövs. Därför
            tillsatte regeringen i mars 2017 med tilläggsdirektiv i januari
            i år ytterligare en utredning som ska redovisas den 31 oktober
            2018 för att kartlägga och föreslå åtgärder som motverkar att
            uppgifter som gäller Sveriges säkerhet och säkerhetskänslig verksamhet
            utsätts för risker i samband med utkontraktering, upplåtelse eller
            överlåtelse av sådan verksamhet. Utredningen ska också föreslå
            åtgärder, till exempel tillståndsprövning.
          </note>
          <note>
            Utskottet vill poängtera, fru talman, att tillsynen är viktig
            och gör därför några medskick till regeringen om tillsynsmyndigheternas
            ansvar och befogenheter, organisation och resursfördelning.
          </note>
          <note>
            Regeringen har redan uppmärksammat behovet, och i utredningens
            uppdrag ingår att föreslå hur en ändamålsenlig tillsyn ska vara
            utformad. Därför behandlas den frågan bara delvis i denna proposition
            och i detta betänkande. I avvaktan på utredningens förslag har
            regeringen beslutat att skärpa kraven på statliga myndigheter
            när de utkontrakterar säkerhetskänslig verksamhet. Enligt en ändring
            i säkerhetsskyddsförordningen som trädde i kraft den 1 april 2018
            ska statliga myndigheter innan en utkontraktering inleds samråda
            med någon av tillsynsmyndigheterna Säkerhetspolisen eller Försvarsmakten.
            Säkerhetspolisen eller Försvarsmakten ska också ha möjlighet att
            besluta att ett sådant förfarande inte får genomföras. De har
            alltså möjlighet att lägga in sitt veto. Det känns både klokt
            och tryggt. Säger tillsynsmyndigheten nej ska det inte gå att
            runda det beslutet.
          </note>
          <note>
            Det tredje tillkännagivandet i betänkandet rör i vilken omfattning
            Regeringskansliet ska omfattas av lagen. Om Regeringskansliet
            ska omfattas av samtliga bestämmelser kan det uppstå konstitutionella
            svårigheter. Det är inte helt självklart att en ordning där en
            eller flera statliga myndigheter skulle ha tillsyn över Regeringskansliet
            skulle stämma överens med bestämmelserna i regeringsformen. Regeringskansliet
            hanterar också känsliga uppgifter som knappast förekommer i annan
            offentlig verksamhet och som ställer särskilda krav på regelverk
            och organisation.
          </note>
          <note>
            Konstitutionsutskottet, som vi i justitieutskottet bett yttra
            sig, konstaterar att det inte finns några formella hinder mot
            att det utreds i vilken utsträckning Regeringskansliet ska omfattas
            men säger också att den konstitutionella aspekten som konstitutionsutskottet
            framför i så fall bör beaktas. Det kan bli svårt rent konstitutionellt
            att ha en ordning där en myndighet som lyder under regeringen
            samtidigt ska utöva tillsyn över Regeringskansliet och sedan rapportera
            till regeringen. Men det får, enligt vad justitieutskottet anser,
            utredas.
          </note>
          <note>
            Med det, fru talman, vill jag tillstyrka förslaget i utskottets
            betänkande.
          </note>
          <note>
            (Applåder)
          </note>
          <note type="speaker">
            Anf. 99 PÅL JONSON (M):
          </note>
          <note>
            Fru talman! Jag vill inledningsvis yrka bifall till utskottets
            förslag i dess helhet.
          </note>
          <note>
            Det finns starka skäl för att Sverige behöver en ny säkerhetsskyddslag.
            Den nuvarande lagstiftningen är 20 år gammal, och behovet av säkerhetsskydd
            ser helt annorlunda ut i dag. Det finns åtminstone tre skäl till
            det.
          </note>
          <note>
            För det första har digitaliseringen, globaliseringen och privatiseringen
            varit viktiga ledstjärnor för att skapa ett mer effektivt samhälle
            med ett större välstånd. Men de faktorerna ställer också helt
            nya och annorlunda krav när vi ska skydda Sverige mot spionage
            och påverkansförsök från främmande makt.
          </note>
          <note>
            För det andra befinner sig Sverige sedan några år tillbaka i
            en väsentligt sämre säkerhetspolitisk situation. Vi vet att underrättelsehotet
            mot Sverige ökar i omfattning, och vi vet att vi inte kan utesluta
            risken för att Sverige utsätts för ett väpnat angrepp.
          </note>
          <note>
            För det tredje har Säkerhetspolisen under flera år varnat för
            att det finns stora brister i säkerhetsskyddet på svenska myndigheter.
            Det handlar bland annat om svaga it-system och bristande säkerhetsanalyser.
            Men framför allt finns det enligt Säpo en bristande säkerhetskultur
            på många myndigheter. Det sistnämnda framkom ju med all önskvärd
            tydlighet under förra sommaren genom det haveri som hade ägt rum
            på Transportstyrelsen och det som sedan ägde rum när regeringen
            skulle hantera frågan.
          </note>
          <note>
            Det går naturligtvis inte att separera frågan om en ny säkerhetsskydds
            ­ lag från en av de allra största säkerhetskandalerna i svensk
            politisk historia. I grunden blir det så eftersom förtroendet
            för den här regeringen när det gäller att hantera de här frågorna
            är kraftigt försvagat på grund av frågan om Transportstyrelsen.
          </note>
          <note>
            Fru talman! Den viktigaste frågan vi måste ställa oss när vi
            hanterar den här propositionen är om den kommer att bidra till
            att stärka Sveriges säkerhet. Det finns, precis som justitieutskottet
            noterar, betydande brister i förslaget. Jag vill lyfta fram två
            av de brister som jag tycker är mest allvarliga, nämligen problemen
            med tillsynen av lagen och undantagen för den nya lagens tillämpning
            på Regeringskansliet.
          </note>
          <note>
            Först och främst: Att presentera en ny säkerhetsskyddslag utan
            att redovisa hur tillsynen ska stärkas är lite grann som att presentera
            nya lagar utan att ha tillgång till poliser. Lagarna blir då mer
            av önskningar som inte kan förverkligas i realiteten. Det är inte
            effektivt, och det är inte seriöst, för själva kärnan i säkerhetsskyddsarbetet
            ligger just i samspelet mellan tillsynsmyndigheterna och dem som
            bedriver säkerhetskänslig verksamhet. Det är de som ska se till
            att det blir verkstad av säkerhetsskyddet.
          </note>
          <note>
            Vi vet att det redan i dag finns brister i samspelet mellan de
            här två aktörerna. Det kan bero på bristande kompetens på myndigheterna
            när de ska göra sina egna säkerhetsanalyser, men det kan också
            bero på att de anvisningar, föreskrifter och råd som kommer från
            tillsynsmyndigheterna faktiskt inte är tillräckligt bra för att
            ge konkret vägledning i säkerhetsanalysarbetet. Thomas Bulls utredning
            om Transportstyrelsen pekade på att Säpo har svårt att hinna med
            tillsynsverksamheten på säkerhetsskyddsområdet eftersom man också
            har många andra åtaganden. Det är naturligtvis lätt att förstå
            i ljuset av att vi lever i en allt osäkrare omvärld.
          </note>
          <note>
            Fru talman! Den här situationen kommer till viss del att bli
            värre när den nya lagstiftningen kommer på plats, för då vidgas
            antalet aktörer som påverkas av säkerhetsskyddslagen. Det behövs
            därför en bredare översyn av tillsynsmyndigheternas resursfördelning,
            ansvar och organisation. Annars kommer inte den nya lagstiftningen
            att fungera. Det är därför mycket glädjande att utskottet i bred
            politisk enighet har ställt sig bakom detta förslag som kommer
            från Alliansen.
          </note>
          <note>
            Fru talman! Med tanke på skandalen på Transsportstyrelsen tycker
            jag att det är minst sagt anmärkningsvärt att regeringen har presenterat
            en proposition som ska stärka och vidga säkerhetsskyddet för alla
            i samhället utom för sig själv. I stället gör man ett undantag
            i tillämpningen för säkerhetsskyddslagen för det egna regeringskansliet
            utan att lämna någon motivering. Detta har lett till kritik från
            remissinstanserna, inte minst från Försvarsmakten, som jag tycker
            att det finns starka skäl att ta på största allvar.
          </note>
          <note>
            Det finns flera exempel på när Regeringskansliet tidigare har
            misslyck ­ ats med att hemlighålla viktig information. Men det
            är inte första gången som regeringen agerar på det här sättet.
            I höstas presenterade regeringen en ny informations- och cybersäkerhetsstrategi,
            och vi såg samma mönster där – det skulle vara en strategi för
            hela samhället, men man nämnde inte med ett ord hur Regeringskansliet
            ska organiseras för att höja informa ­ tionssäkerheten där. Regeringskansliet
            utgör ju själva nervsystemet för styrningen av myndigheterna,
            och det var detta nervsystem som havere ­ rade när man skulle
            hantera frågan om Transportstyrelsen.
          </note>
          <note>
            Detta är en mycket viktig frågeställning som vi inte har fått
            något besked om från regeringen.
          </note>
          <note>
            Fru talman! Avslutningsvis är det snart ett år sedan den största
            säkerhetskyddskandalen i svensk politisk historia inträffade,
            och regeringen har ännu inte presenterat vilka lärdomar man har
            dragit av haveriet kopplat till Transportstyrelsen eller några
            åtgärder för att stärka säkerhetsskyddet på Regeringskansliet.
            Ändå har man haft gyllene tillfällen att göra detta, kopplat både
            till den nya säkerhetsskyddslagen och till informationssäkerhetsstrategin.
          </note>
          <note>
            I stället framstår det som att man konsekvent undviker att nämna
            orden Regeringskansliet, informationssäkerhet och säkerhetsskydd
            i samma andetag. Detta är en stor brist; det håller inte. Det
            skadar förtroendet för regeringen i dessa frågor och gör dess
            propositioner och skrivelser mindre relevanta.
          </note>
          <note>
            Jag välkomnar därför att utskottet i bred politisk enighet nu
            ställt sig bakom den alliansgemensamma motionen om att vi faktiskt
            ska utreda hur vi kan höja säkerhetsskyddet på Regeringskansliet.
            I grunden handlar det om att vi givetvis ska sträva efter att
            ha största gemensamma politiska samsyn i frågor som berör nationell
            säkerhet.
          </note>
          <note>
            (Applåder)
          </note>
          <note type="speaker">
            Anf. 100 LINDA SNECKER (V) replik:
          </note>
          <note>
            Fru talman! Om vi, Pål Jonson, går ifrån att Moderaterna gärna
            vill måla upp att det stora problemet ligger i Regeringskansliet
            och lyfter blicken när det gäller vad it-skandalen på Transportstyrelsen
            egentligen handlar om härstammar detta från ett politiskt synsätt
            och en politisk vilja.
          </note>
          <note>
            Liksom Thatcher, Reagan och andra som säkert är politiska idoler
            för Pål Jonson och andra högerpolitiker har ni alltid hejat på
            införandet av new public management, Lean och andra läckra modeller
            inom offentlig förvaltning, som i grund och botten går ut på att
            minska den offentliga förvaltningen, slimma ned myndigheterna
            och i stället outsourca ofta väldigt viktig kompetens och kunskap
            till olika privata företag. Dessa har ofta deltagit i en upphandling,
            som enligt lag måste ske till lägsta pris. Ni vill helt enkelt
            privatisera det offentliga för att slimma ned det, oavsett vad
            konsekvenserna blir.
          </note>
          <note>
            Vi har sett att detta leder till många problem inom välfärden,
            men också när det gäller rikets säkerhet. Det handlar om allvarliga
            saker när vi låter privata företag ta hand om väldigt känslig
            information, vilket det uppenbarligen inte finns kompetens för.
          </note>
          <note>
            Vems ansvar detta är kommer förhoppningsvis att komma fram, men
            min fråga är: Varför vill Moderaterna behålla denna privatisering
            av säkerhetskänslig information när det är en så uppenbar säkerhetsrisk?
            Det är inte bara Vänsterpartiet som säger detta, utan även våra
            vänner vid Säkerhetspolisen.
          </note>
          <note type="speaker">
            Anf. 101 PÅL JONSON (M) replik:
          </note>
          <note>
            Fru talman! Vi har ofta hört denna historietolkning när det gäller
            frågan om Transportstyrelsen. Det stora problemet skulle vara
            att det var en utkontraktering, men detta stämmer inte i sak.
            Problemet vid Transportstyrelsen var att man gjorde avsteg från
            säkerhetsskyddsförordningen. Personal på det berörda företaget
            hade inte säkerhets- eller registerkollats. Det är där cloun finns
            och problemen ligger i den specifika affären.
          </note>
          <note>
            När det gäller den bredare frågeställningen får man lätt bilden
            att Linda Snecker vill se ett stort återförstatligande av till
            exempel it-verksamheten. Jag tror inte att detta är realistiskt,
            av en rad skäl. Jag tror inte att myndigheterna har kompetens
            att göra detta, och jag tror inte att de resurser som finns där
            är tillräckliga för att få det stora återförstatligande som jag
            vet att Vänsterpartiet efterfrågar. Det finns faktiskt skäl till
            att man kan använda privata aktörer, så länge man gör upphandlingen
            rätt. Det är i upphandlingen som cloun sitter – att man följer
            de förordningar och lagar som finns.
          </note>
          <note>
            Om vi löser den delen av upphandlingen tror jag att vi har förutsättningar
            att använda privata aktörer även när det gäller saker som kan
            vara säkerhetskänsliga. Det står tydligt i propositionen att det
            finns säkerhetskänslig verksamhet som drivs i privat regi, men
            då får man naturligtvis se till att lagar och förordningar efterföljs.
            Då kan man hantera den delen.
          </note>
          <note>
            Jag förstår alltså inte riktigt hur det stora återförstatligandet,
            som jag förstår att Vänsterpartiet sympatiserar med, ska gå till
            och om det kommer att bli effektivt så att vi får en bra resursanvändning.
            Linda Snecker får gärna vägleda mig i detta.
          </note>
          <note type="speaker">
            Anf. 102 LINDA SNECKER (V) replik:
          </note>
          <note>
            Fru talman! Problemet är, precis som du säger, Pål, att myndigheterna
            inte har kompetens när de gör en upphandling. Det är ett av de
            stora problemen i denna process, utöver att upphandling görs från
            företag som utför tjänsten till lägsta pris och utan den kompetens
            som krävs. Det är en vågskål: Myndigheterna gör inte sin del,
            och privata företag lever inte upp till det som vi i denna kammare
            kanske har lagstiftat om och skulle vilja att de utförde.
          </note>
          <note>
            Att Vänsterpartiet vill förstatliga allt är väl en moderat beskrivning
            av hur de skulle vilja att en vänsterpartistisk politik såg ut.
            Så är inte riktigt fallet. Men vi ser absolut problemet när offentlig
            verksamhet går in i privat regi. Transportstyrelsen är ett alldeles
            för tydligt exempel på denna problematik.
          </note>
          <note>
            Min nästa fråga till Moderaterna är: Ni gillar lite nya rättstraditioner
            i svensk politik. Ni är just nu inne i en valrörelse där ni gärna
            går längre och lite hårdare fram än andra partier. Finns det andra
            delar inom rättsväsendet som Moderaterna skulle vilja privatisera?
            Här kan man spåna fritt: Är det polisen vi ska privatisera? Ska
            vi pröva med privata fängelser? Finns det andra saker, förutom
            känslig säkerhetsinformation, som ni gärna lägger ut på privata
            företag? Finns det andra delar av offentlig verksamhet som Moderaterna
            vill privatisera?
          </note>
          <note type="speaker">
            Anf. 103 PÅL JONSON (M) replik:
          </note>
          <note>
            Fru talman! Jag blir alltid orolig när Linda Snecker ska lägga
            ord i munnen på mig, och jag förstår att hon äger tolkningen av
            Vänsterpartiets politik.
          </note>
          <note>
            Jag vill säga några saker kopplat till den reflektion Linda Snecker
            gör. Vad man måste göra vid utkontraktering är att se till att
            man har en kritisk granskning från fall till fall. Vi vet också
            att det nu pågår en utredning ledd av Stefan Strömberg som tittar
            på frågan om utkontraktering. Vi stöder den och har inga som helst
            invändningar. Vi tycker i grunden att det är bra, så det finns
            inga naiva förespeglingar kring detta.
          </note>
          <note>
            Det jag ändå vill notera när vi talar om denna fråga är att Moderaterna
            mig veterligen är det enda parti som har varit ute och sagt att
            vi också måste diskutera utländska investeringar i kritisk infrastruktur.
            Detta gör vi i medvetenhet om att vi i grunden är rätt så positiva
            till OPS och den typen av lösningar, så länge det sker från fall
            till fall.
          </note>
          <note>
            Vi har dock signalerat att vi efter valet kommer att ta initiativ
            till en utredning där vi tittar över investeringar i kritisk infrastruktur
            i Sverige, just för att få ordning och reda på detta. Det tror
            jag är helt nödvändigt i ett läge där vi vet att underrättelsehotet
            mot oss ökar och vi ser stora investeringar, framför allt från
            Kina men även från Ryssland, i kritisk infrastruktur. Får vi ordning
            på detta tror jag att vi kan hitta balansen mellan vad det privata
            och det offentliga ska göra även när det gäller säkerhetskänslig
            verksamhet.
          </note>
          <note>
            Anf. 104 HELENE PETERSSON i Stockaryd (S) replik:
          </note>
          <note>
            Fru talman! Jag vill bara säga att jag tycker att det är bra
            att vi är överens om att tillsyn är en viktig del i statlig, offentlig
            och även enskild verksamhet. Men Pål Jonson säger också att det
            inte finns mycket i denna proposition som säger hur man ska hantera
            tillsynen, och det har ni också skrivit i er motion.
          </note>
          <note>
            Faktum är dock att denna proposition bygger på en utredning som
            er regering tillsatte 2011. Där stod inte mycket. Det fanns inget
            speciellt uppdrag att titta djupare på denna bit. Det är därför
            vår regering har tillsatt en kompletterande utredning – för att
            man behöver se över just den ändamålsenliga tillsynen.
          </note>
          <note>
            Ni tar också, och det gjorde även Linda Snecker i sitt anförande,
            upp detta med utkontraktering och hur man skulle kunna backa tillbaka.
            Jag tror inte att det går att fullt ut göra det, men jag tycker
            att det är väldigt bra att vi får bättre koll. Jag tror att vi
            är fullständigt överens om detta.
          </note>
          <note>
            Samtidigt gjordes en förordningsändring, på grund av att det
            går snab ­ bare. En lagändring tar ju mycket längre tid. Men det
            är väl klokt att man även ser över hur man ska förhålla sig till
            tillsynskraven – om de ska finnas i lag eller i förordning. Det
            tycker jag också.
          </note>
          <note>
            Sedan vill jag bara avsluta med att säga: Transportstyrelsen
            granskas just nu av KU, så jag tycker inte att vi ska ha synpunkter
            på det ena eller det andra hållet. Jag ser fram emot KU:s redovisning
            av den granskning man har gjort.
          </note>
          <note type="speaker">
            Anf. 105 PÅL JONSON (M) replik:
          </note>
          <note>
            Fru talman! Ja, det stämmer, som Helene Petersson i Stockaryd
            säger, att den utredning som låg till grund för propositionen
            sjösattes 2011. Det var Sten Heckscher som var utredare.
          </note>
          <note>
            Jag kan bara konstatera att vi 2011 hade ett fundamentalt annat
            säkerhetspolitiskt läge i Sverige. Jag tror att mycket av intentionerna
            med den utredningen handlade om att harmonisera säkerhetsskyddsklassificeringen
            i Sverige till exempel med Natos nivå – man har fyra olika klasser.
            Det var alltså ett stort harmoniseringsförsök.
          </note>
          <note>
            Sedan tycker väl jag att den nuvarande regeringen borde ha hörsammat
            de signaler som vi ändå fick genom den säkerhetspolitiska vindkantring
            som ägde rum efter 2014. Det handlar framför allt om Rysslands
            illegala annektering av Krim och dess krigföring i Donbass. Det
            ställer ju nya och högre krav på att regeringen faktiskt bakar
            in viktiga säkerhetsskyddsbestämmelser i denna lagstiftning.
          </note>
          <note>
            Det är helt korrekt att det är en pågående utredning, som Stefan
            Strömberg driver, som bland annat tittar på detta. Men hans utredning
            handlar framför allt om att titta på sanktionssystemet. Det är
            det som är det viktiga. I andra hand tittar man på utkontrakteringsfrågan.
            Vad vi efterfrågar i vår motion är faktiskt en bredare översyn
            av tillsynsmyndigheternas ansvar och uppgifter. Det står väldigt
            tydligt i Strömbergs direktiv att han ska utgå från den struktur
            som vi har i dag. Det står ingenting om att eventuella resursförstärkningar
            måste ske på detta område. Det finns alltså en rad frågeställningar
            som måste hanteras bredare än det mandat som Strömberg har. Han
            ska vara klar med sin utredning den 31 oktober i år.
          </note>
          <note>
            Anf. 106 HELENE PETERSSON i Stockaryd (S) replik:
          </note>
          <note>
            Fru talman! Han har tre uppdrag. Utkontraktering av säkerhetskänslig
            verksamhet – det handlar exempelvis om behovet av att förebygga
            med tillståndsprövning – är ett. Det andra handlar om sanktioner,
            som Pål Jonson säger. Det tredje uppdraget han har handlar om
            ändamålsenlig tillsyn. Alla de förslag som ni har i er motion
            har han redan fått ett uppdrag om.
          </note>
          <note>
            Pål Jonson säger att vi skulle ha kommit igång med detta redan
            2014, men utredningen kom 2015. Ska en utredning behandlas korrekt
            ska den gå ut på remiss. Och när det är en ganska tung utredning
            som handlar om en ny säkerhetsskyddslag gäller det att remissinstanserna
            får tid på sig men också att Regeringskansliet får tid på sig
            att gå igenom vad remissinstanserna säger innan man tillsätter
            någon kompletterande utredning. Det är nämligen ganska meningslöst
            att föregripa den processen och kanske hamna helt fel och få göra
            om alltihop och tillsätta en ny utredning. Detta ligger alltså
            och släpar sedan utredningen 2011.
          </note>
          <note>
            Det fanns behov av den utredningen. Vi fick remissvaren – det
            gällde både kritiken och det som tillstyrktes. Nu kompletterar
            man detta. Jag ser fram emot att se vilka svar och vilka frågor
            som behandlas och som redovisas i oktober 2018.
          </note>
          <note type="speaker">
            Anf. 107 PÅL JONSON (M) replik:
          </note>
          <note>
            Fru talman! Jag måste tyvärr korrigera Helene Petersson på två
            punkter.
          </note>
          <note>
            Vad jag sa var inte att man nödvändigtvis skulle börja skriva
            proposi ­ tionen 2014, utan vad jag sa var att det var en säkerhetspolitisk
            vattendel ­ are 2014, vilket borde ha gjort att man tog till sig
            många fler signaler om att vi behöver höja säkerhetsskyddet. Det
            var en allmän reflektion om att den säkerhetspolitiska omvärldsmiljön
            var fundamentalt annorlunda efter 2014. Det är det som kritiken
            handlar om i det avseendet.
          </note>
          <note>
            Sedan gäller det de direktiv som Stefan Strömberg har och det
            som vi har haft synpunkter på och invändningar mot. Det står,
            precis som Helene Petersson säger, att han också ska titta på
            tillsynsfunktionen. Men det står: inom ramen för nuvarande strukturer.
            Det ska alltså vara Säpo och Försvarsmakten som ska hantera detta.
            Det står ingenting om några möjligheter till organisationsförändringar.
            Det står ingenting om möjligheten att detta kommer att kosta mer
            pengar – det vet vi att det kommer att göra.
          </note>
          <note>
            Det har framkommit i många av remissvaren att denna lagstiftning
            är väldigt bred till sin karaktär. Den rymmer alla frågor som
            är känsliga för Sveriges säkerhet. Den berör alltså alla som bedriver
            säkerhetskänslig verksamhet. Det innebär att det finns ett stort
            tolkningsutrymme. Vi vet också att lagen kommer att utvidgas.
            Det blir fler aktörer som den kommer att påverkas av. Då krävs
            det att vi förstärker tillsynsmyndigheternas resurser och organisationer
            och att vi tittar över deras ansvar i en mycket större omfattning
            än vad jag tycker att Stefan Strömbergs utredningsdirektiv ger
            uttryck för.
          </note>
          <note type="speaker">
            Anf. 108 ANNIKA HIRVONEN FALK (MP):
          </note>
          <note>
            Fru talman! I dag debatterar justitieutskottet betänkandet Ett
            modernt och stärkt skydd för Sveriges säkerhet – ny säkerhetsskyddslag
            .
          </note>
          <note>
            Miljöpartiet anser att Sverige måste bygga sin säkerhet brett.
            De hot som vi står inför är inte bara militära hot. Det handlar
            även om risken för påverkansoperationer från såväl främmande makt
            som enskilda aktörer och organisationer samt om terrorhot och
            annat.
          </note>
          <note>
            Det är centralt att vi tar informationssäkerheten på största
            allvar. Detta gäller alla verksamheter. De hot som vi står inför
            i dag är nämligen av den karaktären att även en privat aktörs
            verksamhet, till exempel elbolag eller andra som utför samhällsviktiga
            funktioner, kan bli föremål för attacker, som i sin tur riskerar
            säkerheten för människorna i Sverige. Därför tycker jag att det
            allra viktigaste att lyfta i denna nya lag är det tydliggjorda
            ansvaret för alla aktörer att göra säkerhetsanalyser av den information
            och de värden som finns i deras verksamhet.
          </note>
          <note>
            Fru talman! I det sammanhanget går det inte att undvika att prata
            om Transportstyrelsen och den uppenbara brist på förståelse som
            rådde på myndigheten i fråga om att den information som hanterades
            var så skyddsvärd att den inte kunde utkontrakteras hur som helst.
          </note>
          <note>
            Fru talman! Även om vi ska avvakta konstitutionsutskottets vidare
            granskning är det alldeles uppenbart att det haveriet förtjänar
            att diskuteras även i detta sammanhang. Det är ett tydligt exempel
            på när det finns brister i just arbetet med säkerhetsskydd.
          </note>
          <note>
            Fru talman! Mycket har sagts om det förslag som presenteras i
            dag. Jag ska inte förlänga debatten ytterligare. Jag vill yrka
            bifall till utskottets förslag i betänkandet, inklusive uppmaningen
            att man ska fördjupa sig vidare i frågorna om tillsyn.
          </note>
          <note type="speaker">
            Anf. 109 JOHAN HEDIN (C):
          </note>
          <note>
            Fru talman! Men det här är ju allvar – de orden yppades på ett
            sammanträde som handlade om Sveriges säkerhet och de hot som hänger
            över oss. Så är det. Det gick plötsligt upp för den mötesdeltagare
            som sa just detta.
          </note>
          <note>
            Det har varit allvar under en längre tid. Jag tror att det är
            dags för hela det politiska spelfältet att göra samma typ av uppvaknande
            som kollegan gjorde vid detta sammanträde.
          </note>
          <note>
            Vi måste inse att det finns krafter som inte vill Sverige väl
            och att dessa krafter har resurser, vilja och förmåga att skada
            oss om vi hamnar i en situation där vi och våra intressen står
            mellan dem och deras.
          </note>
          <note>
            Vi som arbetar med dessa frågor ser hur förberedelser för aggression
            mot Sverige försiggår hela tiden. Det handlar om att skaffa information
            om väsentliga samhällsfunktioner och kunskap om hur man slår ut
            dem, allt för att skada vårt samhälles funktion och försvaga oss.
          </note>
          <note>
            Detta är någonting som sker på alla bogar. Dels förstås det rent
            fysiska, alltså våra vardagliga behov av el, livsmedel, kontanter
            och kommunika ­ tion, dels det digitala. Upprinnelsen till det
            betänkande vi debatterar i dag är i mångt och mycket behovet av
            att styra upp säkerhetsskyddet, som vi med olika exempel har sett
            varit för svagt.
          </note>
          <note>
            Det mest uppmärksammade exemplet har nämnts flera gånger här
            i dag och måste anses vara Transportstyrelsens fullständiga haveri
            som uppdagades för snart ett år sedan, något som satte fokus på
            regeringens bristfälliga säkerhetsarbete. Två ministrar tvingades
            lämna regeringen med anledning av detta, och det pågår en granskning
            i konstitutionsutskottet om ansvarsfrågorna. Det är anmärkningsvärt
            att statsministern, om det nu var så, tillät sig att hållas i
            okunskap om detta för rikets säkerhet mycket, mycket allvarliga.
          </note>
          <note>
            Jag ska dock inte uppehålla mig onödigt länge vid det, för nu
            gäller det att se framåt. Detta kan och bör dryftas i andra forum.
            Det viktiga är vad vi lär oss av regeringens säkerhetshaveri och
            vad vi kan göra framåt för att se till att det inte händer igen,
            samtidigt som vi också minskar risken för att andra, liknande
            fall ska uppstå.
          </note>
          <note>
            Fru talman! Förr i världen, på den tiden länder förklarade krig
            mot varandra i snirkligt skrivna brev med kungens sigill, började
            krig med att soldater marscherade in över en gräns. I vår tid
            är det i stället så krig slutar – med att soldater marscherar
            in.
          </note>
          <note>
            Från en tydlig gräns mellan krig och fred har vi i stället ett
            stort antal nyanser av mörker där skymningsläget får anses vara
            det avgörande och mest känsliga. Alla som spelar schack vet att
            man alltför ofta, åtminstone när man liksom jag inte är särskilt
            skicklig, drabbas av insikten att det som ger dig problem nu faktiskt
            grundlades fyra drag tillbaka. Det var då du hade behövt göra
            något.
          </note>
          <note>
            Vi måste förstå att kriget på många sätt redan pågår och att
            våra motståndare gör sina drag nu. Hur vi kommer att kunna hantera
            dem beror på hur vi hanterar dessa hot redan nu, innan vi hamnar
            i ett läge där vi måste offra våra käraste pjäser för att hålla
            oss kvar i spelet.
          </note>
          <note>
            Säkerhetsskyddet är av väsentlig betydelse, och även om det naturligtvis
            är bra att regeringen går fram med förslaget är det kanske symtomatiskt
            för denna mandatperiod att vi i Alliansen måste ta ansvar för
            att justera och förbättra de förslag som läggs på riksdagens bord.
            Det är bra att vi hittat ett samförstånd i utskottet, och kollegorna
            här ska ha en uppriktig eloge för sin vilja att lyssna, diskutera
            och utveckla lagförslagen utifrån Alliansens tankar.
          </note>
          <note>
            Samtidigt måste vi konstatera att vi förlorar tid och momentum
            när regeringen envisas med att leverera in undermåliga eller åtminstone
            otillräckliga förslag. I höst finns dock möjlighet att ändra på
            detta och välja ett nytt ledarskap för Sverige framåt.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 24.)
          </note>
          <note>
            § 20 Ecuadors anslutning till frihandelsavtalet mellan Europeiska
            unionen och dess medlemsstater, å ena sidan, och Colombia och
            Peru, å andra sidan
          </note>
          <note>
            Utrikesutskottets betänkande 2017/18:UU24
          </note>
          <note>
            Ecuadors anslutning till frihandelsavtalet mellan Europeiska
            unionen och dess medlemsstater, å ena sidan, och Colombia och
            Peru, å andra sidan (prop. 2017/18:160)
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under § 24.)
          </note>
          <note>
            § 21 Samarbetsavtal om partnerskap och utveckling mellan Europeiska
            unionen och dess medlemsstater, å ena sidan, och islamiska republiken
            Afghanistan, å andra sidan
          </note>
          <note>
            Utrikesutskottets betänkande 2017/18:UU25
          </note>
          <note>
            Samarbetsavtal om partnerskap och utveckling mellan Europeiska
            unio ­ nen och dess medlemsstater, å ena sidan, och islamiska
            republiken Afghanistan, å andra sidan (prop. 2017/18:143)
          </note>
          <note>
            föredrogs.
          </note>
          <note type="speaker">
            Anf. 110 YASMINE POSIO NILSSON (V):
          </note>
          <note>
            punkt i solidariteten med det afghanska folket. Vi vill att Sverige
            ska vara en aktiv och närvarande aktör i Afghanistan och understöder
            det arbete som afghanska människor bedriver för fred, utveckling,
            demokrati och jämställdhet. Det är så det afghanska samhället
            kan stabiliseras och vidareutvecklas.
          </note>
          <note>
            Förhandlingarna om samarbetsavtalet om partnerskap och utveckling
            mellan EU och Afghanistan påbörjades 2011 och är, som regeringen
            be ­ skriver i sin proposition, ett viktigt steg för EU:s engagemang
            i Afghani ­ stan. Vänsterpartiet har länge efterfrågat ett ökat
            fokus på civila och huma ­ nitära insatser i stället för militära.
            Vi står därför bakom stora delar av av ­ talet men vill särskilt
            stryka under vikten av att Afghanistan självt måste tillåtas äga
            sin utveckling. Vi vill också poängtera att genomförandet av avtalets
            olika delar måste ske med respekt för demokrati och mänskliga
            rättigheter.
          </note>
          <note>
            Afghanistans historia visar att det inte finns någon militär
            lösning på landets problem. Utländsk militär närvaro har gång
            på gång fördjupat och förstärkt landets konflikter. Vänsterpartiet
            ser att Afghanistans stora utmaningar bara kan lösas genom en
            civil och politisk strategi.
          </note>
          <note>
            I Afghanistan växer det nu upp en ny generation av unga kvinnor
            och män. För många av dem saknas möjligheter till utbildning,
            försörjning och ett liv som inte begränsas av förtryck och fattigdom.
            Den bilden bekräftas inte minst av alla de ensamkommande barn
            och ungdomar som flytt landet. Det måste skapas en framtid för
            alla ungdomar och barn i Afghanistan.
          </note>
          <note>
            Bristande framtidstro och frustration är talibanernas bästa vän;
            det både underlättar deras rekrytering och ger Daish luft under
            vingarna. Civilt bistånd är därför avgörande för att lösa grundorsakerna
            till kriget i Afghanistan. Civila insatser måste samtidigt kompletteras
            med insatser för att stödja försöken till en freds- och försoningsprocess.
            Denna process måste rymma ett brett spektrum av alla berörda grupper
            i det afghanska samhället för att en långsiktig, fredlig lösning
            ska kunna ta form. Därför är det viktigt att det civila samhället
            får en mer framträdande roll i framtida fredssamtal. Särskilt
            viktigt är det att Afghanistans kvinnor inkluderas i fredsprocessen
            så att deras inflytande och rättigheter inte förhandlas bort.
          </note>
          <note>
            Fru talman! Vänsterpartiet värnar rätten att söka asyl och möjligheten
            till lagliga flyktvägar. Samarbetsavtalet mellan EU och Afghanistan
            innehåller tyvärr även skrivningar rörande migration. Där slås
            bland annat fast att parterna ska samarbeta i syfte att förhindra
            irreguljära migrationsströmmar och att detta ska gå i linje med
            unionens övergripande strategi för migration och rörlighet samt
            relevanta internationella konventioner.
          </note>
          <note>
            Vänsterpartiet är starkt kritiskt till det rådande återvändandeavtalet
            mellan EU och Afghanistan. Det gäller också det efterföljande
            bilaterala avtalet mellan Sverige och Afghanistan.
          </note>
          <note>
            I en situation där behovet av ett effektivt bistånd är enormt
            och behovet av stöd till människor på flykt är större än någonsin
            väljer EU att lägga om sin biståndspolitik i syfte att stoppa
            migrationen i stället för att bekämpa fattigdomen och utjämna
            klyftorna.
          </note>
          <note>
            EU:s strategi är att sluta flyktingavtal med fattiga länder för
            att hålla människor utanför unionens gränser. När nöden är som
            störst väljer världens rikaste kontinent att ducka för sitt ansvar
            för människor på flykt.
          </note>
          <note>
            Sedan hösten 2015 har EU arbetat intensivt med att sluta pakter
            med en rad länder i bland annat Afrika och Mellanöstern för att
            hindra flyk ­ tingar från att komma till Europa. Pakterna innehåller
            löften om bistånd och handelsavtal i utbyte mot att migrationen
            kontrolleras. EU-kommis ­ sionens generaldirektorat för utvecklingsfrågor
            har kommit fram till att migration är primärt fokus i minst 17
            procent av de biståndsinsatser som EU planerat sedan början av
            2016.
          </note>
          <note>
            Omprioriteringen inom biståndspolitiken sprider sig även till
            de bilaterala biståndsprogrammen inom EU:s medlemsstater. EU:s
            nya fokus i biståndspolitiken strider därmed mot biståndets grundläggande
            principer. Bistånd ska utgå från mottagarens egna behov och prioriteringar
            och får inte villkoras utifrån politiska prioriteringar i givarländerna.
            Flera av de EU-insatser som finansieras med biståndsmedel får
            inte räknas som bistånd. Bland annat handlar det om bistånd till
            gränsbevakning och förvar.
          </note>
          <note>
            Fru talman! När EU hösten 2016 tecknade återvändandeavtal med
            Afghanistan var det med hot om att dra tillb aka biståndet på
            motsvarande 10 miljarder kronor årligen under en fyraårsperiod.
          </note>
          <note>
            Afghanistan är ett av världens fattigaste länder. Deras inhemska
            intäkter utgör endast 10,4 procent av bnp, och de är därmed så
            pass beroende av utländskt bistånd att den afghanska regeringen
            hade svårt att stå emot pressen från EU.
          </note>
          <note>
            Afghanistan kan på inget sätt beskrivas som ett säkert land,
            och utvecklingsutmaningarna är enorma. Den afghanska flyktingministern
            har vid flera tillfällen vädjat till EU att inte dep ortera människor
            till landet. I stället har man genom avtalet tvingats förbinda
            sig till att återta flyktingar som utvisats med tvång, någonting
            man tidigare motsatt sig.
          </note>
          <note>
            Att Sverige genom EU:s avtal har tecknat ett bilateralt återtagandeavtal
            med Afghanistan är direkt skamligt. Vi har ju dessutom fått rapporter
            om hur ungdomar som återvänt faktiskt har dödats.
          </note>
          <note>
            Vänsterpartiet har i tidigare motioner i riksdagen sagt att Sverige
            som enskilt land såväl som inom EU och FN bör motverka alla beslut
            som innebär att asylrätten och flyktingars mänskliga rättigheter
            kränks. Med detta, fru talman, vill jag yrka bifall till Vänsterpartiets
            reservation.
          </note>
          <note>
            (Applåder)
          </note>
          <note type="speaker">
            Anf. 111 KERSTIN LUNDGREN (C):
          </note>
          <note>
            Fru talman! Utmaningarna för det krigs- och konfliktdrabbade
            af ­ ghan ­ ska folket är naturligtvis oerhört stora. Sverige
            ger, och har givit, ett lång ­ varigt stöd till afghanerna på
            områden som rör säkerhet och utveck ­ ling. Sverige har också
            ett långsiktigt avtal med Afghanistans regering.
          </note>
          <note>
            Svenska kvinnor och män har medverkat i arbetet i den civila
            ideella sektorn, med svenska folkets stöd, och i den svenska militära
            insatsen. För det ska de alla ha tack. Det är ett viktigt arbete
            som har gjorts och fortfarande görs.
          </note>
          <note>
            Fru talman! Betänkandet handlar om EU:s samarbete med Afghani
            ­ stan. Precis som Sverige har ett långsiktigt avtal är det bra
            att det nu blir ett långsiktigt avtal mellan EU och Afghanistan.
            Det är ett avtal som siktar tio år framåt, och det är ett avtal
            som baseras på ett antal principer som vi tycker är viktiga. Det
            är handlar om rättsstaten och demokratin. Det är inte minst viktigt
            inför det kommande valet, som är av stor betydelse. Vi hop ­ pas
            att vi än en gång kan se att vi har skapat förutsättningar också
            för kvin ­ nor i Afghanistan att delta i valet, precis som vi
            har gjort tidigare.
          </note>
          <note>
            Det som har varit föremål för diskussion i det här betänkandet
            är återtagandeavtalet. Låt mig vara tydlig, fru talman. Det här
            handlar om rätten att återvända. Det handlar inte om att bistånd
            ska villkoras, utan det handlar om att länder inte ska stänga
            ute sitt folk.
          </note>
          <note>
            Right of return, rätten att få återvända, är en viktig princip
            som vi i Sverige har hävdat, och hävdar alltjämt. Länder ska inte
            kunna etniskt rensa eller stänga ute sin befolkning, utan den
            ska få möjlighet att återvända. Det är en viktig utgångspunkt
            när vi talar om återvändandeavtal. Ibland låter det bara som att
            vi kastar ut eller tvingar ut, men det handlar naturligtvis också
            om rätten att återvända.
          </note>
          <note>
            Fru talman! Låt oss ta Syrien som ett exempel. Landet kräver
            att medborgarna uppvisar bevis på att de har ägt mark eller fastigheter
            inom 30 dagar, annars blir egendomen statens. Det innebär att
            man nekar människor möjlighet att få återgå till den tillvaro
            de haft före kriget. Vi ska naturligtvis inte understödja en sådan
            politik. Därför är det viktigt att det finns en återtagandedel
            i avtalen; rätten att återvända.
          </note>
          <note>
            Jag vill understryka att i det här avtalet, vilket också utskottet
            betonar, handlar det inte om att villkora bistånd, utan det handlar
            om att Afghani ­ stan och EU ska hitta gemensamma lösningar. Det
            handlar också om att man från EU:s sida måste se more for more-principen.
            Det är inte så att vi dikterar villkor, utan det handlar om partnerskap.
            Det är en viktig utgångs ­ punkt. Det är ett partnerskapsavtal
            som vi har att ta ställning till. Det ska upprätthållas, och det
            finns också en struktur för hur det ska upprätthållas. Det är
            en viktig utgångspunkt för att vi ska säga ja.
          </note>
          <note>
            Det handlar inte heller om återtagandekrav på det sätt som ibland
            under de senaste veckorna har framförts i debatten att vi från
            svensk sida hävdar. Det är en hållning som vi från Centerpartiets
            sida inte anser rimlig. Vi tycker att det är viktigt med rätten
            till asyl, och vi tycker att det är självklart att bistånd ska
            ges utifrån OECD-Dac-principerna. Det är också vad som betonas
            i betänkandet.
          </note>
          <note>
            Fru talman! Jag noterar med viss förvåning att Vänsterpartiet
            i sin reservation säger följande: ”Bistånd får inte villkoras
            utifrån politiska prioriteringar i givarländerna.” När vi i kammaren
            fattar beslut om grunderna för svensk utvecklingspolitik är detta
            vårt ingångsvärde. Det finns en lång rad strategier. Vi talar
            jämställdhet, demokrati, kvinnors rätt och SRHR. Det finns många
            frågor där Sverige går in med bistånd för att försöka åstadkomma
            förändring. Det är vår roll som givare att också bidra med vår
            erfarenhet, vår kunskap och våra värden till att förbättra förutsättningar
            för människor i andra delar av världen. Så ska vi också göra i
            samarbetet med Afghanistan.
          </note>
          <note>
            Fru talman! Jag yrkar bifall till förslaget i betänkandet och
            avslag på reservationen.
          </note>
          <note>
            (Applåder)
          </note>
          <note type="speaker">
            Anf. 112 MARIA ANDERSSON WILLNER (S):
          </note>
          <note>
            Fru talman! Jag vill börja med att yrka bifall till förslaget
            i utskottets betänkande.
          </note>
          <note>
            Migration är en del av det avtal vi i dag diskuterar. Senare
            har också återtagandeavtal slutits mellan EU och Afghanistan,
            och vissa medlemsländer har slutit bilaterala avtal med Afghanistan.
          </note>
          <note>
            Återtagandeavtalet syftar till att underlätta Afghanistans ansvar
            för mottagandet av sina medborgare. Precis som Kerstin Lundgren
            sa tidigare är det också en rättighet att återvända till sitt
            land. Jag skulle vilja betona att utskottet har varit oerhört
            tydligt med att syftet med det svenska biståndet är att skapa
            förutsättningar för bättre levnadsvillkor för människor som lever
            i fattigdom och förtryck, och ODA-medel, det vill säga biståndspengar,
            ska användas i enlighet med de principer som OECD-Dac har fastställt.
          </note>
          <note>
            Jag vill verkligen understryka att regeringen på intet sätt har
            hotat att dra tillbaka bistånd för att sluta avtal med Afghanistan.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 24.)
          </note>
          <note>
            § 22 Subsidiaritetsprövning av kommissionens förslag till förordning
            om inrättande av Europeiska arbetsmyndigheten
          </note>
          <note>
            Arbetsmarknadsutskottets utlåtande 2017/18:AU17
          </note>
          <note>
            Subsidiaritetsprövning av kommissionens förslag till förordning
            om inrättande av Europeiska arbetsmyndigheten (COM(2018) 131)
          </note>
          <note>
            föredrogs.
          </note>
          <note type="speaker">
            Anf. 113 PATRIK BJÖRCK (S):
          </note>
          <note>
            Fru talman! Det är en subsidiaritetsprövning som vi ska diskutera
            i dag, och det är viktigt att hålla i minnet. Jag kommer kanske
            att återkomma till det så småningom. Det handlar om kommissionens
            förslag om inrättande av Europeiska arbetsmyndigheten.
          </note>
          <note>
            Syftet med myndigheten är att stärka förtroendet och att försöka
            medverka till en mer rättvis inre marknad.
          </note>
          <note>
            Jag kan inledningsvis passa på att nämna att det inte är någon
            socialistisk bildstormare som lägger fram det här förslaget. Det
            är en konservativ europeisk politiker, djupt förankrad i den konservativa
            mittfåran, som trots det inser att om man ska få ett samhälle
            att hålla ihop – oavsett om det handlar om en nationalstat eller
            som här den inre marknaden med fri rörlighet – måste man ha legitimitet
            för detta i befolkningens ögon. Det är den insikten som sakta
            men säkert har trängt in i kommissionen. Det är viktigt att hålla
            detta i minnet, fru talman, för den svenska borgerligheten verkar
            inte ha kommit till riktigt samma insikt som borgerligheten ute
            i Europa.
          </note>
          <note>
            EU har ju med tiden utvecklat lagstiftning som reglerar fri rörlighet
            för arbetstagare, utstationering etcetera. Man har flera förslag
            på gång till ändringar av det här. Det är ju så – man måste ha
            en ordning som fungerar, som klarar av de utmaningar som vi ställs
            inför.
          </note>
          <note>
            Det som det gäller nu är att det senaste årtiondet har antalet
            människor som bor eller arbetar i ett annat EU-land blivit 17
            miljoner. Det är naturligtvis en av tankarna med Europeiska unionen
            och den fria rörligheten att man ska kunna röra sig, söka arbete
            och arbeta i ett annat land.
          </note>
          <note>
            Såväl kommissionen som Europaparlamentet har framfört behov av
            förstärkt tillsyn och ökad samordning inklusive stärkt informationsutbyte
            mellan nationella yrkesinspektioner. Rådet har betonat vikten
            av att förbättra det administrativa samarbetet och behovet av
            att utöka stöd och informationsutbyte. Det handlar i grunden om
            att motverka bedrägerier och missbruk av regler på till exempel
            utstationeringsområdet, alltså att skapa det som vi i Sverige
            brukar kalla ordning och reda. För en svensk känns det som om
            det inte skulle vara svårt att närma sig detta med tillförsikt.
          </note>
          <note>
            Myndigheten det handlar om får ett antal uppgifter: att tillhandahålla
            information och tjänster till både arbetsgivare och enskilda,
            stödja medlemsstater, samordna informationsutbyte, gemensamma
            inspektioner, riskbedömning etcetera. Det handlar om att inom
            de strukturer och med de verktyg som finns på området gränsöverskridande
            arbetskraftsrörlig het få detta att fungera bättre och integreras
            och/eller kompletteras med en EU-myndighet. Man ska förstärka
            de EU-organ som finns och se till att dessa EU-organ, där bland
            annat medlemsstater och nationella myndigheter samarbetar, utbyter
            bästa praxis om man ska få detta förstärkta samarbete att komma
            till en ny nivå med en ny myndighet. Det är liksom bakgrunden
            till det här förslaget – att man ser till att den fria rörligheten
            fungerar bättre med starkare legitimitet och att man för att försvara
            idén om den fria rörligheten inser att man också måste få det
            att ske på rättvisa villkor.
          </note>
          <note>
            Kommissionen argumenterar väl för att detta är förenligt med
            subsidia ­ ritetsprincipen, anser jag och Socialdemokraterna,
            Vänsterpartiet och Mil ­ jöpartiet. Vi har också en reservation
            mot yttrandet som föreslås från ut ­ skottets sida.
          </note>
          <note>
            Regeringen gör en genomgång av subsidiaritetsbedömningen och
            konstaterar att detta går ut på att i gränsöverskridande situationer
            underlätta tillgång till information, stödja samarbete mellan
            medlemsstater och underlätta på nationell, regional och lokal
            nivå. Det räcker inte för att uppnå dessa specifika mål och föreslagets
            övergripande mål att säkerställa rättvis rörlighet på den inre
            marknaden. Det kräver att man lyfter upp detta på EU-nivå. Mot
            den bakgrunden bedömer regeringen att kommissionens förslag är
            förenligt med subsidiaritetsprincipen, det vill säga att om man
            vill inrätta en europeisk arbetsmarknadsmyndighet i syfte att
            uppnå förslagets mål behöver detta rimligen ske på EU-nivå.
          </note>
          <note>
            Det är viktigt, fru talman, att återigen påpeka att det är en
            subsidiaritetsprövning som vi diskuterar i dag. Jag återkommer
            som sagt till den punkten.
          </note>
          <note>
            Regeringen argumenterar vidare att för att det här förslaget
            ska vara proportionerligt måste förordningen utformas så att målen
            med förslaget kan uppfyllas på ett resurs ‑ och kostnadseffektivt
            sätt och med respekt för fördelningen av befogenheter mellan EU
            och medlemsstaterna, nationella arbetsmarknadsmodeller och sociala
            trygghetssystem. Det är ett arbete som fortsätter, men det är
            nödvändigt att vi går vidare med förslaget om vi ska få det att
            uppnå kraven som regeringen ställer.
          </note>
          <note>
            Jag tror att det är en ganska kvalificerad gissning att det kommer
            att komma en arbetsmarknadsmyndighet på EU-nivå. I så fall är
            det viktigt att Sveriges regering är med och fortsätter medverka
            till att den uppfyller kraven på att hantera nationella arbetsmarknadsmodeller
            och sociala trygghetssystem.
          </note>
          <note>
            Jag anser, fru talman, att argumentationen mot att det här är
            förenligt med subsidiaritetsprincipen är mycket svag från utskottets
            majoritet i betänkandet. Man argumenterar mer utifrån att man
            inte gillar idén om rättvisa. Det vet vi ju att man inte gör från
            Alliansens sida – man gillar inte att det går att tillvarata arbetstagarnas
            rättigheter på ett bättre sätt, och utifrån den argumentationen
            vill man avslå förslaget.
          </note>
          <note>
            Det här leder in till en spännande diskussion om vad en subsidiaritetsprövning
            egentligen ska vara. Man anför nämligen också att konstitutionsutskottet
            har uppmärksammat att subsidiaritetsprövningarna görs samtidigt
            som ärenden prövas i sak, och man säger att de nationella parlamentens
            roll att kontrollera subsidiariteten riskerar att förlora i betydelse.
            Det är i och för sig en rimlig invändning, kan jag tycka. Men
            jag kan också, fru talman, tycka att det är ett större problem
            för subsidiaritetsprövningens betydelse och de nationella parlamentens
            roll om man missbrukar själva idén med subsidiaritetsprövningen
            och redan i subsidiaritetsprövningen stoppar ärendet för att man
            inte gillar ärendets sakinnehåll. Det blir så att säga en dubbel
            process om man prövar ärendet samtidigt som man subsidiaritetsprövar,
            och efteråt ska ärendet prövas. När jag läser den invändningen
            kan jag hålla med om att det borde gå i rätt ordning. Men det
            förutsätter ju att subsidiaritetsprövningen prövar det som ska
            prövas.
          </note>
          <note>
            Det finns också anledning att peka på någonting som är nytt i
            svensk politik även om det har pågått en tid. Det är Moderaternas
            nya syn på Europa. Man lämnar sakta men säkert sin tidigare mittfåra
            i den europeiska konservativa politiken, liknande den som kommissionens
            ordförande eller tyska kristdemokrater kommer från, och drar sig
            mer mot en engelsk torylinje som är allmänt Europaskeptisk.
          </note>
          <note>
            Jag tror, fru talman, att det finns stor anledning att uppmärksamma
            svenska folket, svenskt näringsliv och svenska löntagare på att
            Moderaterna intar denna hållning, för det är en hållning som på
            allvar kan skada Sverige som land och medlem av EU och vårt inflytande
            i EU:s framtida utveckling.
          </note>
          <note>
            En ännu mer anmärkningsvärd detalj i dagens betänkande är att
            Liberalerna, som normalt för en mer konstruktiv och positiv politik
            när det gäller Europaarbetet, ägnar sig åt någon sorts medlöperi
            till Moderaternas konservativa toryhållning och tillsammans med
            Moderaterna och Sverigedemokraterna stöder det jag upplever som
            en destruktiv inställning i Europapolitiken.
          </note>
          <note>
            Det är tyvärr inget som jag kan debattera med någon av Liberalernas
            företrädare här i dag, för såvitt jag förstår är ingen uppsatt
            på talarlistan eller närvarande i kammaren. Men det är framför
            allt Liberalerna jag skulle vilja ställa frågor till. Jag funderar
            över om de har insett vad konsekvenserna blir om Sverige börjar
            närma sig en brittisk inställning till EU, där till och med moderata
            företrädare börjar tala om svexit. Vad ger detta för komplikationer
            för Sverige och den svenska möjligheten att delta på ett konstruktivt
            sätt i Europaarbetet framöver?
          </note>
          <note>
            Det är en intressant debatt. Vi får se om vi får en möjlighet
            att föra den med Liberalerna i denna kammare vid något annat tillfälle.
          </note>
          <note>
            Som sagt var: Om det bara handlar om det beslut vi ska ta i dag,
            om subsidiaritetsprövningen, anser jag att såväl kommissionens
            som regeringens argumentation, som framgår av betänkandet, på
            ett mycket grundligt och gott sätt förklarar varför detta förslag
            är förenligt med subsidiaritetsprincipen.
          </note>
          <note>
            Fru talman! Därför yrkar jag bifall till vår reservation om att
            inte lämna in ett motiverat yttrande.
          </note>
          <note>
            (Applåder)
          </note>
          <note type="speaker">
            Anf. 114 ALI ESBATI (V):
          </note>
          <note>
            Fru talman! Detta är en kanske lite märklig och på vissa sätt
            svårbegriplig debatt. På papperet kan detta se ut som en principiell
            bedömning av EU:s makt i förhållande till nationell lagstiftning
            och praxis. Då kan det förefalla lite märkligt att jag som EU-kritiker
            i grunden hamnar på samma linje som Patrik Björck , som brukar
            vara ganska oreserverat positiv och entusiastisk till sådant som
            sker i och runt EU-systemet.
          </note>
          <note>
            Men så är det ju inte i verkligheten, utan det är snarare fråga
            om att högerpartierna i lite olika nyanser dessvärre har samlats
            runt en ståndpunkt som lite grann drar ett löjets skimmer över
            det mycket viktiga institut som riksdagens subsidiaritetsprövning
            är. Det är viktigt att bedöma de frågor där subsidiaritetsprövning
            är möjlig på ett seriöst sätt utifrån om de passar bättre på EU-nivå
            eller om de ska behållas under nationell kompetens.
          </note>
          <note>
            Det handlar om ett än så länge ganska ofärdigt förslag om en
            europeisk arbetsmyndighet, och i mycket av detta finns det en
            bred samsyn i kammaren. Det ska inte vara en myndighet som ens
            riskerar att övertrumfa den svenska arbetsmarknadsmodellen. Den
            ska inte växa ut till en otymplig och stor byråkrati. Den ska
            primärt förhålla sig til l situationer som är sprungna ur just
            EU-regler som handlar om arbetskraftens rörlighet.
          </note>
          <note>
            Detta är vi överens om, och regeringen har sökt stöd för ett
            ställningstagande med just denna inriktning inför de inledande
            samtalen. Men Sverigedemokraterna och de borgerliga ville inte
            ge något mandat och ville inte gå in i dessa diskussioner.
          </note>
          <note>
            Med tiden har det dock blivit tydligt att det finns en idé om
            att man kan få ett ställningstagande i sak i dessa frågor, och
            ändå går man i denna diskussion, i subsidiaritetsprövningen, fram
            med ett beslut som är ganska svårbegripligt. Det blir liksom viktigare
            för högerpartierna att spela ett politiskt spel med regeringen
            än att ta ansvar för en seriös parlamentarisk bedömning i subsidiaritetsfrågan.
          </note>
          <note>
            Jag tror att det viktigt att försöka förstå varför det blir på
            detta sätt. Patrik Björck berörde det lite utifrån sitt perspektiv,
            och jag tror att det i grunden handlar om politiska impulser på
            högerkanten som är ganska avslöjande. När det gäller frågor om
            att överföra makt till Europeiska unionen eller att göra saker
            på EU-nivå har man från högerhåll sällan haft några problem med
            sådant som på ett mycket djupgående sätt påverkar den svenska
            arbetsmarknaden.
          </note>
          <note>
            Vi minns alla diskussionerna om lex Laval då man efter en dom
            i EG-domstolen passade på att införa en lagstiftning som gick
            långt i att påverka och bakbinda svenska arbetstagarorganisationer
            för att försvåra för dem att ta det ansvar som åligger dem enligt
            den svenska modellen: att kunna ta strid för lika lön och lika
            villkor.
          </note>
          <note>
            Det finns också en mängd andra situationer där man från högerkanten
            har varit mycket entusiastisk över lagar och regler som gör det
            svårare att hävda svenska lösningar och svensk praxis på arbetsmarknaden
            och i andra situationer. Man hänvisar till statsstödsregler eller
            fri rörlighet i de mest märkliga och långtgående situationer.
          </note>
          <note>
            Det som har skett på senare tid i EU-systemet är att det finns
            en ökad förståelse också bland många konservativa och liberala
            krafter i unionens olika länder för att detta skapar en del problem
            på marken som man bör förhålla sig till. Man har insett att arbetstagares
            rättigheter inte är en residualpost som man får se vad som händer
            med utan en viktig del av människors liv. Därför blir det, inte
            minst för den som vill att EU ska vara en union som har en legitimitet
            bland människor i Europa, märkligt att strunta i de effekter som
            politik på EU-nivå får.
          </note>
          <note>
            När det nu finns strömningar som vill göra små men inte oviktiga
            saker för att reda upp dessa problem slår svensk höger bakut,
            vilket är intressant. Vi såg samma diskussioner om den sociala
            pelaren, som inte är lagstiftning utan ett slags deklaration om
            att arbetstagares rättigheter är viktiga. Också den ville man,
            med undantag av Liberalerna, stoppa från att bli antagen.
          </note>
          <note>
            Det man vill ha mer och mer, genom sin aggressiva hållning till
            denna politik, är ett EU som ännu mer ska vara en renodlad hävstång
            för kapitalintressen. Det är anmärkningsvärt, intressant att påpeka
            och lite trist.
          </note>
          <note>
            För att vara tydlig: Som det står i alla möjliga dokument och
            anföranden i denna fråga ska vi självfallet inte ha en myndighet
            som blir något slags överdomstol. Det finns inte på kartan. Vi
            ska självfallet inte ha en byråkratisk koloss som ska växa sig
            stor och tränga ut allt möjligt annat. Men i sak är det bra om
            det finns en organisation som i högre utsträckning än i dag till
            exempel samlar in statistik och följer upp verkligheten i de situationer
            där arbetare rör sig över gränserna och där vi vet att det kan
            uppstå många komplexa problem.
          </note>
          <note>
            Detta är mycket bättre än mycket annat EU håller på med, som
            man gärna får dra ned på – om det är där skon klämmer. Vi är ju
            överens om att EU:s budget inte ska växa och så vidare.
          </note>
          <note>
            I den principiella frågan finns det ett mandat från utskottet
            om vad man ska förhandla om vad gäller innehållet i detta, vilket
            jag också sa inledningsvis. Men att dra upp subsidiaritetskortet,
            som man gör här, är ganska oansvarigt, för det bör reserveras
            till när det finns faktiska hot om överföring av makt och beslutskompetens
            till EU i frågor där EU inte ska vara och peta. Dagens diskussion
            gör det tydligt att detta är ett ansvar som högerpartierna inte
            ämnar ta på särskilt stort allvar, vilket jag beklagar.
          </note>
          <note>
            Jag står bakom den reservation som vi har tillsammans med Socialdemokraterna
            och Miljöpartiet.
          </note>
          <note>
            (Applåder)
          </note>
          <note type="speaker">
            Anf. 115 CHRISTIAN HOLM BARENFELD (M):
          </note>
          <note>
            Fru talman! Det är kul att få komma upp som tredje person och
            prata om Moderaternas politik. Det är bra när saker och ting handlar
            om Moderaternas politik, men jag ska prata om Moderaternas politik
            som den är och om var vi står.
          </note>
          <note>
            Patrik Björck kan vara lugn. Jag och Moderaterna är stora vänner
            av det europeiska samarbetet. Vi var till och med först med att
            säga ja till ett svenskt medlemskap i det som i dag är Europeiska
            unionen. Men lika tydliga är vi också med att det är viktigt att
            unionen är bra, att unionen gör rätt saker och ägnar sig åt det
            som är unionens kompetens och att medlemsländerna ägnar sig åt
            det som är deras kompetens.
          </note>
          <note>
            I dag diskuterar vi frågan om en europeisk arbetsmarknadsmyndighet
            och den så kallade subsidiaritetsprövningen av denna och huruvida
            det är EU som ska besluta om det här är rimligt och om det ska
            vara en nationell kompetens. Vi moderater och Alliansen anser
            att det är ett nationellt beslutsfattande och att detta inte är
            en uppgift för Europeiska unionen. Det stöds av en majoritet av
            riksdagens ledamöter.
          </note>
          <note>
            Vi tycker att det är viktigt att skicka en markering på ett tidigt
            stadium när EU-kommissionen vill genomföra förslag och ta på sig
            uppgifter som trampar in på medlemsstaternas nationella kompetenser.
            Därför har vi prövat om EU-kommissionens förslag till Europaparlamentets
            och rådets förordning om inrättande av en arbetsmarknadsmyndighet
            strider mot subsidiaritetsprincipen. Vi anser att förslaget strider
            mot denna princip. Skälen till denna bedömning är bland annat
            att vi konstaterar att det är fråga om ett lagstiftningsbeslut
            som omfattas av bestämmelserna om subsidiaritet i artikel 5.3
            i fördraget om Europeiska unionen.
          </note>
          <note>
            Vi noterade också vad vi sa i arbetsmarknadsutskottet, där vi
            uttalade att vi inte tycker att arbetsmarknadsmyndigheten bör
            hantera frågor som rör sysselsättning och socialpolitik. Dessa
            frågor är fundamentala för alla medlemsstater, och redan i dag
            arbetar EU på många sätt med dem. Det finns gemensamma regler
            för skydd av arbetstagare. Vi samordnar mellan medlemsländerna
            reglerna för skydd av arbetstagare och politik på sysselsättningsområdet
            inom ramen för tillväxtstrategin inom EU, det som kallas Europa
            2020. Detta handlar huvudsakligen om kompetenser som är medlemsländernas
            egna.
          </note>
          <note>
            Arbetsmarknadsutskottet är positivt till att förbättra samverkan
            mellan medlemsländer för att motverka att lagstiftning kringgås,
            förändra genomförandet, skydda arbetstagare och hantera gränsöverskridande
            frågor.
          </note>
          <note>
            Vi kan se ett behov av att samordna delar mellan myndigheter,
            men samverkan bör i första hand genomföras genom befintliga processer
            och utnyttjande av de strukturer som finns. Man måste inte inrätta
            en ny myndighet, som därtill riskerar att bli kostsam ekonomiskt.
          </note>
          <note>
            Vi har tillämpningsdirektiv till utstationeringsdirektivet med
            nya be ­ stämmelser om administrativa samarbeten mellan myndigheter
            på utsta ­ tioneringsområdet. Vi har varit tidiga, och vi har
            varit tydliga med att vi inte anser att kommissionen ska gå vidare
            med det förslag som nu ligger om en europeisk arbetsmarknadsmyndighet,
            då vi tycker att det kan ifrå ­ gasättas vilket mervärde en sådan
            myndighet skulle ha.
          </note>
          <note>
            Det är nu klart att kommissionen, trots detta, har valt att lägga
            fram förslaget. Det är därför vi har denna debatt i dag – för
            att ta ställning till om förslaget är förenligt med subsidiaritetsprincipen,
            som alltså slås fast i fördraget om Europeiska unionen.
          </note>
          <note>
            Fru talman! Vi tycker att det är viktigt att olika nationella
            arbetsmarknadsmodeller och medlemsstaternas kompetenser på det
            sociala området och sysselsättningsområdet respekteras. Vi menar
            att det är högst oklart vilket mervärde en myndighet skulle medföra.
            Det har kommissionen inte lyckats precisera i det förslag som
            ligger, och då tycker vi att det är orimligt att gå vidare med
            förslaget.
          </note>
          <note>
            Det finns som sagt redan etablerade strukturer både på nationell
            nivå och på EU-nivå för att hantera de frågor som en sådan myndighet
            skulle ansvara för. Vi ser en uppenbar risk för att en ny myndighet
            skulle skapa ytterligare strukturer som ger ökad administration
            och byråkrati och som genererar merarbete för medlemsstaterna.
          </note>
          <note>
            Vi tycker att det är viktigt att man har fokus på rätt saker.
            Det är inte så, Patrik Björck, att Moderaterna förespråkar svexit.
            Vi förespråkar ett starkt och bra EU och ett genuint svenskt EU-engagemang.
            Det var därför alliansregeringen, under de åtta år den regerade,
            fick extremt mycket beröm för sitt djupa engagemang inom EU-politiken,
            inte minst av den dåvarande kommissionären, Patrik Björcks partikamrat
            och den nuvarande utrikesministern Margot Wallström.
          </note>
          <note>
            Med anledning av detta, fru talman, vill jag yrka bifall till
            arbetsmarknadsutskottets förslag till beslut i betänkandet.
          </note>
          <note>
            (Applåder)
          </note>
          <note type="speaker">
            Anf. 116 PATRIK BJÖRCK (S) replik:
          </note>
          <note>
            Fru talman! När det gäller det djupa engagemanget i EU-politiken
            var det ökänt och välkänt att den tidigare regeringen åkte ned
            till Bryssel och gjorde ingenting. Under sju års tid sa man att
            det inte skulle gå att hantera effekten av Lavaldomen. Den nya
            regeringen åkte ned, förhandlade med 27 olika medlemsländer och
            kommer nu att kunna förflytta positionen till en för den svenska
            modellen betydligt bättre ställning.
          </note>
          <note>
            Det handlar om att den nya, socialdemokratiskt ledda regeringen
            hade viljan till förändring och hårt arbete. Om man ska arbeta
            i Europeiska unionen och ta del av det som kan vara positivt med
            ett samarbete över gränserna måste man vara beredd till hårt arbete
            för att påverka och se till att de förslag som kommer är genomförbara
            i enlighet med vår svenska arbetsmarknadsmodell. Där fanns det
            inget engagemang över huvud taget från regeringen Reinfeldt. Man
            gjorde ingenting.
          </note>
          <note>
            Jag vet inte hur många gånger jag har stått i denna talarstol
            och ställt frågor till Reinfeldt, Littorin och andra moderata
            ministrar om vad de gjorde nere i Bryssel för att rätta till det
            som Lavaldomen ställt till. Svaret blev hela tiden: Det går inte.
            Vi gör ingenting, för om vi skulle göra något eller lyfta upp
            frågan riskerar det att bli sämre.
          </note>
          <note>
            Fru talman! Min fråga till Christian Holm Barenfeld är: Ser du
            inte något av den oro som alla andra ser när det gäller den bristande
            legitimiteten för EU? Har Christian Holm Barenfeld i så fall inga
            synpunkter på detta? Till och med liberala och konservativa partikamrater
            till Christian Holm Barenfeld ute i Europa är övertygade om att
            detta är ett problem.
          </note>
          <note type="speaker">
            Anf. 117 CHRISTIAN HOLM BARENFELD (M) replik:
          </note>
          <note>
            Fru talman! Fakta talar för sig själva, skulle jag vilja säga.
            Det är lätt att gå tillbaka och kontrollera och se att Alliansen
            hade ett genuint engagemang i regeringsställning och att vi har
            ett genuint engagemang i opposition för EU-frågorna.
          </note>
          <note>
            När det gäller Lavalfrågan är det inte okänt att vi hade olika
            ståndpunkter där. Vi gillade den fria rörligheten, medan Patrik
            Björcks partikompisar i LO stod utanför den aktuella skolan i
            Vaxholm och skrek ”Go home!” till de medarbetare som kom från
            andra EU-länder och jobbade på ett lagligt sätt i Sverige. Det
            tycker jag inte är värdigt ett land som är öppet och inte värdigt
            en organisation som utger sig för att vara en stor arbetstagarorganisation.
          </note>
          <note>
            Men jag ser uppenbara risker med EU:s bristande legitimitet,
            och det är just därför som jag är så angelägen om att EU gör bra
            saker, gör rätt saker och gör dem på ett effektivt sätt. Då tror
            jag inte att det rätta är att EU ska plocka till sig fler uppgifter,
            bygga större överbyggnader, kosta mer pengar och lägga vantarna
            på fler områden av det som i dag är natio ­ nella beslutskompetenser.
            Här handlar det inte bara om höger och vänster. Jag kan säga att
            den person som du talar om, Patrik Björck, som är EU-kommissionens
            ordförande är med i samma partigrupp som Moderaterna. Men det
            är också oerhört tydligt att vi har fundamentalt skilda åsikter
            i denna fråga. Det är inte bara Moderaterna inom EPP, utan det
            är snarare Juncker inom EPP, som har sina synpunkter i denna fråga.
          </note>
          <note type="speaker">
            Anf. 118 PATRIK BJÖRCK (S) replik:
          </note>
          <note>
            Fru talman! Det där sista var en mycket spännande interiör från
            Europeiska folkpartiets arbete. Jag ska fundera lite grann på
            det.
          </note>
          <note>
            Christian Holm Barenfeld säger någonting mycket viktigt nu som
            vi ska ta till oss. Han säger att vi – moderater och socialdemokrater
            – har olika ståndpunkter i Lavalfrågan. I det läser jag in att
            han menar att han var rätt nöjd med sakernas tillstånd som Lavaldomen
            ställde till för den svenska arbetsmarknadsmodellen. Jag kan inte
            tolka det på något annat sätt.
          </note>
          <note>
            Christian Holm Barenfeld säger att det var okej att inte göra
            någonting, eftersom vi har olika ståndpunkter. När Socialdemokraterna
            sedan leder regeringen åker vi ned till Bryssel och fixar det,
            för att vi har en annan ståndpunkt. Det går inte att tolka på
            något annat sätt än att den försvagning av den svenska arbetsmarknadsmodellen
            som Lavaldomen innebar tycker Christian Holm Barenfeld var bra.
            Det tycker inte vi socialdemokrater. Därför rättar vi till det.
            Men det tyckte ni moderater, och därför rättade ni inte till det.
            Det är ett mycket tydligt och bra ställningstagande som vi får
            här i kammaren i dag. Tack så mycket för det, Christian Holm Barenfeld.
          </note>
          <note>
            Fru talman! Jag har ytterligare en fråga. Christian Holm Barenfeld
            tycker att EU ska syssla med bra saker. Så långt kan jag och Christian
            Holm Barenfeld vara överens. Men frågan är: Anser Christian Holm
            Barenfeld att den fria rörligheten är en sådan bra sak? Det är
            för att försöka upprätthålla, effektivisera och göra den bättre
            som kommissionen lägger fram förslag för att skapa ökad legitimitet
            bland medborgarna.
          </note>
          <note>
            Frågan till Christian Holm Barenfeld är alltså: Är den fria rörligheten
            en sådan bra sak som EU borde syssla med?
          </note>
          <note type="speaker">
            Anf. 119 CHRISTIAN HOLM BARENFELD (M) replik:
          </note>
          <note>
            Fru talman! Varsågod, Patrik Björck. Vi är tydliga, och vi har
            många bra ställningstaganden och ståndpunkter gällande EU-politiken.
            Om du frågar mig är grunden i EU-samarbetet de fyra friheterna:
            den fria rörligheten för varor, tjänster och kapital och inte
            minst för unionens medborgare.
          </note>
          <note>
            Jag tycker att detta går lite stick i stäv med det som sas tidigare.
            Jag refererade tidigare till Patrik Björcks fackliga partikamrater
            i Byggnads som stod och skrek ”Go home!” på ett extremt ovärdigt
            sätt i Vaxholm när det begav sig, vilket var upprinnelsen till
            Lavaldomen. Det tycker jag inte är värdigt ett öppet land, ett
            land som säger sig vilja ha ett gemensamt EU och en fri rörlighet.
            Men det är väl en pay back till LO. Som LO:s ordförande, som sitter
            i Socialdemokraternas högsta ledning, sa: Man ger 30 miljoner
            till Socialdemokraterna för att man ska vinna valet. Men det kommer
            inte gratis. Man kräver resultat, och man kräver förändringar.
          </note>
          <note>
            Mitt svar till Patrik Björck är: Ja, jag kommer att fortsätta
            arbeta för den fria rörligheten och öppenheten inom EU.
          </note>
          <note>
            Det är lite talande att Socialdemokraterna också har varit för
            EU-sam ­ arbete. Sedan har vi olika synpunkter. Men här står de
            tillsammans med två partier. Det är ett miljöparti som har varit
            en genuin motståndare till EU, men som har ändrat sig lite. Sedan
            är det ett parti som fortfarande är motståndare till att ge EU
            mer makt. Det är ett parti som har varit emot i stort sett alla
            internationella samarbeten, möjligen med undantag för Warszawapakten
            och Komintern.
          </note>
          <note type="speaker">
            Anf. 120 SVEN-OLOF SÄLLSTRÖM (SD):
          </note>
          <note>
            Fru talman! Jag börjar med att yrka bifall till utskottets förslag
            till motiverat yttrande.
          </note>
          <note>
            Fru talman! Patrik Björck inledde denna debatt om subsidiaritetsprincipen
            med att berätta varför Socialdemokraterna tycker att det är en
            förträfflig idé att flytta över befogenheter från den svenska
            arbetsmarknadens parter och denna kammare till federalisterna
            i EU. Men, som sagt, detta gäller framför allt subsidiaritetsprincipen
            och den prövningen.
          </note>
          <note>
            Subsidiaritetsprincipen är en princip som innebär att beslut
            ska fattas på den lägsta ändamålsenliga nivån, så nära folket
            som möjligt. Om en fråga inte kan skötas och beslutas på denna
            nivå ska den enligt principen flyttas till en högre nivå, och
            enbart då. Det är också viktigt att påpeka att bevisbördan för
            detta ligger på EU-nivån, och därifrån ska det bevisas att vi
            inte kan sköta dessa frågor på nationell nivå.
          </note>
          <note>
            Detta måste vi ha i åtanke när det kommer till kommissionens
            förslag om att inrätta en arbetsmyndighet. Sverigedemokraternas
            bedömning är att medlemsländerna utan tvekan kan erbjuda sina
            medborgare den informa ­ tion som de behöver för att kunna pendla
            och arbeta i Europa. Det är också vår bedömning att kommissionen
            inte har lyckats bevisa någonting annat. Det framförs inga solida
            skäl som visar att detta inte kan skötas nationellt. Det är precis
            vad denna debatt och bedömning handlar om.
          </note>
          <note>
            Patrik Björck använde halva sitt anförande till att berätta varför
            det är förträffligt. Jag tänker, efter att ha förklarat vår syn
            på subsidiaritetsprövningen, gå in på arbetsmyndigheten i övrigt
            och varför EU vill ha den.
          </note>
          <note>
            EU-kommissionens ordförande Juncker höll 2017 ett tal där han
            beskrev kommissionens avsikt att inrätta en arbetsmyndighet på
            EU-nivå. Som sverigedemokrat lyssnar man extra noga så fort Juncker
            öppnar munnen, för så fort han talar vet man att det är fara å
            färde. Juncker försitter inte en chans att förminska medlemsstaternas
            självbestämmande. Det är alltid förklätt i positiva ordalag. Det
            handlar alltid om att människor i EU ska få det bättre, få högre
            standard och få så bra rättigheter som möjligt. Och vem vill inte
            det? Vi har ingenting emot det.
          </note>
          <note>
            Det som vi vänder oss mot är var besluten fattas. All utveckling
            som ska ske i ett land ska komma från vad det landets medborgare
            har beslutat och bestämt. Det ska vara ett uttryck för deras önskan
            om förändring.
          </note>
          <note>
            Fru talman! Vad är det egentligen som Juncker försöker få igenom?
            Vad är det som denna arbetsmyndighet ska göra som medlemsstaterna
            inte kan göra själva? Vad är det som gör att det krävs ytterligare
            en myndighet, och denna gång på EU-nivå? Många arbetar, reser
            och pendlar inom EU. Det är ett av skälen till att Juncker vill
            ha denna informationsmyndighet. Man säger att myndigheten ska
            ge information till företag och arbetande om rättigheter och skyldigheter.
          </note>
          <note>
            Fru talman! Vi lever i en sådan era där informationsinsatser
            som ska ske sköts via nätet, hemsidor och liknande. Man startar
            inte upp ytterligare en dyr och tungrodd myndighet.
          </note>
          <note>
            I ett informationsblad kan man läsa att Juncker vill se en samordning
            av de sociala trygghetssystemen. Ja, där har vi planen. Man vill
            se gemensamma socialförsäkringsnummer.
          </note>
          <note>
            Fru talman! EU fick inte igenom den totala sammanslutningen till
            den monetära union som man planerade. Det var det som var det
            övergripande målet. Men eftersom motståndet är så stort väljer
            man att börja i andra ändan. Man ska harmonisera systemen och
            införa förändringar som medlemsstaterna inte har frågat efter.
            Man börjar i stället underifrån och bygger sakta men säkert upp
            en struktur. Och arbetsmyndigheten är en del av den strukturen.
            När man väl har fått denna myndighet på plats kan den tilldelas
            allt fler uppdrag, allt fler befogenheter och mer makt – makt
            som fördelas från de nationella parlamenten, eller i detta fall
            arbetsmarknadens parter, till en federal myndighet på EU-nivå.
          </note>
          <note>
            Det är därför vi inte kan se varje förslag från EU som enskilt.
            För det är inte enskilda händelser. Det är en ständigt pågående
            maktförskjutning, en federalisering. Det ska alla ha klart för
            sig.
          </note>
          <note>
            Juncker kommer aldrig någonsin att börja tala om att utöka medlemsstaternas
            nationella självbestämmande. Men det gör vi sverigedemokrater.
            Vi kämpar för att alla medlemsstater själva ska få bestämma hur
            och i vilken takt de ska utvecklas. Vi ställer oss inte bakom
            Junckers, Merkels eller Macrons vision om en europeisk federation.
          </note>
          <note>
            Den föreslagna myndigheten, så som den beskrivs i dagsläget,
            ska inte göra något som vi inte själva kan göra på hemmaplan.
            Sverigedemokraterna och flera andra i denna kammare anser därför
            att förslaget strider mot subsidiaritetsprincipen.
          </note>
          <note>
            Socialdemokraterna har en väldokumenterad förkärlek för tröga
            myndigheter med oklara och ibland motstridiga uppdrag. Men här
            får vi sätta ned foten. Snälla, få ordning på den arbetsmyndighet
            ni har i Sverige, den som vi för övrigt vill lägga ned i nuvarande
            form, innan ni bildar motsvarande myndighet på federal EU-nivå.
          </note>
          <note type="speaker">
            Anf. 121 ANNIKA QARLSSON (C):
          </note>
          <note>
            Fru talman! Förslaget om en ny EU-myndighet väcker starka reaktio
            ­ ner. Det finns de som jublar och tycker att det äntligen kommer
            ett starkare socialt skydd så att man inte ska hamna mellan systemen
            när man jobbar i ett annat EU-land. Och den andra sidan konstaterar
            att den sociala pelaren är starten på en avveckling av den svenska
            modellen.
          </note>
          <note>
            Centerpartiet ser att vi behöver förbättra samverkan mellan medlemsländerna,
            för att motverka att man kringgår lagstiftning, för att förbättra
            genomförandet, för att skydda arbetstagare och för att hantera
            gränsöverskridande frågor. Vi ser att allt fler rör sig över gränserna,
            vilket är bra och ett av EU:s syften. Men det leder till problem
            av olika slag. De problemen måste varje nationell myndighet hantera
            och agera på för att underlätta för medborgarna. Det är ett ständigt
            pågående arbete, som måste pågå oavsett regering.
          </note>
          <note>
            I dagens subsidiaritetsprövning är det avgörande argumentet för
            att säga nej att detta område är nationell kompetens och ett nationellt
            ansvar att hantera. Men det finns flera skäl för att vara skeptisk
            till en ny europeisk arbetsmyndighet.
          </note>
          <note>
            För att hantera de problem som uppstår när man rör sig mellan
            länderna inom EU skulle en lösning kunna vara att ha samma system
            överallt, att avveckla den svenska modellen till förmån för en
            europeisk modell. Den modellen skulle troligtvis ha väldigt lite
            gemensamt med det som vi nu tycker fungerar bra här hos oss. Men
            det är ingen som säger att de vill ha det alternativet. Med en
            arbetsmyndighet, med det lilla som finns beskrivet så här långt,
            kommer arbetet att gå i den riktningen – trots att ingen säger
            att det är det man vill ha.
          </note>
          <note>
            Mervärdet av denna myndighet är ännu oklart. Men ambitionen att
            börja försiktigt och sedan växa finns i korten, med en utvidgning
            av regelverket på arbetsmarknadsområdet eller genom att utvidga
            myndighetens mandat. Risken är uppenbar att den föreslagna europeiska
            arbetsmyndighetens verksamhet hamnar i konflikt med de nationella
            arbetsmarknadsmodellerna.
          </note>
          <note>
            Det är märkligt att höra både Socialdemokraternas och Vänsterns
            oreserverade entusiasm för något som inte ens arbetsmarknadsministern
            kan se mervärdet av i nuläget.
          </note>
          <note>
            Risken för att det blir en gökunge som växer från de 500 miljonerna
            årligen som anges i nuläget är trolig – dubbelt tufft med en utökning
            när EU:s budget ska krympas. Det tillsammans med att mervärdet
            av en ny europeisk arbetsmyndighet inte preciseras eller framgår
            i kommissionens förslag och att vi inte vill ha en europeisk arbetsmarknadsmodell
            gör att vi säger nej till en myndighet, inte bara i subsidiaritetsprövningen.
            Redan i dag finns det väl etablerade strukturer både på nationell
            nivå och på EU-nivå för att hantera de frågor som myndigheten
            föreslås ansvara för.
          </note>
          <note>
            Jag yrkar bifall till förslaget i utlåtandet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 24.)
          </note>
          <note>
            Ajournering
          </note>
          <note>
            Kammaren beslutade kl. 15.44 på förslag av förste vice talmannen
            att ajournera sammanträdet till kl. 16.00, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 23 Beslut om ärenden som slutdebatterats den 15 maj
          </note>
          <note>
            SoU34 Vissa förslag på assistansområdet
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Informationsskyldighet)
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            270 för utskottet
          </note>
          <note>
            39 för res.
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 01 S, 76 M, 24 MP, 17 C, 20 V, 17 L, 15 KD
          </note>
          <note>
            För res.: 34 SD, 5 -
          </note>
          <note>
            Frånvarande: 12 S, 7 M, 8 SD, 1 MP, 5 C, 1 V, 2 L, 1 KD, 3 -
          </note>
          <note>
            SkU20 Slopad skattefrihet för förmån av hälso- och sjukvård
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            3. res. 2 (-)
          </note>
          <note>
            Förberedande votering:
          </note>
          <note>
            36 för res. 1
          </note>
          <note>
            5 för res. 2
          </note>
          <note>
            268 avstod
          </note>
          <note>
            40 frånvarande
          </note>
          <note>
            Kammaren biträdde res. 1.
          </note>
          <note>
            Maria Strömkvist (S) anmälde att hon avsett att avstå från att
            rösta men markerats ha röstat ja.
          </note>
          <note>
            Huvudvotering:
          </note>
          <note>
            163 för utskottet
          </note>
          <note>
            40 för res. 1
          </note>
          <note>
            105 avstod
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 101 S, 11 M, 24 MP, 5 C, 20 V, 2 L
          </note>
          <note>
            För res. 1: 1 M, 34 SD, 5 -
          </note>
          <note>
            Avstod: 64 M, 12 C, 14 L, 15 KD
          </note>
          <note>
            Frånvarande: 12 S, 7 M, 8 SD, 1 MP, 5 C, 1 V, 3 L, 1 KD, 3 -
          </note>
          <note>
            Erik Andersson, Carl-Oskar Bohlin, Ida Drougge, Thomas Finnborg,
            Ann-Charlotte Hammar Johnsson , Jonas Jacobsson Gjörtler, Lotta
            Olsson, Elisabeth Svantesson, Hans Wallmark och Jörgen Warborn
            (alla M), Staffan Danielsson, Johan Hedin, Johanna Jönsson , Helena
            Lindahl och Kerstin Lundgren (alla C) samt Roger Haddad (L) anmälde
            att de avsett att avstå från att rösta men markerats ha röstat
            ja.
          </note>
          <note>
            SkU22 Multilateral konvention för att genomföra skatteavtalsrelaterade
            åtgärder
          </note>
          <note>
            Kammaren biföll utskottets förslag.
          </note>
          <note>
            § 24 Beslut om ärenden som slutdebatterats vid dagens sammanträde
          </note>
          <note>
            NU13 Förbud mot utvinning av uran
          </note>
          <note>
            Punkt 1 (Förbud mot uranutvinning)
          </note>
          <note>
            1. utskottet
          </note>
          <note>
            2. res. 1 (M, SD, L)
          </note>
          <note>
            Votering:
          </note>
          <note>
            163 för utskottet
          </note>
          <note>
            146 för res. 1
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 101 S, 24 MP, 17 C, 20 V, 1 KD
          </note>
          <note>
            För res. 1: 76 M, 34 SD, 17 L, 14 KD, 5 -
          </note>
          <note>
            Frånvarande: 12 S, 7 M, 8 SD, 1 MP, 5 C, 1 V, 2 L, 1 KD, 3 -
          </note>
          <note>
            Erik Slottner (KD) anmälde att han avsett att rösta nej men markerats
            ha röstat ja.
          </note>
          <note>
            Punkt 2 (Innovationskritiska mineraler och gruvindustrins konkurrenskraft)
          </note>
          <note>
            1. utskottet
          </note>
          <note>
            2. res. 2 (M, L)
          </note>
          <note>
            Votering:
          </note>
          <note>
            199 för utskottet
          </note>
          <note>
            109 för res. 2
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 1 S, 34 SD, 24 MP, 17 C, 20 V, 1 KD, 2 -
          </note>
          <note>
            För res. 2: 75 M, 17 L, 14 KD, 3 -
          </note>
          <note>
            Frånvarande: 12 S, 8 M, 8 SD, 1 MP, 5 C, 1 V, 2 L, 1 KD, 3 -
          </note>
          <note>
            Jörgen Warborn (M) anmälde att han avsett att rösta nej men markerats
            som frånvarande.
          </note>
          <note>
            Erik Slottner (KD) anmälde att han avsett att rösta nej men markerats
            ha röstat ja.
          </note>
          <note>
            NU14 Förstärkt följerätt
          </note>
          <note>
            Punkt 3 (Streamning från olovlig källa)
          </note>
          <note>
            1. utskottet
          </note>
          <note>
            2. res. 1 (M, C, L)
          </note>
          <note>
            3. res. 2 (SD)
          </note>
          <note>
            Förberedande votering:
          </note>
          <note>
            110 för res. 1
          </note>
          <note>
            39 för res. 2
          </note>
          <note>
            160 avstod
          </note>
          <note>
            40 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            158 för utskottet
          </note>
          <note>
            109 för res. 1
          </note>
          <note>
            40 avstod
          </note>
          <note>
            42 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 101 S, 24 MP, 20 V, 13 KD
          </note>
          <note>
            För res. 1: 76 M, 15 C, 17 L, 1 KD
          </note>
          <note>
            Avstod: 34 SD, 1 C, 1 KD, 4 -
          </note>
          <note>
            Frånvarande: 12 S, 7 M, 8 SD, 1 MP, 6 C, 1 V, 2 L, 1 KD, 4 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            NU15 Kompletterande bestämmelser till EU:s förordningar om energi-
            och däckmärkning
          </note>
          <note>
            Kammaren biföll utskottets förslag.
          </note>
          <note>
            FöU17 En skärpt straffrättslig reglering av obehörigt tillträde
            till skyddsobjekt
          </note>
          <note>
            Punkt 1 (En skärpt straffrättslig reglering av obehörigt tillträde
            till skyddsobjekt)
          </note>
          <note>
            1. utskottet
          </note>
          <note>
            2. res. 1 (SD, -)
          </note>
          <note>
            Votering:
          </note>
          <note>
            270 för utskottet
          </note>
          <note>
            39 för res. 1
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 01 S, 76 M, 24 MP, 17 C, 20 V, 17 L, 15 KD
          </note>
          <note>
            För res. 1: 34 SD, 5 -
          </note>
          <note>
            Frånvarande: 12 S, 7 M, 8 SD, 1 MP, 5 C, 1 V, 2 L, 1 KD, 3 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            KU14 Ett utvidgat straffrättsligt skydd för transpersoner
          </note>
          <note>
            Punkt 2 (Ett utvidgat straffrättsligt skydd för transpersoner)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            3. res. 2 (V)
          </note>
          <note>
            Förberedande votering:
          </note>
          <note>
            39 för res. 1
          </note>
          <note>
            20 för res. 2
          </note>
          <note>
            250 avstod
          </note>
          <note>
            40 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            249 för utskottet
          </note>
          <note>
            39 för res. 1
          </note>
          <note>
            20 avstod
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 01 S, 76 M, 24 MP, 17 C, 16 L, 15 KD
          </note>
          <note>
            För res. 1: 34 SD, 5 -
          </note>
          <note>
            Avstod: 20 V
          </note>
          <note>
            Frånvarande: 12 S, 7 M, 8 SD, 1 MP, 5 C, 1 V, 3 L, 1 KD, 3 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            KU26 Några ändringar i riksdagsordningen
          </note>
          <note>
            Punkt 1 (Ändringar i riksdagsordningens huvudbestämmelser)
          </note>
          <note>
            Här föreslogs ändringar i huvudbestämmelser i riksdagsordningen.
            Utskottet hade föreslagit att ändringarna skulle beslutas enligt
            8 kap. 17 § första stycket andra meningen regeringsformen.
          </note>
          <note>
            Enligt denna bestämmelse kunde riksdagen anta bestämmelser i
            riksdagsordningen genom endast ett beslut, om minst tre fjärdedelar
            av de röstande och mer än hälften av riksdagens ledamöter röstade
            för beslutet.
          </note>
          <note>
            Beslutet skulle enligt riksdagsordningen fattas genom omröstning.
          </note>
          <note>
            Eftersom det hade yrkats bifall både till utskottets förslag
            och till reserva ­ tion 1 av Jonas Millard och Fredrik Eriksson
            (SD) skulle kammaren först, enligt 11 kap. 14 § riksdagsordningen,
            välja vilket av förslagen som skulle vara föremål för omröstning.
            Detta skulle göras i en förberedande omröstning med vanlig majoritet.
          </note>
          <note>
            Votering:
          </note>
          <note>
            269 för att välja utskottets förslag till beslut
          </note>
          <note>
            40 för att välja förslaget i res. 1 (SD)
          </note>
          <note>
            40 frånvarande
          </note>
          <note>
            Förste vice talmannen konstaterade att kammaren således hade
            valt att utskottets förslag till beslut skulle vara föremål för
            omröstning.
          </note>
          <note>
            Partivis fördelning av rösterna:
          </note>
          <note>
            För utskottets försl ag: 101 S, 75 M, 24 MP, 17 C, 20 V, 17 L,
            15 KD
          </note>
          <note>
            För förslaget i res. 1: 1 M, 34 SD, 5 -
          </note>
          <note>
            Frånvarande: 12 S, 7 M, 8 SD, 1 MP, 5 C, 1 V, 2 L, 1 KD, 3 -
          </note>
          <note>
            Huvudvotering:
          </note>
          <note>
            270 för bifall
          </note>
          <note>
            2 för avslag
          </note>
          <note>
            37 avstod
          </note>
          <note>
            40 frånvarande
          </note>
          <note>
            Förste vice talmannen konstaterade att minst tre fjärdedelar
            av de röstande och mer än hälften av riksdagens ledamöter hade
            röstat ja. Kammaren hade således bifallit utskottets förslag till
            beslut.
          </note>
          <note>
            Partivis fördelning av rösterna:
          </note>
          <note>
            För bifall : 1 01 S, 76 M, 24 MP, 17 C, 20 V, 17 L, 15 KD
          </note>
          <note>
            För avslag : 1 SD, 1 -
          </note>
          <note>
            Avstod: 33 SD, 4 -
          </note>
          <note>
            Frånvarande: 12 S, 7 M, 8 SD, 1 MP, 5 C, 1 V, 2 L, 1 KD, 3 -
          </note>
          <note>
            Punkt 2
          </note>
          <note>
            Kammaren biföll utskottets förslag.
          </note>
          <note>
            Punkt 3 (Utredning om vem som ska utse ledamöterna i Riksdagens
            arvodesnämnd)
          </note>
          <note>
            1. utskottet
          </note>
          <note>
            2. res. 3 (SD)
          </note>
          <note>
            Votering:
          </note>
          <note>
            270 för utskottet
          </note>
          <note>
            39 för res. 3
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 01 S, 76 M, 24 MP, 17 C, 20 V, 17 L, 15 KD
          </note>
          <note>
            För res. 3: 34 SD, 5 -
          </note>
          <note>
            Frånvarande: 12 S, 7 M, 8 SD, 1 MP, 5 C, 1 V, 2 L, 1 KD, 3 -
          </note>
          <note>
            FiU38 EU:s förordning om penningmarknadsfonder och ett par andra
            värdepappersmarknadsfrågor
          </note>
          <note>
            Kammaren biföll utskottets förslag.
          </note>
          <note>
            FiU42 En ändamålsenlig kommunal bokföring och redovisning
          </note>
          <note>
            Kammaren biföll utskottets förslag.
          </note>
          <note>
            SkU18 Skattetillägg vid rättelse på eget initiativ
          </note>
          <note>
            1. utskottet
          </note>
          <note>
            2. res. (-)
          </note>
          <note>
            Votering:
          </note>
          <note>
            305 för utskottet
          </note>
          <note>
            4 för res.
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 1 S, 76 M, 34 SD, 24 MP, 17 C, 20 V, 17 L,
            15 KD, 1 -
          </note>
          <note>
            För res.: 4 -
          </note>
          <note>
            Frånvarande: 12 S, 7 M, 8 SD, 1 MP, 5 C, 1 V, 2 L, 1 KD, 3 -
          </note>
          <note>
            SkU21 Återinförande av skattereduktion för fackföreningsavgift
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            3. res. 2 (-)
          </note>
          <note>
            Förberedande votering:
          </note>
          <note>
            36 för res. 1
          </note>
          <note>
            4 för res. 2
          </note>
          <note>
            269 avstod
          </note>
          <note>
            40 frånvarande
          </note>
          <note>
            Kammaren biträdde res. 1.
          </note>
          <note>
            Monica Green (S) anmälde att hon avsett att avstå från att rösta
            men markerats ha röstat ja.
          </note>
          <note>
            Huvudvotering:
          </note>
          <note>
            150 för utskottet
          </note>
          <note>
            40 för res. 1
          </note>
          <note>
            119 avstod
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 101 S, 24 MP, 20 V, 3 L, 2 KD
          </note>
          <note>
            För res. 1: 1 M, 34 SD, 5 -
          </note>
          <note>
            Avstod: 75 M, 17 C, 14 L, 13 KD
          </note>
          <note>
            Frånvarande: 12 S, 7 M, 8 SD, 1 MP, 5 C, 1 V, 2 L, 1 KD, 3 -
          </note>
          <note>
            Mikael Cederbratt (M) anmälde att han avsett att avstå från att
            rösta men markerats ha röstat nej .
          </note>
          <note>
            Annika Eclund och Robert Halef (båda KD) anmälde att de avsett
            att avstå från att rösta men markerats ha röstat ja.
          </note>
          <note>
            JuU24 Mer ändamålsenliga bestämmelser om rättsliga biträden
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Målsägandebiträden i mål om hedersrelaterade brott)
          </note>
          <note>
            1. utskottet
          </note>
          <note>
            2. res. (L)
          </note>
          <note>
            Votering:
          </note>
          <note>
            290 för utskottet
          </note>
          <note>
            18 för res.
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 1 S, 76 M, 33 SD, 24 MP, 17 C, 19 V, 15 KD,
            5 -
          </note>
          <note>
            För res.: 1 V, 17 L
          </note>
          <note>
            Frånvarande: 12 S, 7 M, 9 SD, 1 MP, 5 C, 1 V, 2 L, 1 KD, 3 -
          </note>
          <note>
            Rossana Dinamarca (V) anmälde att hon avsett att rösta ja men
            markerats ha röstat nej.
          </note>
          <note>
            JuU21 Ett modernt och stärkt skydd för Sveriges säkerhet – ny
            säkerhetsskyddslag
          </note>
          <note>
            Punkt 2 (Riktlinjer för utkontraktering av it-verksamhet)
          </note>
          <note>
            1. utskottet
          </note>
          <note>
            2. res. (V)
          </note>
          <note>
            Votering:
          </note>
          <note>
            288 för utskottet
          </note>
          <note>
            20 för res.
          </note>
          <note>
            1 avstod
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 1 S, 76 M, 34 SD, 24 MP, 17 C, 17 L, 15 KD,
            4 -
          </note>
          <note>
            För res.: 20 V
          </note>
          <note>
            Avstod: 1 -
          </note>
          <note>
            Frånvarande: 12 S, 7 M, 8 SD, 1 MP, 5 C, 1 V, 2 L, 1 KD, 3 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            UU24 Ecuadors anslutning till frihandelsavtalet mellan Europeiska
            unionen och dess medlemsstater, å ena sidan, och Colombia och
            Peru, å andra sidan
          </note>
          <note>
            Kammaren biföll utskottets förslag.
          </note>
          <note>
            UU25 Samarbetsavtal om partnerskap och utveckling mellan Europeiska
            unionen och dess medlemsstater, å ena sidan, och islamiska republiken
            Afghanistan, å andra sidan
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Återvändandeavtal)
          </note>
          <note>
            1. utskottet
          </note>
          <note>
            2. res. (V)
          </note>
          <note>
            Votering:
          </note>
          <note>
            288 för utskottet
          </note>
          <note>
            20 för res.
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 1 S, 76 M, 34 SD, 24 MP, 17 C, 16 L, 15 KD,
            5 -
          </note>
          <note>
            För res.: 20 V
          </note>
          <note>
            Frånvarande: 12 S, 7 M, 8 SD, 1 MP, 5 C, 1 V, 3 L, 1 KD, 3 -
          </note>
          <note>
            AU17 Subsidiaritetsprövning av kommissionens förslag till förordning
            om inrättande av Europeiska arbetsmyndigheten
          </note>
          <note>
            1. utskottet
          </note>
          <note>
            2. res. (S, MP, V)
          </note>
          <note>
            Votering:
          </note>
          <note>
            164 för utskottet
          </note>
          <note>
            144 för res.
          </note>
          <note>
            1 avstod
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 S, 76 M, 34 SD, 17 C, 17 L, 15 KD, 4 -
          </note>
          <note>
            För res.: 100 S, 24 MP, 20 V
          </note>
          <note>
            Avstod: 1 -
          </note>
          <note>
            Frånvarande: 12 S, 7 M, 8 SD, 1 MP, 5 C, 1 V, 2 L, 1 KD, 3 -
          </note>
          <note>
            David Lindvall (S) anmälde att han avsett att rösta nej men markerats
            ha röstat ja.
          </note>
          <note>
            § 25 Bordläggning
          </note>
          <note>
            Följande dokument anmäldes och bordlades:
          </note>
          <note>
            Redogörelse
          </note>
          <note>
            2017/18:RR4 Riksrevisionens redogörelse för granskning av Årsredovisning
            för staten 2017
          </note>
          <note>
            § 26 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 15 maj
          </note>
          <note>
            2017/18:536 Naturvärdesbedömningar
          </note>
          <note>
            av Carl Schlyter (MP)
          </note>
          <note>
            till närings- och innovationsminister Mikael Damberg (S)
          </note>
          <note>
            2017/18:537 Jobbklyftan på arbetsmarknaden
          </note>
          <note>
            av Lotta Finstorp (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            § 27 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 15 maj
          </note>
          <note>
            2017/18:1283 Brott i Säffle
          </note>
          <note>
            av Christian Holm Barenfeld (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1284 Brott i Torsby
          </note>
          <note>
            av Christian Holm Barenfeld (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1285 Brott i Årjäng
          </note>
          <note>
            av Christian Holm Barenfeld (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1286 Brott i Kil
          </note>
          <note>
            av Christian Holm Barenfeld (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1287 Brott i Sunne
          </note>
          <note>
            av Christian Holm Barenfeld (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1288 Brott i Munkfors
          </note>
          <note>
            av Christian Holm Barenfeld (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1289 Brott i Kristinehamn
          </note>
          <note>
            av Christian Holm Barenfeld (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1290 Brott i Grums
          </note>
          <note>
            av Christian Holm Barenfeld (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1291 Brott i Hagfors
          </note>
          <note>
            av Christian Holm Barenfeld (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1292 Brott i Storfors
          </note>
          <note>
            av Christian Holm Barenfeld (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1293 Brott i Karlstad
          </note>
          <note>
            av Christian Holm Barenfeld (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1294 Brott i Forshaga
          </note>
          <note>
            av Christian Holm Barenfeld (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1295 Brott i Hammarö
          </note>
          <note>
            av Christian Holm Barenfeld (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1296 Brott i Arvika
          </note>
          <note>
            av Christian Holm Barenfeld (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1297 Brott i Eda
          </note>
          <note>
            av Christian Holm Barenfeld (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1298 Brott i Filipstad
          </note>
          <note>
            av Christian Holm Barenfeld (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1299 Utlysning av tjänster inom lärosäten
          </note>
          <note>
            av Fredrik Christensson (C)
          </note>
          <note>
            till statsrådet Helene Hellmark Knutsson (S)
          </note>
          <note>
            2017/18:1300 Västra stambanan
          </note>
          <note>
            av Sten Bergheden (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:1301 Utvecklingen i Afghanistan
          </note>
          <note>
            av Anders Österberg (S)
          </note>
          <note>
            till utrikesminister Margot Wallström (S)
          </note>
          <note>
            § 28 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 15 maj
          </note>
          <note>
            2017/18:1243 Tvångskonvertering för att få gifta sig
          </note>
          <note>
            av Robert Hannah (L)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1247 Lootlådor i spel
          </note>
          <note>
            av Rickard Nordin (C)
          </note>
          <note>
            till statsrådet Per Bolund (MP)
          </note>
          <note>
            2017/18:1244 Det svenska jordbrukets goda smittskydd
          </note>
          <note>
            av Johan Hultberg (M)
          </note>
          <note>
            till statsrådet Sven-Erik Bucht (S)
          </note>
          <note>
            2017/18:1248 Social housing
          </note>
          <note>
            av Robert Hannah (L)
          </note>
          <note>
            till statsrådet Peter Eriksson (MP)
          </note>
          <note>
            2017/18:1260 Rekvisiten för tvångsäktenskap
          </note>
          <note>
            av Robert Hannah (L)
          </note>
          <note>
            till justitie- och inrikesminister Morgan Johansson (S)
          </note>
          <note>
            2017/18:1255 Auktionsvillkor för 700-megahertzbandet
          </note>
          <note>
            av Erik Ottoson (M)
          </note>
          <note>
            till statsrådet Peter Eriksson (MP)
          </note>
          <note>
            § 29 Kammaren åtskildes kl. 16.20.
          </note>
          <note>
            Sammanträdet leddes
          </note>
          <note>
            av tredje vice talmannen från dess början till och med § 11 anf.
            47 (delvis),
          </note>
          <note>
            av förste vice talmannen därefter till och med § 18 anf. 96 (delvis),
          </note>
          <note>
            av tredje vice talmannen därefter till och med § 22 anf. 113
            (delvis) och
          </note>
          <note>
            av förste vice talmannen därefter till dess slut.
          </note>
          <note>
            Vid protokollet
          </note>
          <note>
            ANNA ASPEGREN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om ny riksdagsledamot
          </note>
          <note>
            § 3 Anmälan om sammansatt utrikes- och försvarsutskott
          </note>
          <note>
            § 4 Anmälan om faktapromemoria
          </note>
          <note>
            § 5 Anmälan om granskningsrapport
          </note>
          <note>
            § 6 Ärenden för hänvisning till utskott
          </note>
          <note>
            § 7 Ärenden för bordläggning
          </note>
          <note>
            § 8 Förbud mot utvinning av uran
          </note>
          <note>
            Näringsutskottets betänkande 2017/18:NU13
          </note>
          <note>
            Anf. 1 HANIF BALI (M)
          </note>
          <note>
            Anf. 2 MATTIAS BÄCKSTRÖM JOHANSSON (SD)
          </note>
          <note>
            Anf. 3 ANNA-CAREN SÄTHERBERG (S)
          </note>
          <note>
            Anf. 4 MATTIAS BÄCKSTRÖM JOHANSSON (SD) replik
          </note>
          <note>
            Anf. 5 ANNA-CAREN SÄTHERBERG (S) replik
          </note>
          <note>
            Anf. 6 MATTIAS BÄCKSTRÖM JOHANSSON (SD) replik
          </note>
          <note>
            Anf. 7 ANNA-CAREN SÄTHERBERG (S) replik
          </note>
          <note>
            Anf. 8 HANIF BALI (M) replik
          </note>
          <note>
            Anf. 9 ANNA-CAREN SÄTHERBERG (S) replik
          </note>
          <note>
            Anf. 10 HANIF BALI (M) replik
          </note>
          <note>
            Anf. 11 ANNA-CAREN SÄTHERBERG (S) replik
          </note>
          <note>
            Anf. 12 LORENTZ TOVATT (MP)
          </note>
          <note>
            Anf. 13 HELENA LINDAHL (C)
          </note>
          <note>
            Anf. 14 BIRGER LAHTI (V)
          </note>
          <note>
            Anf. 15 PENILLA GUNTHER (KD)
          </note>
          <note>
            Anf. 16 LORENTZ TOVATT (MP) replik
          </note>
          <note>
            Anf. 17 PENILLA GUNTHER (KD) replik
          </note>
          <note>
            Anf. 18 LORENTZ TOVATT (MP) replik
          </note>
          <note>
            Anf. 19 PENILLA GUNTHER (KD) replik
          </note>
          <note>
            Anf. 20 ANNA-CAREN SÄTHERBERG (S) replik
          </note>
          <note>
            Anf. 21 PENILLA GUNTHER (KD) replik
          </note>
          <note>
            Anf. 22 ANNA-CAREN SÄTHERBERG (S) replik
          </note>
          <note>
            Anf. 23 PENILLA GUNTHER (KD) replik
          </note>
          <note>
            Anf. 24 LISE NORDIN (MP)
          </note>
          <note>
            Anf. 25 PENILLA GUNTHER (KD) replik
          </note>
          <note>
            Anf. 26 LISE NORDIN (MP) replik
          </note>
          <note>
            Anf. 27 PENILLA GUNTHER (KD) replik
          </note>
          <note>
            Anf. 28 LISE NORDIN (MP) replik
          </note>
          <note>
            Anf. 29 HANIF BALI (M) replik
          </note>
          <note>
            Anf. 30 LISE NORDIN (MP) replik
          </note>
          <note>
            Anf. 31 HANIF BALI (M) replik
          </note>
          <note>
            Anf. 32 LISE NORDIN (MP) replik
          </note>
          <note>
            Anf. 33 MARIA WEIMER (L)
          </note>
          <note>
            Anf. 34 LISE NORDIN (MP) replik
          </note>
          <note>
            Anf. 35 MARIA WEIMER (L) replik
          </note>
          <note>
            Anf. 36 LISE NORDIN (MP) replik
          </note>
          <note>
            Anf. 37 MARIA WEIMER (L) replik
          </note>
          <note>
            (Beslut fattades under § 24.)
          </note>
          <note>
            § 9 Förstärkt följerätt
          </note>
          <note>
            Näringsutskottets betänkande 2017/18:NU14
          </note>
          <note>
            Anf. 38 HANIF BALI (M)
          </note>
          <note>
            Anf. 39 JOSEF FRANSSON (SD)
          </note>
          <note>
            Anf. 40 PETER HELANDER (C)
          </note>
          <note>
            Anf. 41 SAID ABDU (L)
          </note>
          <note>
            Anf. 42 PER-ARNE HÅKANSSON (S)
          </note>
          <note>
            Anf. 43 NICLAS MALMBERG (MP)
          </note>
          <note>
            Anf. 44 HÅKAN SVENNELING (V)
          </note>
          <note>
            Anf. 45 PENILLA GUNTHER (KD)
          </note>
          <note>
            (Beslut fattades under § 24.)
          </note>
          <note>
            § 10 Kompletterande bestämmelser till EU:s förordningar om energi-
            och däckmärkning
          </note>
          <note>
            Näringsutskottets betänkande 2017/18:NU15
          </note>
          <note>
            (Beslut fattades under § 24.)
          </note>
          <note>
            § 11 En skärpt straffrättslig reglering av obehörigt tillträde
            till skyddsobjekt
          </note>
          <note>
            Försvarsutskottets betänkande 2017/18:FöU17
          </note>
          <note>
            Anf. 46 ROGER RICHTOFF (SD)
          </note>
          <note>
            Anf. 47 KALLE OLSSON (S)
          </note>
          <note>
            Anf. 48 ROGER RICHTOFF (SD) replik
          </note>
          <note>
            Anf. 49 KALLE OLSSON (S) replik
          </note>
          <note>
            (Beslut fattades under § 24.)
          </note>
          <note>
            § 12 Ett utvidgat straffrättsligt skydd för transpersoner
          </note>
          <note>
            Konstitutionsutskottets betänkande 2017/18:KU14
          </note>
          <note>
            Anf. 50 JONAS MILLARD (SD)
          </note>
          <note>
            Anf. 51 MIA SYDOW MÖLLEBY (V)
          </note>
          <note>
            Anf. 52 JONAS GUNNARSSON (S)
          </note>
          <note>
            Anf. 53 JONAS MILLARD (SD) replik
          </note>
          <note>
            Anf. 54 JONAS GUNNARSSON (S) replik
          </note>
          <note>
            Anf. 55 JONAS MILLARD (SD) replik
          </note>
          <note>
            Anf. 56 JONAS GUNNARSSON (S) replik
          </note>
          <note>
            Anf. 57 IDA DROUGGE (M)
          </note>
          <note>
            Anf. 58 MIA SYDOW MÖLLEBY (V) replik
          </note>
          <note>
            Anf. 59 IDA DROUGGE (M) replik
          </note>
          <note>
            Anf. 60 MIA SYDOW MÖLLEBY (V) replik
          </note>
          <note>
            Anf. 61 IDA DROUGGE (M) replik
          </note>
          <note>
            Anf. 62 AGNETA BÖRJESSON (MP)
          </note>
          <note>
            (Beslut fattades under § 24.)
          </note>
          <note>
            § 13 Några ändringar i riksdagsordningen
          </note>
          <note>
            Konstitutionsutskottets betänkande 2017/18:KU26
          </note>
          <note>
            Anf. 63 FREDRIK ERIKSSON (SD)
          </note>
          <note>
            Anf. 64 EVA-LENA GUSTAVSSON (S)
          </note>
          <note>
            Anf. 65 FREDRIK ERIKSSON (SD) replik
          </note>
          <note>
            Anf. 66 EVA-LENA GUSTAVSSON (S) replik
          </note>
          <note>
            Anf. 67 FREDRIK ERIKSSON (SD) replik
          </note>
          <note>
            Anf. 68 EVA-LENA GUSTAVSSON (S) replik
          </note>
          <note>
            Anf. 69 MARTA OBMINSKA (M)
          </note>
          <note>
            (Beslut fattades under § 24.)
          </note>
          <note>
            § 14 EU:s förordning om penningmarknadsfonder och ett par andra
            värdepappersmarknadsfrågor
          </note>
          <note>
            Finansutskottets betänkande 2017/18:FiU38
          </note>
          <note>
            (Beslut fattades under § 24.)
          </note>
          <note>
            § 15 En ändamålsenlig kommunal bokföring och redovisning
          </note>
          <note>
            Finansutskottets betänkande 2017/18:FiU42
          </note>
          <note>
            (Beslut fattades under § 24.)
          </note>
          <note>
            § 16 Skattetillägg vid rättelse på eget initiativ
          </note>
          <note>
            Skatteutskottets betänkande 2017/18:SkU18
          </note>
          <note>
            Anf. 70 OLLE FELTEN (-)
          </note>
          <note>
            Anf. 71 NOOSHI DADGOSTAR (V)
          </note>
          <note>
            (Beslut fattades under § 24.)
          </note>
          <note>
            § 17 Återinförande av skattereduktion för fackföreningsavgift
          </note>
          <note>
            Skatteutskottets betänkande 2017/18:SkU21
          </note>
          <note>
            Anf. 72 DAVID LÅNG (SD)
          </note>
          <note>
            Anf. 73 OLLE FELTEN (-)
          </note>
          <note>
            Anf. 74 JAMAL EL-HAJ (S)
          </note>
          <note>
            Anf. 75 OLLE FELTEN (-) replik
          </note>
          <note>
            Anf. 76 JAMAL EL-HAJ (S) replik
          </note>
          <note>
            Anf. 77 OLLE FELTEN (-) replik
          </note>
          <note>
            Anf. 78 JAMAL EL-HAJ (S) replik
          </note>
          <note>
            Anf. 79 JÖRGEN WARBORN (M)
          </note>
          <note>
            Anf. 80 JAMAL EL-HAJ (S) replik
          </note>
          <note>
            Anf. 81 JÖRGEN WARBORN (M) replik
          </note>
          <note>
            Anf. 82 JAMAL EL-HAJ (S) replik
          </note>
          <note>
            Anf. 83 JÖRGEN WARBORN (M) replik
          </note>
          <note>
            Anf. 84 RASMUS LING (MP)
          </note>
          <note>
            Anf. 85 ALI ESBATI (V)
          </note>
          <note>
            Anf. 86 LARRY SÖDER (KD)
          </note>
          <note>
            Anf. 87 ALI ESBATI (V) replik
          </note>
          <note>
            Anf. 88 LARRY SÖDER (KD) replik
          </note>
          <note>
            Anf. 89 ALI ESBATI (V) replik
          </note>
          <note>
            Anf. 90 LARRY SÖDER (KD) replik
          </note>
          <note>
            Anf. 91 JAMAL EL-HAJ (S) replik
          </note>
          <note>
            Anf. 92 LARRY SÖDER (KD) replik
          </note>
          <note>
            Anf. 93 JAMAL EL-HAJ (S) replik
          </note>
          <note>
            Anf. 94 LARRY SÖDER (KD) replik
          </note>
          <note>
            (Beslut fattades under § 24.)
          </note>
          <note>
            § 18 Mer ändamålsenliga bestämmelser om rättsliga biträden
          </note>
          <note>
            Justitieutskottets betänkande 2017/18:JuU24
          </note>
          <note>
            Anf. 95 ROGER HADDAD (L)
          </note>
          <note>
            Anf. 96 ANNIKA HIRVONEN FALK (MP)
          </note>
          <note>
            (Beslut fattades under § 24.)
          </note>
          <note>
            § 19 Ett modernt och stärkt skydd för Sveriges säkerhet – ny
            säkerhetsskyddslag
          </note>
          <note>
            Justitieutskottets betänkande 2017/18:JuU21
          </note>
          <note>
            Anf. 97 LINDA SNECKER (V)
          </note>
          <note>
            Anf. 98 HELENE PETERSSON i Stockaryd (S)
          </note>
          <note>
            Anf. 99 PÅL JONSON (M)
          </note>
          <note>
            Anf. 100 LINDA SNECKER (V) replik
          </note>
          <note>
            Anf. 101 PÅL JONSON (M) replik
          </note>
          <note>
            Anf. 102 LINDA SNECKER (V) replik
          </note>
          <note>
            Anf. 103 PÅL JONSON (M) replik
          </note>
          <note>
            Anf. 104 HELENE PETERSSON i Stockaryd (S) replik
          </note>
          <note>
            Anf. 105 PÅL JONSON (M) replik
          </note>
          <note>
            Anf. 106 HELENE PETERSSON i Stockaryd (S) replik
          </note>
          <note>
            Anf. 107 PÅL JONSON (M) replik
          </note>
          <note>
            Anf. 108 ANNIKA HIRVONEN FALK (MP)
          </note>
          <note>
            Anf. 109 JOHAN HEDIN (C)
          </note>
          <note>
            (Beslut fattades under § 24.)
          </note>
          <note>
            § 20 Ecuadors anslutning till frihandelsavtalet mellan Europeiska
            unionen och dess medlemsstater, å ena sidan, och Colombia och
            Peru, å andra sidan
          </note>
          <note>
            Utrikesutskottets betänkande 2017/18:UU24
          </note>
          <note>
            (Beslut fattades under § 24.)
          </note>
          <note>
            § 21 Samarbetsavtal om partnerskap och utveckling mellan Europeiska
            unionen och dess medlemsstater, å ena sidan, och islamiska republiken
            Afghanistan, å andra sidan
          </note>
          <note>
            Utrikesutskottets betänkande 2017/18:UU25
          </note>
          <note>
            Anf. 110 YASMINE POSIO NILSSON (V)
          </note>
          <note>
            Anf. 111 KERSTIN LUNDGREN (C)
          </note>
          <note>
            Anf. 112 MARIA ANDERSSON WILLNER (S)
          </note>
          <note>
            (Beslut fattades under § 24.)
          </note>
          <note>
            § 22 Subsidiaritetsprövning av kommissionens förslag till förordning
            om inrättande av Europeiska arbetsmyndigheten
          </note>
          <note>
            Arbetsmarknadsutskottets utlåtande 2017/18:AU17
          </note>
          <note>
            Anf. 113 PATRIK BJÖRCK (S)
          </note>
          <note>
            Anf. 114 ALI ESBATI (V)
          </note>
          <note>
            Anf. 115 CHRISTIAN HOLM BARENFELD (M)
          </note>
          <note>
            Anf. 116 PATRIK BJÖRCK (S) replik
          </note>
          <note>
            Anf. 117 CHRISTIAN HOLM BARENFELD (M) replik
          </note>
          <note>
            Anf. 118 PATRIK BJÖRCK (S) replik
          </note>
          <note>
            Anf. 119 CHRISTIAN HOLM BARENFELD (M) replik
          </note>
          <note>
            Anf. 120 SVEN-OLOF SÄLLSTRÖM (SD)
          </note>
          <note>
            Anf. 121 ANNIKA QARLSSON (C)
          </note>
          <note>
            (Beslut fattades under § 24.)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 23 Beslut om ärenden som slutdebatterats den 15 maj
          </note>
          <note>
            SoU34 Vissa förslag på assistansområdet
          </note>
          <note>
            SkU20 Slopad skattefrihet för förmån av hälso- och sjukvård
          </note>
          <note>
            SkU22 Multilateral konvention för att genomföra skatteavtalsrelaterade
            åtgärder
          </note>
          <note>
            § 24 Beslut om ärenden som slutdebatterats vid dagens sammanträde
          </note>
          <note>
            NU13 Förbud mot utvinning av uran
          </note>
          <note>
            NU14 Förstärkt följerätt
          </note>
          <note>
            NU15 Kompletterande bestämmelser till EU:s förordningar om energi-
            och däckmärkning
          </note>
          <note>
            FöU17 En skärpt straffrättslig reglering av obehörigt tillträde
            till skyddsobjekt
          </note>
          <note>
            KU14 Ett utvidgat straffrättsligt skydd för transpersoner
          </note>
          <note>
            KU26 Några ändringar i riksdagsordningen
          </note>
          <note>
            FiU38 EU:s förordning om penningmarknadsfonder och ett par andra
            värdepappersmarknadsfrågor
          </note>
          <note>
            FiU42 En ändamålsenlig kommunal bokföring och redovisning
          </note>
          <note>
            SkU18 Skattetillägg vid rättelse på eget initiativ
          </note>
          <note>
            SkU21 Återinförande av skattereduktion för fackföreningsavgift
          </note>
          <note>
            JuU24 Mer ändamålsenliga bestämmelser om rättsliga biträden
          </note>
          <note>
            JuU21 Ett modernt och stärkt skydd för Sveriges säkerhet – ny
            säkerhetsskyddslag
          </note>
          <note>
            UU24 Ecuadors anslutning till frihandelsavtalet mellan Europeiska
            unionen och dess medlemsstater, å ena sidan, och Colombia och
            Peru, å andra sidan
          </note>
          <note>
            UU25 Samarbetsavtal om partnerskap och utveckling mellan Europeiska
            unionen och dess medlemsstater, å ena sidan, och islamiska republiken
            Afghanistan, å andra sidan
          </note>
          <note>
            AU17 Subsidiaritetsprövning av kommissionens förslag till förordning
            om inrättande av Europeiska arbetsmyndigheten
          </note>
          <note>
            § 25 Bordläggning
          </note>
          <note>
            § 26 Anmälan om interpellationer
          </note>
          <note>
            § 27 Anmälan om frågor för skriftliga svar
          </note>
          <note>
            § 28 Anmälan om skriftliga svar på frågor
          </note>
          <note>
            § 29 Kammaren åtskildes kl. 16.20.
          </note>
          <note>
            Tryck: Elanders Sverige AB, Vällingby 2018
          </note>
        </div>
      </body>
    </text>
  </TEI>
</teiCorpus>
