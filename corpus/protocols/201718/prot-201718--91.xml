<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201718</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201718</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201718--91</head>
          <docDate when="2018-03-26 00:00:00">2018-03-26 00:00:00</docDate>
        </div>
      </front>
      <body>
        <div>
          <note>
            § 1 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2017/18:423
          </note>
          <note>
            Till riksdagen
          </note>
          <note>
            Interpellation 2017/18:423 Konsekvenser av förändringen av ROT-avdragen
          </note>
          <note>
            av Anette Åkesson (M)
          </note>
          <note>
            Interpellationen kommer att besvaras fredagen den 13 april 2018.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Stockholm den 21 mars 2018
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Johan Ndure
          </note>
          <note>
            Departementsråd
          </note>
          <note>
            § 2 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            EU-dokument
          </note>
          <note>
            COM(2018) 94 till finansutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 17 maj .
          </note>
          <note>
            COM(2018) 147 och COM(2018) 148 till skatteutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 17 maj .
          </note>
          <note>
            § 3 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Skatteutskottets betänkanden
          </note>
          <note>
            2017/18:SkU8 Inkomstskatt
          </note>
          <note>
            2017/18:SkU9 Beskattning av företag, kapital och fastighet
          </note>
          <note>
            2017/18:SkU12 Skatteförfarande
          </note>
          <note>
            2017/18:SkU14 Personalliggare i fler verksamheter
          </note>
          <note>
            Justitieutskottets betänkanden
          </note>
          <note>
            2017/18:JuU20 En utvidgning av kapningsbrottet
          </note>
          <note>
            2017/18:JuU22 Riksrevisionens rapport om Polisens forensiska
            organisa ­ tion
          </note>
          <note>
            2017/18:JuU23 Tillgänglighetsdelgivning – försök med ett nytt
            delgivningssätt för snabbare handläggning av brottmål
          </note>
          <note>
            Civilutskottets betänkande
          </note>
          <note>
            2017/18:CU17 Ersättningsrätt och insolvens rätt
          </note>
          <note>
            § 4 Svar på interpellation 2017/18:441 om Turkiets agerande i
            Afrin
          </note>
          <note type="speaker">
            Anf. 1 Utrikesminister MARGOT WALLSTRÖM (S):
          </note>
          <note>
            Herr talman! Ärade ledamöter! Vi är överens om att situationen
            i Syrien är fruktansvärd och att vi måste göra allt för att civila
            ska få andrum från krigets fasor. Det är med den utgångspunkten
            som vi lägger all kraft på att verka för ett eldupphör, för att
            stödja den FN-ledda politiska processen och för att bidra till
            att förbättra den humanitära situationen.
          </note>
          <note>
            Regeringen har agerat resolut alltsedan Turkiets Operation olivkvist
            inleddes i Afrinprovinsen. Vi har tagit upp frågan med turkiska
            företrädare vid ett flertal tillfällen och på olika nivåer. Sverige
            har varit aktivt i multilaterala forum i FN och EU. Vi har också
            uppmärksammat den folkrättsliga dimensionen av Turkiets agerande.
          </note>
          <note>
            Både i Stockholm och i Ankara har Sverige framfört till turkiska
            företrädare att kraven på eldupphör och humanitärt tillträde i
            säkerhetsrådsresolution 2401 omfattar hela Syrien, inklusive Afrin.
            Vi har också betonat vikten av omedelbar deeskalering, respekt
            för folkrätten och skydd av civila.
          </note>
          <note>
            Även om Turkiet kan hänvisa till säkerhetsintressen är det som
            sker i Afrin oacceptabelt. Det finns uppgifter om plundring och
            att människor tvingas på flykt. Detta agerande, som drabbar civila,
            fördömer vi. Alla stater har ett ansvar för att följa säkerhetsrådsresolution
            2401.
          </note>
          <note>
            Sverige har också drivit frågan i säkerhetsrådskontexten. Den
            19 mars ägde ett möte rum för säkerhetsrådsmedlemmar med deltagande
            av FN:s högkommissarie för mänskliga rättigheter, prins Zeid Raad
            al-Hussein , som redogjorde för fruktansvärda kränkningar av mänskliga
            rättigheter som begåtts i Syrien. Från svensk sida gav vi uttryck
            för vår kraftiga oro över situationen för civila i Afrin.
          </note>
          <note>
            I morgon, den 27 mars, står Syrien åter på agendan för FN:s säkerhetsråd.
            Vi får då möjlighet att återigen framföra vår syn på situationen
            i Afrin. Därtill för vi samtal med andra säkerhetsrådsmedlemmar
            om hur rådet måste agera med anledning av den fruktansvärda situationen
            i Syrien, inklusive Afrin.
          </note>
          <note>
            Naturligtvis har vi även i EU-sammanhang lyft upp situationen.
            Det gjorde jag senast i rådet för utrikes frågor. Det är när vi
            agerar enat inom EU som vi kan få starkast genomslag. Vid förra
            veckans möte i Europeiska rådet enades medlemsstaterna om att
            Europeiska rådets ordförande och kommissionens ordförande vid
            dagens EU-toppmöte med Turkiet ska ta upp frågan om Afrin med
            president Erdoğan. Vi förväntar oss då att man inskärper att efterlevnad
            av resolution 2401 om eldupphör och humanitärt tillträde i Syrien
            även omfattar Turkiets militära operation.
          </note>
          <note>
            Samtidigt som vi tydligt framför vår kritik måste vår dialog
            med Turkiet fortsätta, både bilateralt och genom EU. En isolering
            av Turkiet gagnar inte vare sig kurderna, situationen i Syrien
            eller de MR-försvarare, journalister och oppositionsföreträdare
            i Turkiet som sätter sitt hopp till omvärlden.
          </note>
          <note>
            Det är genom samtal och dialog som vi skapar möjligheter till
            påverkan.
          </note>
          <note type="speaker">
            Anf. 2 YASMINE POSIO NILSSON (V):
          </note>
          <note>
            Herr talman! Jag vill tacka utrikesministern för svaren och för
            att hon nu fördömer det som sker.
          </note>
          <note>
            Till viss del svarade utrikesministern på det jag frågade om
            i interpellationen. Huvudfrågan, som vi i Vänsterpartiet har lyft
            upp ett flertal gånger, gäller dock huruvida hon anser att regeringen
            har gjort tillräckligt för att få Turkiet att agera annorlunda.
            Vi i Vänsterpartiet menar att så inte är fallet.
          </note>
          <note>
            Turkiska styrkor har nu tagit kontroll över Afrin i norra Syrien.
            Den turkiska aggressionen Operation olivkvist har pågått i mer
            än två månader, och de senaste dagarna har turkiska markstyrkor
            gått in i staden. Offensiven är ett militärt angrepp på hela det
            kurdiska folket, och den humanitära situationen är minst sagt
            alarmerande.
          </note>
          <note>
            Flygbombningarna har slagit ut el- och vattenförsörjningen, och
            minst 150 000 människor har flytt bara den senaste veckan. Om
            situationen eskalerar ytterligare, vilket Staffan de Mistura hävdade
            att den gör när han rapporterade till säkerhetsrådet den 16 mars,
            är risken för ett folkmord överhängande.
          </note>
          <note>
            Efter massakern i Srebrenica lovade vi varandra att någonting
            liknande aldrig skulle få hända igen. Men när omvärlden nu tiger
            still betraktar Turkiet uppenbarligen det som ett tyst medgivande.
            Det är tydligt att det som EU och FN hittills gjort inte på något
            sätt har fått Erdoğan att respektera vare sig folkrätt, demokratiska
            principer eller mänskliga rättigheter.
          </note>
          <note>
            I dagarna röstade EU-parlamentet om en resolution om Syrien.
            Resolutionen utgör ett viktigt ställningstagande, även om man
            kunde önska mer. Samtidigt ser vi en viss ovilja från EU att verkligen
            agera för att stoppa attackerna. Trots att man med rätta fördömer
            attackerna i Ghouta vågar man bara uttrycka oro över det upptrappade
            våldet i Afrin. Erdoğan var å sin sida väldigt snabb med att avfärda
            resolutionen och menade att allt som Europaparlamentet säger i
            frågan kommer att gå in genom ena örat och ut genom det andra.
          </note>
          <note>
            Målet med Turkiets attacker är att krossa självstyret i norra
            Syrien och förinta YPG och YPJ, som spelat en avgörande roll i
            kampen mot IS/Daish. Med Erdoğans retorik blir de som bidragit
            till att stabilisera norra Syrien och som planerar att gå till
            öppna och fria val i demokratisk anda likställda med terrorister.
          </note>
          <note>
            Som tack för sitt hyllade motstånd möts de av bomber och repression.
            Men inte nog med att den nordsyriska alliansen nu tvingas försvara
            sig mot Turkiet, attackerna innebär också att man tvingas retirera
            i kampen mot IS/Daish. Turkiet ger alltså nytt spelrum till det
            som är kvar av terroristerna i IS/Daish.
          </note>
          <note>
            Turkiet har en av Natos största arméer, och om inte omvärlden
            agerar med kraft kommer man att använda sina militära muskler
            för att ödelägga hela Afrin. Hittills har Ankara visat att man
            tycker sig kunna handla helt fritt. Bara en stark internationell
            reaktion kan förhindra ett folkmord i Afrin.
          </note>
          <note>
            I lördags kom jag hem från en av de resor som riksdagen anordnar
            för oss ledamöter för att vi ska kunna fördjupa våra kunskaper
            om FN. På plats kunde jag i säkerhetsrådets sal följa när en första
            redovisning av 2401 dis ­ kuterades. Jag vill passa på att nämna
            att Sverige tillsammans med Kuwait gjort ett fantastiskt jobb
            med resolutionen, för den fokuserar inte enbart på Ghouta utan
            på hela Syrien. Därför har omvärlden alla möjligheter att även
            kritisera det som Turkiet gör. Till och med Ryssland har skrivit
            på resolu ­ tionen, så det är ingen liten bedrift som Sverige
            och Kuwait har gjort som pennhållare.
          </note>
          <note>
            Med detta sagt vill jag återigen fråga utrikesminister Margot
            Wallström: Anser regeringen att den har agerat tillräckligt för
            att förhindra det som har hänt?
          </note>
          <note type="speaker">
            Anf. 3 Utrikesminister MARGOT WALLSTRÖM (S):
          </note>
          <note>
            Herr talman! Jag tror att man ständigt måste ställa sig den frågan:
            Har vi gjort tillräckligt? Vad mer kan vi göra? Så länge vi ser
            lidandet och alla övergrepp som sker i hela Syrien men också nu
            när vi diskuterar Afrin måste vi fråga oss: Vad mer kan vi göra?
            Vi är fullt upptagna varje dag på Utrikesdepartementet med att
            fråga: Hur kan vi leda frågan vidare? Jag hörde inga förslag på
            exakt vad vi kan göra.
          </note>
          <note>
            Vi måste agera långsiktigt för att skapa förutsättningar för
            fred och försoning i Syrien. En fredlig politisk lösning i landet
            är vad vi vill ha. Vi har inga militära maktmedel. Vi kan inte
            gå in med bomber, flygplan eller annat. Det är inte den lösningen
            vi förespråkar, utan vi förespråkar en politisk lösning. Därför
            måste vi verka både i EU och i FN.
          </note>
          <note>
            Just nu är vägen framåt det som vi har arbetat både effektivt
            och hårt, vill jag påstå, för att åstadkomma, med resolutionen
            om eldupphör. Det menar vi är ett första steg. Just nu handlar
            det om att rädda liv och lindra nöd med hjälp av resolutionen.
            Som Yasmine Posio Nilsson vet och har hört är implementeringen
            alldeles undermålig. I stället har man i skydd av detta begått
            fler övergrepp och vidtagit fler militära åtgärder.
          </note>
          <note>
            Men vi fortsätter att verka bilateralt, genom både EU och FN,
            för en politisk lösning, landsomfattande eldupphör och fullt humanitärt
            tillträde. Hittills har det egentligen bara skett på några ställen
            i Syrien, men det är alldeles otillräckligt.
          </note>
          <note>
            Vi stöder förstås också den outtröttlige Staffan de Mistura,
            som är FN:s Syriensändebud. Han rapporterade senast på vårt utrikesministermöte
            att han har att kämpa mot en sorts obönhörlig militär attackplan
            som så att säga fortfarande rullar fram.
          </note>
          <note>
            Turkiet har åberopat olika skäl för att intervenera militärt
            i norra Syrien. Bland annat har de hänvisat till rätten till självförsvar
            i enlighet med FN-stadgans artikel 51. Men denna självförsvarsrätt
            i FN-stadgan åtföljs av en rad villkor. Ett sådant villkor är
            att våldet ska vara nödvändigt och proportionerligt och att det
            ska finnas tydliga och rättsligt fastställda krav. Mot bakgrund
            av vad vi vet är vår bedömning att Turkiets agerande gent ­ emot
            den turkiska gruppen YPG inte kan rättfärdigas genom en referens
            till självförsvarsrätten. Det är viktigt att säga att vi inte
            tiger still; det gör vi inte. Vi har verkligen uttalat oss, och
            vi agerar i de internationella rela ­ tionerna.
          </note>
          <note>
            Både i ett nationellt och i ett regionalt perspektiv är det dessutom
            mycket oroande att Turkiets relationer med kurderna fortsätter
            att försämras. Vi menar att en återupptagen fredsprocess skulle
            få positiva konsekvenser också i Syrien och i regionen som helhet.
            Man måste fortsätta att hävda att det vore vägen framåt, inte
            våldet.
          </note>
          <note type="speaker">
            Anf. 4 YASMINE POSIO NILSSON (V):
          </note>
          <note>
            Herr talman! Jag vill återigen tacka utrikesminister Margot Wallström
            för svaret. Men jag vill borra djupare i den flathet som vi i
            Vänsterpartiet menar att omvärlden visar mot just Turkiet och
            Erdo ğ an.
          </note>
          <note>
            Som jag har nämnt tidigare var jag på plats i säkerhetsrådets
            sal när generalsekreterare António Guterres lämnade en rapport
            i vilken det mesta som lyftes fram gällde situationen i Ghouta.
            I ett kortare stycke lyftes även Turkiets attacker mot Afrin fram.
            Det som var bra var att Guterres menade att FN och dess sändebud
            gör allt för att samla alla inblandade till bords för att diskutera
            och implementera resolution 2401.
          </note>
          <note>
            Även Kuwait talade mest om Ghouta. Det som var bra i detta anförande
            var att även Turkiet nämndes som en part, vilken uppmanas att
            fördubbla sina ansatser för att anta och följa resolution 2401.
            De övriga länderna fokuserade mest på Ryssland och i viss mån
            på Syrien. Jag menar att just detta osynliggörande av Turkiets
            agerande leder till att Erdo ğ an ändå vågar fortsätta sin aggression
            mot kurderna i Afrin. Och bara några dagar efter detta möte tog
            Turkiet kontrollen över staden.
          </note>
          <note>
            Vi i Vänsterpartiet har i tidigare interpellationsdebatter lyft
            fram de orsaker som vi menar ligger bakom omvärldens undfallenhet
            att agera mot Turkiet. En är att Turkiet är ett Natoland, kanske
            det näst viktigaste Natolandet rent militärt. Det är ingen slump
            att ingen svensk Natoanhängare är med i denna debatt. Tystnaden
            från den borgerliga sidan är alltjämt rådande. De som gärna talar
            om att bekämpa terrorismen lyser med sin frånvaro när det gäller
            att skydda och stå upp för dem som med sina liv som insats bekämpat
            IS/Daish. En annan är att Turkiet i dag får betalt av EU för att
            hålla flyktingar kvar i Turkiet. Den utpressningssituation som
            man nu försatt sig i när Erdo ğ an är den som bestämmer om det
            kommer flyktingar till EU eller inte har begränsat EU:s handlingsutrymme.
            Vi i Vänsterpartiet har vid ett otal tillfällen påpekat denna
            situation och även motio ­ nerat om att vi ska sluta med det tysta
            medgivande som alla de miljarder EU betalar till Turkiet innebär.
          </note>
          <note>
            Vi har ett flertal gånger visat på den eskalering av våld mot
            oliktänkande som sker. Det viktigaste oppositionspartiet HDP är
            på väg att krossas. Det är 5 000 anhängare, inklusive partiledarna,
            som sitter fängslade för att de talat om en fredlig lösning när
            det gäller den kurdiska frågan. På kort tid har mer än 500 personer
            fängslats för att de visat stöd för Afrin och riktat kritik mot
            Turkiet. En av demokratins stora fördelar, yttrandefriheten, är
            alltså så svag i Turkiet att en tweet där någon ifrågasätter Turkiets
            bombningar i Afrin kan få denna person fängslad.
          </note>
          <note>
            Under den senaste interpellationsdebatten om Afrin för ungefär
            en månad sedan lyfte Margot Wallström fram att vi i Sverige gör
            en massa saker, speciellt då detta debatteras så ofta här.
          </note>
          <note>
            Då vill jag bara påminna om att anledningen till att detta debatteras
            så ofta är att vi i Vänsterpartiet lyfter fram ämnet till debatt.
            Det har vi gjort för att vi har sett vilka signaler de tysta medgivandena
            har sänt och att Turkiet hela tiden fortsatt att eskalera sitt
            våld. Varje gång har vi efterfrågat tydligare fördömanden och
            att EU-länderna ska sluta betala sådana oerhört stora summor till
            Turkiet för att de ska slippa ta sitt humanitära ansvar när det
            gäller asylrätten. Varje gång har vi fått till svar att reger
            ­ ingen gör så mycket, att det kommer att ge effekt och att pengarna
            har gått till flyktingarna. Ändå har Turkiet trappat upp våldet
            och intagit Afrin. Häromdagen kom uppgifter om att de pengar som
            oavkortat skulle gå till flyktingarna även går till att bygga
            muren på gränsen till Syrien.
          </note>
          <note>
            Jag undrar därför om utrikesminister Margot Wallström på fullt
            allvar menar att det som regeringen har gjort har gett effekt.
          </note>
          <note type="speaker">
            Anf. 5 Utrikesminister MARGOT WALLSTRÖM (S):
          </note>
          <note>
            Herr talman! Jag tackar för frågan. Det är självklart så att
            det inte bara hänger på vad Sverige gör. Jag tycker nog att vi
            kan stå för allt det som vi gör även när det gäller kontakterna
            med inte minst oppositionen och alla som strider för mänskliga
            rättigheter i Turkiet. Det är dit våra pengar går – till stöd
            till oppositionella och till dem som verkligen behöver vår uppmuntran.
          </note>
          <note>
            Jag vet inte om slutsatsen från Vänsterpartiets sida är att vi
            helt ska stänga kontakterna med Turkiet och dra in dessa pengar.
            Men det kommer att drabba i första hand dem som just nu är i behov
            av vårt stöd och vår hjälp och att man inte stänger dörren till
            Turkiet. Vi behöver fortsatt ha denna kontakt och kunna tala direkt
            med Turkiet och ha en dialog.
          </note>
          <note>
            Det möte som börjar i kväll i Varna är viktigt för att man ska
            kunna påpeka detta och för att man ska kunna resonera direkt och
            framföra kritik mot Turkiet. Det viktiga instrument som EU har
            inrättat handlar om pengar som går framför allt till FN-organen
            och till flyktingarna för att förbättra deras situation. Turkiet
            har tagit emot 3,4 miljoner syrier som har drivits på flykt på
            grund av kriget. För detta förtjänar faktiskt Turkiet ett erkännande.
            Man måste kunna skilja på dessa saker. Vi måste ständigt se till
            att våra pengar går till rätt saker. Om det inte sker måste vi
            se till att det rättas till.
          </note>
          <note>
            Det som vi gör i övrigt handlar om humanitära insatser. Där är
            vi en mycket stor aktör. Vi stöder en humanitär fond med 25 miljoner
            kronor för gränsöverskridande humanitära insatser från Turkiet
            in till Syrien, inklusive Afrin. När det gäller medicinskt bistånd
            ger vi ett stöd på 35 miljoner kronor till Världshälsoorganisationen.
            Det andra går via Sida. Sida har också beredskap att snabbt göra
            utbetalningar genom sin krismekanism.
          </note>
          <note>
            Jag tror helt enkelt att man måste använda alla dessa olika verktyg
            på en och samma gång. Men vi kommer inte ensamma att kunna få
            slut på kriget i Syrien. Vi måste agera gemensamt med andra EU-länder
            och i FN och fortsätta denna väg framåt. Jag tycker inte att vi
            vare sig har varit tysta eller kan sägas ha tillhört dem som inte
            har agerat. Men vi kan alla se att det inte räcker. Ryssland har
            en helt avgörande roll. Det är också de som avgör om det ska kunna
            ske flygattacker och annat, och det är med Rysslands acceptans
            som dessa attacker görs. Man kan därför inte bortse från Rysslands
            roll i det som sker i Syrien. Därför är det mycket viktigt att
            säkerhetsrådet fortsätter att ha detta högst upp på sin dagordning.
            Nu har detta krig pågått längre än andra världskriget, och den
            nöd och det lidande som detta krig har skapat är nästan obegripligt
            stort.
          </note>
          <note>
            Vi fortsätter också att jobba med Turkiet därför att vi vet att
            fängslandet av oppositionella, yttrandefrihetsförespråkare och
            MR-aktivister tyvärr fortsätter. Det är därför som det behövs
            en återupptagen fredsprocess också i Turkiet.
          </note>
          <note>
            Vi kommer att fortsätta att engagera oss fullt ut. Jag tycker
            att det är en styrka att vi ofta har gott stöd i Sveriges riksdag.
          </note>
          <note type="speaker">
            Anf. 6 YASMINE POSIO NILSSON (V):
          </note>
          <note>
            Herr talman! Tack, utrikesminister Margot Wallström!
          </note>
          <note>
            Vi i Vänsterpartiet har aldrig ansett att pengar till humanitär
            hjälp och civila organisationer ska strypas, utan det handlar
            om de miljarder som vi ger till Turkiet för att hålla flyktingarna
            borta.
          </note>
          <note>
            Jag tar tacksamt emot ditt svar att Sveriges engagemang ska fortsätta
            oförtrutet och att regeringen kommer att ta vara på varje möjligt
            tillfälle att verka för att kraven om eldupphör i resolution 2401
            efterlevs samt att målet för resolution 2254 så småningom uppnås.
          </note>
          <note>
            Nu hoppas jag att regeringen också tar till sig den kritik som
            inte bara vi i Vänsterpartiet har riktat mot EU-miljarderna och
            agerar med tyngd mot EU när det gäller just detta. Det vore ett
            bra sätt att följa den stolta traditionen i svensk utrikespolitik
            att stå upp mot stormakter som begår övergrepp mot mindre regioner
            och länder.
          </note>
          <note>
            Vi var många som jublade tillsammans med befolkningen i norra
            Syrien när al-Raqqa befriades. Det var kurderna i området som
            gjorde det. Nu skulle ett nytt demokratiskt system byggas, med
            fria val, lika rättigheter för kvinnor och män och inflytande
            för alla i området, inte bara majoritetsbefolkningen. Vi såg tillsammans
            med folket i norra Syrien fram emot detta unika som var på väg
            att hända i ett område som sällan förknippas med öppenhet, yttrandefrihet
            och jämställdhet.
          </note>
          <note>
            Nu krossas dessa så nära förestående drömmar till grus när Turkiet
            har tagit över Afrin. Nu när Turkiet skändar kvinnor, tvingar
            människor på flykt och klottrar ” Türkiye ” på stadens husfasader
            behövs vårt stöd som allra mest. Vi får inte vända ryggen mot
            dessa modiga människor, som bekämpat IS/Daish med sina liv som
            insats.
          </note>
          <note>
            Vi kommer att fortsätta tala på manifestationer. Vi kommer att
            fortsätta gå med i demonstrationer. Vi kommer att fortsätta kräva
            att omvärlden tydligt tar ställning mot Turkiets angrepp på Afrin.
          </note>
          <note type="speaker">
            Anf. 7 Utrikesminister MARGOT WALLSTRÖM (S):
          </note>
          <note>
            Herr talman! Tack så mycket, Yasmine Posio Nilsson , för interpella
            ­ tionen! Detta är även fortsättningsvis den kanske viktigaste
            utrikespolitis ­ ka frågan att driva. Kriget i Syrien är en av
            vår tids värsta konflikter, och såväl mänskligt lidande som stora
            flyktingströmmar följer i dess spår. Låt mig bara vara tydlig
            med vi i att regeringen gör allt som står i vår makt för att lindra
            krigets fasor. Det kommer vi också att fortsätta att göra.
          </note>
          <note>
            Jag har inte hört särskilt många nya idéer om vad man kan göra.
            Vi har ju det politiska spåret. Vi har ett humanitärt spår. Vi
            har de direkta diplomatiska och politiska kontakterna, som vi
            måste fortsätta att använda fullt ut. Vi har hela tiden understrukit
            vikten av respekt för folkrätten och skyddet av civila. Det är
            så vi har verkat i FN, till exempel.
          </note>
          <note>
            Dessa behov är väldigt akuta. Tillträdet till de behövande i
            Afrin måste förbättras omedelbart om vi ska kunna vara aktiva.
            Vi fortsätter att stödja den FN-ledda politiska processen för
            att finna en politisk lösning. Vi för också samtal med andra medlemmar
            i säkerhetsrådet om hur vi ska agera i förhållande till Afrin
            för att vara så effektiva så möjligt.
          </note>
          <note>
            Även i våra kontakter med Turkiet kommer vi att kräva att folkrätten
            och mänskliga rättigheter respekteras. Dialog och engagemang med
            såväl regering som oppositionella och civilsamhälle tror vi förblir
            det allra bästa sättet att bevaka dessa frågor och att vända den
            negativa utvecklingen i Turkiet.
          </note>
          <note>
            Jag uppskattar verkligen det engagemang som Yasmine Posio Nilsson
            visar och även det stöd som jag vet finns i Sverige, inte minst
            bland alla kurder som bor här och som förstås oroar sig dagligen
            och stundligen för vad som händer på detta område.
          </note>
          <note>
            Överläggningen var härmed avslutad.
          </note>
          <note>
            § 5 Svar på interpellation 2017/18:398 om en svag skatteunderlagstillväxt
          </note>
          <note type="speaker">
            Anf. 8 Finansminister MAGDALENA ANDERSSON (S):
          </note>
          <note>
            Herr talman! Lotta Finstorp har frågat mig vilka åtgärder jag
            avser att vidta för att anpassa glappet mellan de kommunala intäkterna
            och behoven i kommunal sektor från och med 2019.
          </note>
          <note>
            Sverige är nu inne i en period av demografiska förändringar.
            De kommande åren bedöms andelen barn och äldre öka kraftigt, vilket
            gör att behovet av barnomsorg, skola, sjukvård och äldreomsorg
            kommer att växa snabbt. Jag delar SKL:s bild av att skatteunderlaget
            troligtvis inte kommer att växa lika snabbt som behovet av kommunal
            välfärd framöver.
          </note>
          <note>
            Det är just därför som den nuvarande regeringen sedan vi tillträdde
            har styrt om politiken från den föregående alliansregeringens
            skattesänkarpolitik. Under denna mandatperiod har regeringen värnat
            om välfärden och satsat tiotals miljarder på ökade resurser till
            kommuner och landsting.
          </note>
          <note>
            Nästa mandatperiod kommer ytterligare satsningar att behöva göras
            på kommuner och landsting för att inte försämra nivån på skola,
            vård och barn- och äldreomsorg. Regeringen har i budgeten för
            2018 redan aviserat att vi kommer att höja statsbidragen permanent
            med 5 miljarder kronor 2019 och ytterligare 5 miljarder 2020.
            Det är satsningar som behövs för att inte utarma välfärden, och
            det är satsningar som måste prioriteras före stora skattesänkningar
            för höginkomsttagare.
          </note>
          <note type="speaker">
            Anf. 9 LOTTA FINSTORP (M):
          </note>
          <note>
            Herr talman! Tack, ministern, för svaret!
          </note>
          <note>
            Om skattehöjningar vore svaret på välfärdens utmaningar borde
            vi inte ha de vårdköer som vi har i dag. Vi borde inte ha den
            polisbrist som råder, och vi borde inte heller ha sjuka människor
            som hamnar mellan stolarna när de olika myndigheterna ska spara.
          </note>
          <note>
            Jag tycker att det finns många frågor när det gäller den skatteunderlagsprognos
            som SKL har kommit med. Det finns en hel del oro, och jag är glad
            att finansministern tar upp de demografiska förändringarna och
            utmaningarna som man ser framöver. Vi är egentligen där redan
            nu.
          </note>
          <note>
            Har Sverige en stabil ekonomi när högkonjunkturen vänder nedåt?
            Efter en högkonjunktur kommer alltid en lågkonjunktur – det vet
            vi.
          </note>
          <note>
            Är Sverige tillräckligt rustat för att klara välfärden när konjunkturen
            viker nedåt? Och hur ska välfärdssamhället kunna upprätthållas
            när den demografiska försörjningskvoten har ökat från 1,7 under
            de första åren på 2000-talet till 1,74 år 2016 ? Detta betyder
            att varje person i förvärvsaktiv ålder ska försörja ytterligare
            0,74 person er som inte är förvärvsaktiva.
          </note>
          <note>
            Det ser väldigt olika ut i landet. Jag tittade på statistik för
            Pajala, där förhållandet är 1,09, och för Solna, där förhållandet
            är det motsatta.
          </note>
          <note>
            Detta är alltså ett snitt för landet, men det ser väldigt olika
            ut i landet också utifrån den högkonjunktur som vi befinner oss
            i. Det tycker jag är väldigt oroande. Min kommun, Flen, ligger
            57 minuters tågresa härifrån. Vi har en arbetslöshet som är över
            10 procent och ser nu hur försörjningsstödet i kommunen ökar väldigt
            kraftigt. När lågkonjunkturen kommer blir det dessutom katastrof
            för kommuner som ligger mycket längre från tillväxtområden. Min
            kommun ligger i ett stort tillväxtområde, och ändå ser det ut
            på detta sätt.
          </note>
          <note>
            Frågorna är många, och oron hos SKL och deras medlemskommuner
            och landsting är stor. Chefsekonomen på SKL säger att man från
            och med 2018 förväntar sig att behovet av välfärd ökar betydligt
            snabbare än skatte ­ intäkterna. Det var detta gap som ministern
            tog upp i sitt svar.
          </note>
          <note>
            Det krävs omfattande åtgärder. Det måste vara fler människor
            som arbetar. Det måste vara fler som betalar skatt till vår gemensamma
            välfärd. Det krävs en rad åtgärder för att täppa till gapet mellan
            kostnader och intäkter, som enligt SKL:s uträkning är omkring
            59 miljarder kronor. Detta gäller alltså om kommuner och landsting
            fortsätter på precis samma sätt som de gör i dag.
          </note>
          <note>
            De kommunala verksamheterna kommer att behöva ett ökat fokus
            på att arbeta annorlunda, med allt från tekniskt nytänkande till
            förebyggande vård och omsorg. Det överskott som kommunsektorn
            och landstingssektorn beräknas få för 2018 kommer väldigt tydligt
            att vända nedåt från 2019. Om man inte gör någonting kommer gapet
            att vara 62 miljarder år 2022, har SKL beräknat.
          </note>
          <note>
            Det är valår, och vi kan stå här och ha politiska diskussioner.
            Men detta är en riktig oro för hur vi ska klara det framöver.
            Vi måste vara fler som hjälps åt för vår gemensamma välfärd. Fler
            måste i arbete, och då måste företagarpolitiken hänga ihop. Det
            går inte att bara vidta åtgärder som instegsjobb. De är otroligt
            viktiga, men man måste också bejaka företagsamheten i landet.
            Så är det inte i dag.
          </note>
          <note type="speaker">
            Anf. 10 Finansminister MAGDALENA ANDERSSON (S):
          </note>
          <note>
            Herr talman! Jag välkomnar verkligen en moderat riksdagsledamot
            som bekymrar sig för välfärdens långsiktiga finansiering. Det
            är något som vi från regeringens sida har arbetat med från dag
            ett när vi klev in i Reger ­ ingskansliet. Vi tog itu med de stora
            underskotten i de offentliga finans ­ erna, för om man inte har
            ordning och reda i ekonomin har man heller ingen långsiktigt stabil
            finansiering av välfärden.
          </note>
          <note>
            Vi har vänt stora underskott till att nu ha ordning och reda
            i statsfinanserna. Vi har också betalat av 10 procentenheter på
            statsskulden, så vi har nu den lägsta statsskulden sedan 1977.
            Det är ett viktigt sätt att rusta sig för den nya demografiska
            situationen.
          </note>
          <note>
            Något annat som är viktigt, som Lotta Finstorp också påpekar,
            är att många människor är i arbet e. Det är där för vi har haft
            ett tydligt fokus på att fortsätta pressa tillbaka arbetslösheten.
            Vi kan se att regeringens politik har lett till att färre människor
            är arbetslösa och att det är fler som arbetar i Sverige. Sverige
            har nu den högsta sysselsättningsgraden i EU, och mer än så faktiskt.
            Vi har den högsta sysselsättningsgrad som EU:s statistikbyrå någonsin
            har uppmätt i något EU-land. Vi behöver naturligtvis fortsätta
            att arbeta för att ännu fler ska komma i arbete, komma bort från
            arbetslöshet och också kunna arbeta heltid.
          </note>
          <note>
            En sak är väldigt tydlig för mig: Ska vi klara den demografiska
            utmaningen är det inte skattesänkningar som är svaret. Om vi bekymrar
            oss för välfärdens finansiering kan svaret rimligen inte vara
            att sänka skatten.
          </note>
          <note>
            Moderaterna vill sänka skatten med över 30 miljarder kronor redan
            i år och har utöver det en stor och omfattande skattesänkaragenda.
            Vi har hört Ulf Kristersson säga att den mest prioriterade skattesänkningen
            är för dem som tjänar mest. Det handlar alltså om att höginkomsttagare
            som tjänar 120 000 i månaden ska få en skattesänkning på 9 000
            kronor varje månad. Hur tänker sig Lotta Finstorp att man ska
            kunna anställa fler lärare, undersköterskor och läkare med dessa
            omfattande skattesänkningar?
          </note>
          <note>
            Nu är jag förstås orolig att det blir som under den förra alliansregeringens
            period, då bristande stöd från alliansregeringen ledde till stora
            revor i välfärden som lämnades efter.
          </note>
          <note type="speaker">
            Anf. 11 LOTTA FINSTORP (M):
          </note>
          <note>
            Herr talman! Jag tackar ministern för en seriös debatt, även
            om jag hade önskat att vi hade sluppit stå här och slå varandra
            i huvudet med skattehöjarpartiet respektive skattesänkarpartiet.
          </note>
          <note>
            Det kan inte ha gått finansministern förbi att vi hade en historisk
            recession i mer eller mindre hela världen, som började 2008 och
            som Sverige kom ganska skade s löst ur tack vare en klok allianspolitik.
          </note>
          <note>
            Ser inte ministern att det finns en problematik i att den som
            vill plugga, skaffa sig en examen, ett arbete och jobba extra,
            ta i det där lilla extra, inte får behålla nästan någonting i
            plånboken? Ser inte ministern, som jag, att man måste titta på
            var gränsen går för hur mycket människor kan beskat ­ tas? Till
            slut tycker man att man lika gärna kan fortsätta att gå på försörj
            ­ ningsstöd, för incitamentet i dag för att gå från försörjningsstöd
            till arbete är så lågt att det i så fall är andra drivkrafter
            än ekonomin som gör att man går upp tidigt på morgonen, går och
            kämpar på ett arbete, kanske får börja med en låg ingångslön,
            vilket vi tycker är riktigt. Man kan inte sätta för höga ingångslöner
            för enklare arbeten, för då kommer aldrig människorna att få de
            här jobben. Det måste också finnas en skillnad mellan dem som
            kämpar och gör rätt för sig och dem som blir kvar i bidragssystemet.
          </note>
          <note>
            Jag är socionom och tjänstledig från Socialförvaltningen. Jag
            har jobbat mycket med de här frågorna. Jag har inte har jobbat
            så mycket med försörjningsstödet men med utsatta familjer. Om
            man går på försörjningsstöd blir det till slut en vardag att man
            har ungefär samma nivå som den som har ett lågavlönat arbete.
            Då är frågan: Är det där man ska vara kvar? Eller vilka incitament
            finns det?
          </note>
          <note>
            Vi människor fungerar så att om vi har mer pengar i plånboken
            är det detta som driver oss väldigt mycket, i stället för att
            hämta ut bidrag varje månad. Nu ser vi att försörjningsstödet
            ökar i nästan varje kommun och i de kommuner som också tog det
            största ansvaret när vi fick stora migra ­ tionsströmmar. Det
            var i de kommunerna som det fanns lediga bostäder. Det var i de
            kommunerna som arbetslösheten hade bitit sig fast, och män ­ niskor
            hade flyttat därifrån. Det är inte rocket science, utan så ser
            det ut. Det är i de kommunerna som det fortfarande finns för lite
            arbete i företa ­ gen. Det är också där som nya företag startas
            i mindre utsträckning. Det är liksom en ond cirkel hur Sverige
            slits isär, som Socialdemokraterna sa i valrörelsen 2014. Vi ser
            det väldigt tydligt nu ur kommunsektorsynpunkt.
          </note>
          <note>
            Jag brukar träffa Småkom, som är en organisation för de all r
            a minsta kommunerna. Många kommuner ligger utanför tillväxtområden,
            och de förstår inte hur de ska klara, som ministern säger, att
            gruppen med äldre äldre växer och att vi får många barn med behov
            av skolgång. Och detta är kommuner där skatteunderlaget är väldigt
            svagt.
          </note>
          <note>
            Jag vet inte vad svaret på frågan är från regeringen i dag. Det
            verkar vara att man ska höja skatten för de rika, och de rika
            är alltså de som tjänar över brytpunkten, ungefär 37 000. Det
            är de som ska beskattas mer. Jag skulle vilja att finansministern
            vidareutvecklar det ytterligare.
          </note>
          <note type="speaker">
            Anf. 12 Finansminister MAGDALENA ANDERSSON (S):
          </note>
          <note>
            Herr talman! Lotta Finstorp är bekymrad över att en del som får
            försörjningsstöd inte har tillräckligt starka drivkrafter för
            att arbeta eftersom det finns många lågavlönade arbeten. Jag tycker
            också att det är ett problem med låga löner i Sverige, men det
            verkar jag inte dela med Moderaterna i övrigt eftersom Moderaterna
            ju vill lagstifta i Sveriges riksdag om att sänka lönerna.
          </note>
          <note>
            Lotta Finstorp bekymrar sig också över att vissa kommuner riskerar
            att få ett stort försörjningsstödsansvar när personer som har
            fått introduktionsersättning i stället riskerar att hamna i försörjningsstöd.
            Det är ett bekymmer som jag delar. Där kanske Lotta Finstorp möjligen
            kunde ta en diskussion med sina partivänner i en del av de kommuner
            som har tagit hand om nyanlända enligt bosättningslagen men nu
            kastar ut dem från deras boenden. Att moderater på Lidingö och
            andra rika S tockholmsförorter inte tar sitt ansvar gör naturligtvis
            att ansvaret i stället hamnar i kommuner som redan har tagit ett
            stort ansvar. Om vi kunde samarbeta mer kring detta i Sveriges
            riksdag tror jag att det vore väldigt bra.
          </note>
          <note>
            Lotta Finstorp tycker att vi inte ska slå varandra i huvudet
            med skatter. Nej, men problemet är att här finns en väldigt tydlig
            konfliktlinje i svensk politik som just när det gäller välfärdens
            finansiering är helt central. Min bedömning är att vi kommer att
            klara den demografiska utmaningen med de skatteintäkter som nu
            ligger i prognosen, givet att vi prioriterar den. För mig är det
            otroligt viktigt att vi prioriterar välfärden och ser till att
            kommuner och landsting har de resurser som krävs för att klara
            den demografiska utmaningen.
          </note>
          <note>
            Självklart ska vi fortsätta arbeta för att fler ska komma i arbete.
            Det kommer dock inte att räcka, utan vi måste lägga mer av statens
            skatteintäkter till kommuner och landsting. Men det kan man ju
            inte göra när man går till val på en mycket omfattande skattesänkaragenda,
            som Moderaterna gör. Ni vill sänka skatten med 30 miljarder redan
            i år och därutöver gå fram med mycket offensiva skattesänkningar
            för mig och andra höginkomsttagare. Då blir jag naturligtvis bekymrad
            över att det ska bli på samma sätt som det var under alliansregeringen,
            som gick fram med mycket omfattande skattesänkningar på nationell
            nivå. Man använde resurserna till skattesänkningar i stället för
            att stötta kommuner och landsting. Det gjorde att kommuner och
            landsting fick kämpa med sina problem.
          </note>
          <note>
            Det är helt korrekt att det var en stor finanskris under 2008–2009.
            Men problemet var att Moderaterna då valde att sänka skatten snarare
            än att stötta kommuner och landsting tillräckligt mycket med de
            resurser som de behövde.
          </note>
          <note type="speaker">
            Anf. 13 LOTTA FINSTORP (M):
          </note>
          <note>
            Herr talman! Det finns åtskilliga rapporter och undersökningar
            som visar att Sverige gjorde helt rätt under den kraftiga lågkonjunkturen
            från 2008. Vi är ett exempel i världen eftersom alliansregeringen
            lyckades klara av denna stora recession. Människor i Sverige upplevde
            inte riktigt hur illa det var. Jag står jättegärna och slår mig
            för bröstet för det, för vi gjorde helt rätt.
          </note>
          <note>
            Denna regering har sparat betydligt mindre i högkonjunktur än
            tidigare regeringar, och det kommer vi att få äta upp när det
            blir lågkonjunktur.
          </note>
          <note>
            Jag är den första att erkänna att detta med bosättningsorter
            är ett problem. Men har man kommit som flykting till en mindre
            ort, bott där under två år och etablerat sig bland befolkningen
            – det finns många goda exempel på det – väljer man ofta att bo
            kvar. Det handlar också om att hyresnivåerna är lägre.
          </note>
          <note>
            Att försöka hitta en bostad i Stockholmsområdet är svårt för
            alla, inte bara för den som är ny i landet – även om startsträckan
            då blir ännu längre. Bostadsbristen slår hårdast i storstadsområdena
            och framför allt i Stockholm.
          </note>
          <note>
            Detta är absolut ett problem, och vi måste få det att fungera
            bättre. Om det bara fanns arbete och företag som vågar anställa
            några till på de mindre orter dit de nyanlända kommer skulle man
            kunna nå långt i introduktionen till det svenska samhället.
          </note>
          <note>
            Sverige behöver fler som arbetar och betalar skatt, inte färre,
            och enligt Arbetsmarknadsekonomiska rådet skulle enkla jobb kunna
            vara vägen dit.
          </note>
          <note type="speaker">
            Anf. 14 Finansminister MAGDALENA ANDERSSON (S):
          </note>
          <note>
            Herr talman! Här har vi ännu en moderat riksdagsledamot som menar
            att resurserna till välfärden ökade tillräckligt mycket under
            Alliansens tid vid makten. Visst ökade utgifterna, men det var
            inte tack vare alliansreger ­ ingen. Tvärtom var det så att 261
            av 290 kommuner tvingades höja skatten på grund av alliansregeringens
            passivitet under finanskrisen. Stödet till kommunerna räckte helt
            enkelt inte till.
          </note>
          <note>
            Resultatet såg vi alla i det att antalet anställda i välfärden
            minskade som andel av befolkningen. Vi måste faktiskt gå tillbaka
            till 90-talets budgetsanering för att se en lika stor minskning
            av antalet välfärdsanställda per invånare.
          </note>
          <note>
            Nu har regeringen lagt om politiken, och vi ser en annan utveckling.
            Antalet anställda i välfärden ökar, tack vare att regeringen har
            prioriterat detta och ökat resurserna med 35 miljarder kronor.
          </note>
          <note>
            Men det är bara början. Sverige går nu på allvar in i ett demografiskt
            skifte, och de kommande åren blir det 300 000 fler barn och 300
            000 fler äldre. Då måste vi utbilda och anställa undersköterskor,
            lärare, förskollär ­ are och alla andra som jobbar med barn och
            äldre för att barn och äldre ska ha det tryggt. Detta vill jag
            göra; så ser mitt program för framtiden ut, och det är fullt möjligt
            om vi väljer att prioritera.
          </note>
          <note>
            Moderaterna gör en annan prioritering. De vill sänka skatten
            mest för dem som tjänar mest. Men en sak vet vi alla: Det går
            inte att anställa en enda undersköterska, läkare eller lärare
            med skattesänkningar, och det blir välfärden som får ta smällen
            igen.
          </note>
          <note>
            Överläggningen var härmed avslutad.
          </note>
          <note>
            § 6 Svar på interpellation 2017/18:388 om satellituppskjutning
            och rymdstrategi
          </note>
          <note type="speaker">
            Anf. 15 Statsrådet HELENE HELLMARK KNUTSSON (S):
          </note>
          <note>
            Herr talman! Penilla Gunther har frågat närings- och innovationsministern
            om den statligt stödda satsningen på satellituppskjutning är samhällsnyttig
            i vidare bemärkelse, det vill säga om den leder till att övrig
            svensk rymdverksamhet stärks eller om den i stället leder till
            undanträngningseffekter.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Svensk rymdverksamhet håller hög kvalitet, och den av riksdagen
            beslutade ökningen av anslaget till Rymdstyrelsen möjliggör ytterligare
            satsningar på rymden och bidrar till att Sverige kan fortsätta
            att vara en framstående rymdnation.
          </note>
          <note>
            Rymdforskning är exempelvis avgörande för att förstå och hantera
            den globala miljö- och klimatutmaningen. Vårt samhälle är beroende
            av rymdteknik, och rymdverksamhet kan även leda till innovationer
            och tillämpningar inom andra områden.
          </note>
          <note>
            Regeringen gav i september 2017 ett uppdrag till Rymdstyrelsen
            att i samverkan med Svenska rymdaktiebolaget undersöka förutsättningarna
            att på affärsmässiga grunder skjuta upp små satelliter från Esrange.
          </note>
          <note>
            I analysen som inkom i januari 2018 gjordes bedömningen att förutsättningar
            finns för Svenska rymdaktiebolaget att bedriva uppskjutning av
            satelliter med full kostnadstäckning förutsatt att investering
            i etablering av förmågan täcks från andra källor.
          </note>
          <note>
            Regeringen har mottagit resultatet av Rymdstyrelsens undersökning,
            och frågan bereds för närvarande inom Regeringskansliet.
          </note>
          <note type="speaker">
            Anf. 16 PENILLA GUNTHER (KD):
          </note>
          <note>
            Herr talman! Jag tackar statsrådet för svaret.
          </note>
          <note>
            Vi hade en interpellationsdebatt i oktober, och då gällde frågan
            i första hand en kommande rymdstrategi. Då sa statsrådet att det
            nog inte skulle bli någon strategi utan en skrivelse. Nu har sista
            datum för inlämning av propositioner passerat, så därför undrar
            jag om det över huvud taget kommer något på detta område som går
            att läsa under de kommande månaderna. Jag är inte den enda som
            väntar på detta, utan det finns en spänd förväntan i hela denna
            bransch i Sverige.
          </note>
          <note>
            I västra Sverige, på min hemmaplan, finns det ett antal verksamheter
            som är stora aktörer inom satelliter och raketer i rymdverksamheten.
            När denna fråga dök upp var det faktiskt närings- och innovationsminister
            Damberg som hade ett pressmeddelande om att det skulle skjutas
            upp satelliter. Det väckte en viss förvåning, dels för att det
            inte var det statsråd som står här som marknadsförde detta, dels
            för att man inte tidigare hade hört talas om denna satellituppskjutning.
          </note>
          <note>
            Själv tänkte jag att detta väl verkligen borde ligga i en strategi
            om man har tänkt det redan innan. Det är ju en ny och kostsam
            investering inom ett helt nytt verksamhetsområde för Sverige,
            och detta ska alltså ske samtidigt som existerande rymdverksamhet
            som har byggts upp under lång tid är satt under hård ekonomisk
            press. Vi har i dag ett läge då både nationella verksamheter och
            internationella samarbeten tvingas hålla sig på rekordlåga nivåer.
            Då kan man fråga sig om detta verkligen är det viktigaste reger
            ­ ingen kan göra vad gäller rymdv erksamheten .
          </note>
          <note>
            När det gäller satelliterna konkurrerar vi dessutom med Norge.
            Min fråga blir därför: Har man över huvud taget diskuterat rymdpolitik
            på nordisk nivå? Jag har suttit i Nordiska rådets presidium ett
            par år, och denna fråga har inte fått någon större uppmärksamhet
            på denna nivå. Men det kanske den har i Nordiska ministerrådet,
            vad vet jag? Jag ställer frågan av ren nyfikenhet.
          </note>
          <note>
            Varken Norge eller Sverige är stora länder inom rymdverksamhet,
            och då kan man fråga sig om det är ekonomiskt och samhällsnyttigt
            viktigt att både Norge och Sverige jobbar med satellituppskjutningar.
            Dels kostar de ju skattebetalarna ganska mycket, dels, såvitt
            jag förstår, gynnar de inte vår inhemska industri.
          </note>
          <note>
            Min två frågor är alltså: Vad händer med rymdstrategin? Vilken
            är nyttan med satellituppskjutningarna?
          </note>
          <note type="speaker">
            Anf. 17 Statsrådet HELENE HELLMARK KNUTSSON (S):
          </note>
          <note>
            Herr talman! Jag tackar Penilla Gunther för följdfrågorna.
          </note>
          <note>
            När det gäller strategin kommer den i form av en skrivelse. Den
            har blivit försenad och kommer att lämnas till riksdagen under
            maj månad. Förseningen beror dock inte på frågan om Esrange, utan
            det är andra frågor som behöver beredas vidare.
          </note>
          <note>
            Att det inte är en proposition är för att den inte kommer att
            innehålla konkreta förslag för riksdagen att debattera utan strategiska
            frågeställningar om hur Sverige ska kunna vara en stark rymdnation
            även framöver och vilka inriktningar vi ska välja.
          </note>
          <note>
            En viktig del är naturligtvis det riksdagsledamoten redan har
            tagit upp, nämligen att vi har en stark och bra rymdindustri som
            är konkurrenskraftig och världsledande inom tillverkning av vissa
            komponenter – framför allt när det gäller så kallade uppströmstjänster
            och att bidra till raketutveckling till exempel för stora satellitprogram
            som vi deltar i både i ett europeiskt samarbete och i andra internationella
            samarbeten. Det här kommer inte att beröras av en eventuell investering
            i Esrange.
          </note>
          <note>
            Vi har som sagt haft väldigt mycket arbete som rör Esranges utveckling
            men även frågan hur svensk rymdverksamhet ska utvecklas framöver.
            Vi hade en utredning som leddes av Ingemar Skogö och som lämnade
            sitt betänkande för över två år sedan. Vi har också haft Jan Nygren
            som särskild utredare, och han har tittat på just hur vi skulle
            kunna utveckla Esrange till exempel när det gäller uppskjutning
            av mindre satelliter i omloppsbana.
          </note>
          <note>
            Det känns lite speciellt att vi sedan 50 år tillbaka har en rymdbas
            med enorm kunskap om att skjuta upp inte bara sondraketer utan
            även så kallade atmosfärballonger. Där finns det väldigt mycket
            kunnande, och där är Rymdaktiebolaget en av världens största nedtagare
            av satellitinformation på kommersiell grund. Allt detta sammantaget
            gjorde att Jan Nygren såg att det finns potential att utveckla
            vår rymdbas även när det gäller det som går under begreppet ”new
            space”, alltså nya rymdverksamheter som bland annat baseras på
            att man skjuter upp mindre satelliter i olika konstellatio ­ ner
            för att ta ned information som rör vår egen planet.
          </note>
          <note>
            För att utveckla detta och se om det finns en affärsmässig grund
            gav jag och närings- och innovationsminister Mikael Damberg i
            uppdrag till Rymdstyrelsen och Rymdaktiebolaget att tillsammans
            titta på om det går att göra det här på kommersiell grund. Slutsatsen
            blev också just att man kan göra det på kommersiell grund, med
            kommersiella aktörer, förutsatt att vi klarar själva grundinvesteringen
            i infrastruktur för att utveckla rymdbasen. Därför skulle inte
            driften belasta till exempel Rymdstyrelsens budget och inte tränga
            undan det vi gör bland annat i de internationella samarbetena
            och som gynnar vår viktiga rymdindustri.
          </note>
          <note>
            Detta ska alltså inte alls innebära undanträngningseffekter utan
            vara just tillförande verksamheter som gör att vi både blir duktiga
            på uppströmstjänster och utvecklar vår förmåga att ta till vara
            all den information som satelliter ger. På det sättet kan det
            stärka annan industriverksamhet, digitalisering och även det viktiga
            miljö- och klimatarbetet.
          </note>
          <note type="speaker">
            Anf. 18 PENILLA GUNTHER (KD):
          </note>
          <note>
            Herr talman! När det gäller den utredning som Jan Nygren har
            gjort och som det har talats en del om – men som ingen har sett,
            i alla fall ingen utanför Regeringskansliet – är nyfikenheten
            naturligtvis stor både från politiskt håll och från industrin.
          </note>
          <note>
            Man kan ju fråga sig vad det är som gör att det har tagit sådan
            tid från det att Skogös utredning, som vi har diskuterat här tidigare,
            blev klar till att man kom fram till – knappt – en skrivelse.
            Man tar ändå beslut om en stor satellitsatsning som förhoppningsvis
            går att göra på kommersiell grund, men den innebär att man egentligen
            inte gynnar den befintliga rymdindustrin så som den ser ut i Sverige
            i dag. Den är nämligen inte i första hand inriktad på den här
            typen av småsatelliter.
          </note>
          <note>
            Man kan alltså fråga sig hur strategin verkligen ser ut från
            regeringens sida. Om man nu vill ha en livskraftig rymdindustri
            i Sverige ska man kanske satsa på det industrin är duktig på.
            Den har en väl känd och erkänd kompetens inom olika områden, inte
            minst motorer och raketmotorer – till både flyg och rymd, skulle
            jag säga.
          </note>
          <note>
            Om vi räknar med att det ska finnas en samhällsnytta i Sverige
            av de satsningar som ändå görs på rymden kan man ju också tänka
            sig att det ska finnas en affärsmässig utredning kring detta.
            Som jag sa i mitt tidigare inlägg har vi Norge nära, till exempel
            And ø ya Space Center. Hur ser man på det? Har man gjort något
            slags marknadsundersökning på det hela så att man faktiskt vet
            att det kommer att löna sig precis som man har tänkt, eller finns
            det bara en önskan att vi i Sverige ska kunna ta en större andel
            när det gäller just satelliterna?
          </note>
          <note>
            Som jag skrev i min interpellation till ministern har Sverige
            haft ett ambitiöst nationellt rymdprogram. Det gäller inte minst
            klimatforskning och mätvärden som går att använda på olika sätt,
            och det har naturligtvis jättestor betydelse för tillväxt, kunskap
            och konkurrenskraft. Men när branschen ser att man från regeringens
            sida satsar på ett nytt område är det klart att frågan infinner
            sig: Var ska vi få plats med våra verksamheter? Vi har inte sett
            en rymdstrategi, och vi har inte sett någon skrivelse – men det
            kommer ändå en verksamhet till stånd som man säger ska klara sig
            på kommersiella villkor.
          </note>
          <note>
            Jag måste ändå fortsätta ställa frågan. Har man gjort en marknadsmässig
            utredning, inte minst på nordisk nivå, när man diskuterar de här
            frågorna? Annars kanske det kan vara ett gott råd att faktiskt
            ha ett gemensamt möte om nordisk rymdstrategi.
          </note>
          <note type="speaker">
            Anf. 19 Statsrådet HELENE HELLMARK KNUTSSON (S):
          </note>
          <note>
            Herr talman! Tack för de fortsatta frågorna, Penilla Gunther!
          </note>
          <note>
            Som jag sa är det inte på grund av Esrange som skrivelsen om
            en ny rymdstrategi är försenad, utan det rör andra områden som
            behöver ytterligare kompletteringar och djupdykningar. När det
            gäller Esrange har vi som jag sa just gett i uppdrag till Rymdstyrelsen
            och Rymdaktiebolaget att tillsammans ta fram både den marknadsanalys
            och den affärsplan som nu har överlämnats till regeringen och
            som vi har tagit del av. Det är naturligtvis en jätteviktig del
            i hur vi sedan väljer att gå vidare, men många frågor återstår
            att lösa.
          </note>
          <note>
            En av dem är det riksdagsledamoten själv pekar på, nämligen hur
            samarbetet med Norge ska se ut. Det känns ju oerhört viktigt att
            vi kan hitta ett samarbete mellan de två unika platser vi har
            här uppe i norra Europa. Det är också viktigt att sätta in detta
            i ett europeiskt perspektiv; nu är det flera europeiska länder
            som tittar på möjligheten att bygga rymdbaser helt från scratch.
            Vi har redan en, genom Esrange, och det kan vara en del i den
            europeiska strategin att ha ett oberoende tillträde till rymden.
            Det här ska alltså naturligtvis diskuteras inom den europeiska
            rymdverksamheten.
          </note>
          <note>
            Jag känner som sagt att vi är ganska trygga med den marknadsanalys
            som har gjorts. Det här är ett växande fält, och många av våra
            industrier är delaktiga i det som nu händer med mindre satelliter.
            Jag var och besökte Ruag i Linköping, och de jobbar som sagt med
            till exempel det stora projektet Oneweb, som handlar om att få
            upp mindre satelliter i omloppsbana för att kunna erbjuda internet
            till de områden i världen som inte har det i dag. Det finns alltså
            många saker de är inblandade i även när det gäller den så kallade
            new space-industrin.
          </note>
          <note>
            Det kommer också att kräva utveckling av till exempel nya typer
            av bärraketer för att kunna skjuta upp mindre satelliter. I dag
            skjuts de mindre satelliterna upp framför allt på stora bärraketer
            och får alltså åka så kallad piggyback på de stora satellituppskjutningarna,
            men tanken här är just att se om man kan utveckla detta så att
            man själv kan besluta när och var de ska skjutas upp. Det är ett
            utvecklingsarbete där Sverige skulle kunna vara bland de första
            att erbjuda detta, men det kräver som sagt mer. Det kräver framför
            allt en investering i infrastrukturen för Esrange. Vi behöver
            också hitta en finansiering för det hela innan det kan bli verklighet.
          </note>
          <note>
            Skrivelsen och strategin kommer alltså inte att handla om att
            fatta beslut om det här. Det är en parallell process som självklart
            också hänger samman med ett budgetarbete. Strategin kommer att
            handla om hur vi tycker att Sverige ska utvecklas som rymdnation.
          </note>
          <note>
            Sverige är redan i dag en framstående rymdnation. Men frågan
            är om vi ska fortsätta att enbart koncentrera oss på uppströmstjänster
            i de stora internationella satellitprogrammen eller om vi kan
            göra mer. Regeringen ser en stor potential i att utveckla tjänster,
            nya företag och innovationer i de så kallade nedströmstjänsterna.
            Detta kommer skrivelsen förmodligen att behandla i första hand.
          </note>
          <note type="speaker">
            Anf. 20 PENILLA GUNTHER (KD):
          </note>
          <note>
            Herr talman! Förra året startades inkubatorer i anslutning till
            rymdindustrin. Det är något jag själv har sett hemma i Trollhättan.
            Där finns Innovatum Science Center som har en sådan inkubator.
            Det är jätteviktigt att få fram innovationer på området, vilka
            kan stimulera industrin på lång sikt i ett land som Sverige. Vi
            har mycket högteknologisk industri och ett intresse för rymden.
            Som ministern påpekade har vi även en långvarig verksamhet, inte
            minst med Esrange.
          </note>
          <note>
            Min farhåga och anledningen till att jag ställde interpellationen
            till ministern är att det här handlar om mycket långsiktig verksamhet.
            Det tar otroligt lång tid att framställa de produkter som krävs
            för verksamheter som denna. Industrin är naturligtvis oerhört
            intresserad av en strategi på lång sikt så att man kan planera
            sin verksamhet.
          </note>
          <note>
            Personligen är jag intresserad av att vi ska kunna skapa arbetstillfällen
            i landet även inom detta område. Då måste utbildning och forskning
            till stånd som kan stimulera människor att ta del av detta och
            vilja bli en del av industrin.
          </note>
          <note>
            Jag har en slutfråga till ministern. Vi behöver kompetens inom
            industrin under ganska lång tid framöver, men den måste starta
            nu. Hur tänker ministern få in detta i strategin?
          </note>
          <note type="speaker">
            Anf. 21 Statsrådet HELENE HELLMARK KNUTSSON (S):
          </note>
          <note>
            Herr talman! Tack, Penilla Gunther, för en väldigt angelägen
            och intressant diskussion och debatt om Sverige som en stark framtida
            rymdna ­ tion! Jag delar helt din uppfattning vad gäller utbildnings-
            och forskningssatsningar. Därför är jag glad över att rik sdagen
            beviljade ytterligare 40 miljoner till Rymdstyrelsen. Det är precis
            vad som behövs för att fortsätta stärka forskningen.
          </note>
          <note>
            Vi har på många sätt en världsledande forskning och oerhört attraktiva
            utbildningar. Det gäller både forskarutbildningar och grundutbildningar
            på området. De universitet och institut som jobbar med dessa frågor
            är väldigt angelägna om att fortsätta hålla hög kvalitet och locka
            människor till utbildningar. Det kan bli ännu tydligare med en
            sammanhållen rymdstrategi.
          </note>
          <note>
            Jag vill understryka det som Penilla Gunther tar upp om hur viktigt
            det är att detta kopplas ihop med annan industri. Det är en sak
            att många människor från norr till söder sysselsätts i den direkta
            rymdverksamheten. Men vad som är fascinerande med rymdverksamhet,
            rymdindustri och rymdforskning är att vår kunskapsbild tänjs så
            mycket att vi får möjlighet att också använda den här kunskapen
            till innovationer inom andra industriverksamheter. Det är detta
            som gör rymdverksamheten så fantastiskt bra.
          </note>
          <note>
            Av dem som jobbar inom rymdverksamheten är 70–80 procent riktigt
            högutbildade. Det handlar om verkligt avancerade jobb som skapar
            enormt mycket ny kunskap och innovationsförmåga.
          </note>
          <note>
            Jag är helt säker på att man genom att skapa kluster för innovation
            och samarbete kommer att stärka Sverige, inte bara som rymdnation
            utan också som en ännu starkare industrination.
          </note>
          <note>
            Överläggningen var härmed avslutad.
          </note>
          <note>
            § 7 Svar på interpellation 2017/18:386 om svensk gruvnäring och
            cirkulär ekonomi
          </note>
          <note type="speaker">
            Anf. 22 Närings- och innovationsminister MIKAEL DAMBERG (S):
          </note>
          <note>
            Herr talman! Penilla Gunther har frågat mig hur ett förbud mot
            uranbrytning går ihop med utveckling av svensk gruvnäring och
            behovet av innovationskritiska metaller.
          </note>
          <note>
            Regeringen beslutade den 21 mars 2018 att överlämna propositionen
            Förbud mot utvinning av uran till riksdagen. Förbudet införs i
            miljöbalken och gäller för gruvverksamhet med utvinning av uran
            som huvudsaklig produkt och biprodukt samt återvinning av uran
            ur utvinningsavfall. Förbudet omfattar däremot inte gruvverksamhet
            som avser järnmalm, övriga basmetaller, sällsynta jordartsmetaller
            eller andra mineraler där mineralet bryts, provbryts, bearbetas
            eller fysikaliskt eller kemiskt anrikas för andra ändamål än för
            att använda uranets fissila egenskaper. Utvinning av uran sker
            i dag inte i Sverige.
          </note>
          <note>
            I minerallagen tas uran bort som koncessionsmineral. Ändringen
            innebär att det inte längre blir möjligt att bevilja undersökningstillstånd
            eller bearbetningskoncession för uran. Undersökningsmetoder som
            använder uranets egenskaper för att hitta koncessionsmineral för
            vilka undersökningstillstånd meddelats påverkas dock inte av lagändringen.
          </note>
          <note>
            Förslaget innebär således att det fortsättningsvis kommer att
            vara möjligt att prospektera efter och utvinna så kallade innovationskritiska
            metaller och mineraler i Sverige.
          </note>
          <note>
            Regeringen ser ett behov av att öka kunskapen om och förutsättningarna
            för hållbar utvinning av innovationskritiska mineraler i Sverige
            – dels för att säkerställa hållbart producerade metaller till
            EU:s industrier, dels för att säkerställa tillgången till de mineral
            er som krävs för utfasning av fossila energikällor och att byta
            ut dessa mot exempelvis vindkraft och solenergi. Regeringen har
            därför gett Sveriges geologiska undersökning i uppdrag att kartlägga
            möjligheterna för utvinning av innovationskritiska metaller och
            mineraler i Sverige (N2018/01044/FÖF). Länder som både har tillgång
            till mineraler och metaller och möjlighet att förädla dessa inom
            landet har goda möjligheter att säkerställa ökade ekonomiska intäkter
            och arbetstillfällen.
          </note>
          <note type="speaker">
            Anf. 23 PENILLA GUNTHER (KD):
          </note>
          <note>
            Herr talman! Tack, ministern, för svaret! Jag blir lite nyfiken,
            och man ställer väl frågor för att få svar. Som jag skrev i min
            interpellation finns en tvetydighet hos regeringen. Statsrådet
            fick i oktober en väldigt trevlig rapport från Tillväxtanalys
            om innovationskritiska metaller. Den gladde mig mycket, eftersom
            den visar en framåtanda och tanke avseende cirkulär ekonomi i
            Sverige.
          </note>
          <note>
            Vi har diskussioner på området när det gäller återvinning av
            mobiler, datorer, pekplattor och så vidare. Men det kommer inte
            att räcka till för behovet av dessa produkter. Desto viktigare
            tycker jag att det är att vi får till cirkulär ekonomi i Sverige.
            Vi måste kunna gå från produktion till återvinning. I vårt land
            har vi otroliga möjligheter för att utvinna flera av de metaller
            som krävs.
          </note>
          <note>
            Av detta skäl har den aviserade och numera avlämnade propositionen
            om förbud mot uranbrytning diskuterats mycket i olika sammanhang.
            Frågan om nyttan med ämnet för propositionen har lyfts upp. När
            Lagrådet nu har yttrat sig om detta kan man först och främst konstatera
            att det inte förekommer någon uranbrytning i Sverige i dag. Ingen
            har heller ansökt om det.
          </note>
          <note>
            Man säger från Lagrådets sida att det mot den angivna bakgrunden
            är svårt att se vad remissens lagförslag tillför den reglering
            som redan finns. Det är klart att detta är en väldigt intressant
            uppfattning från Lagrådet, som ska bedöma huruvida en kommande
            lagstiftning är tillämpbar och tillräckligt bra eller stark och
            så vidare. Där säger man att det här inte kommer att föra med
            sig någon nytta över huvud taget.
          </note>
          <note>
            Ministern redogjorde dock just för att förbudet inte ska omfatta
            gruvverksamhet som avser järnmalm, basmetaller och så vidare.
            Men det är precis här diskussionen ligger. Tveksamheten mot förbud
            mot uranbrytning har att göra med att det skulle innebära att
            man faktiskt inte kunde plocka upp annat heller, eftersom mycket
            av det som plockas upp ur marken faktiskt är uranberikat. Det
            är inte något som jag har hittat på själv, utan det finns geologer
            som tydligt har uttalat det. Då blir det också en tveksamhet från
            investerare. Vad händer om det här förbudet införs? Vad händer
            om vi får upp uran och inte kan använda det? Om det råder ett
            förbud mot att ta upp det, vad gör vi då med det när det väl är
            uppe ur marken? Jag skulle gärna vilja höra ministerns åsikt om
            just det.
          </note>
          <note type="speaker">
            Anf. 24 Närings- och innovationsminister MIKAEL DAMBERG (S):
          </note>
          <note>
            Herr talman! Jag tackar Penilla Gunther för frågan. Det är sant
            att det inte sker någon uranbrytning i dag, men frågan har diskuterats
            under de senaste 10–15 åren och kanske längre tid än så, eftersom
            det sker en del prospektering runt om i Sverige. Inte minst har
            kommuner runt om i Sverige varit väldigt oroade för detta. De
            känner att de inte vill ha en urangruva i närheten av sig eller
            i sin kommun. Det här har varit en diskussion under lång tid,
            och vi har velat ta ett steg vidare och göra det tydligt att vi
            i Sverige inte ser uranbrytning som en framtidsbransch. Ändå är
            det så att vi definierar upp gruvsektorn i Sverige; den traditionella
            gruvnäringen är fortsatt väldigt viktig för oss.
          </note>
          <note>
            Vi har gett uppdrag till både Tillväxtanalys och SGU; de ska
            analysera potentialen för de här innovationskritiska metallerna.
            Flera myndigheter har fått ytterligare uppdrag att jobba med de
            här frågorna. Vi har också gått vidare med en diskussion om att
            hållbarhetsmärka metaller och mineraler i framtiden, så att man
            skapar en ytterligare drivkraft för de länder och företag som
            ligger långt framme när det gäller hållbar gruvnäring och ger
            dem ytterligare stöd i utvecklingen. Det är samma sak som vi har
            haft på skogsområdet, där privata aktörer har gjort certifieringssystem
            och drivit hållbarhetsarbetet. Nu har vi gett ett sådant uppdrag
            för att se om Sverige på något sätt kan driva på för att också
            hållbarhetsmärka metaller och mineraler efter de skandaler som
            ägt rum i många länder.
          </note>
          <note>
            Sverige sitter på en potentiell guldgruva, eller vad man nu ska
            säga, med de metaller och mineraler som finns i berggrunden. Men
            just eftersom det har varit en osäkerhet kring uran ville vi tydliggöra
            att uran inte är en metall som vi ser framför oss att vi ska börja
            öppna för gruvbrytning av. Blir det så att detta inte tillför
            någonting nytt är det inget problem. Men jag skulle vilja säga
            att alla de kommuner som yttrade sig över utredningen förespråkade
            ett förbud. Det har alltså funnits en uppfattning runt om i Sverige
            om att det här är viktigt.
          </note>
          <note>
            Jag uppfattar ändå att Penilla Gunther inte har sagt – inte i
            den här diskussionen i alla fall – att vi tror att det är just
            uranbrytningen som är det viktiga; det är de andra metallerna
            och mineralerna som är det. Där kan jag lugna Penilla, för det
            är exakt det som är poängen med den här lagstiftningen. Vi säger
            att det här inte ens ska påverka möjligheten att söka efter de
            här metallerna och mineralerna. Uran är en metall som man kan
            söka efter för att förstå var de andra metallerna och mineralerna
            är. Om man däremot plockar upp uran måste man ta hand om det och
            deponera det under säkra tillstånd, så att det inte drabbar miljön
            på något sätt. På så sätt blir det en tydlighet i att det inte
            blir möjligt att utvinna detta och sälja det vidare. Jag tror
            att lagstiftningen blir tydlig på det här sättet. Om riksdagen
            gör som propositionen föreslår får vi en la gändring som börjar
            gälla den 1 augusti i år.
          </note>
          <note type="speaker">
            Anf. 25 PENILLA GUNTHER (KD):
          </note>
          <note>
            Herr talman! Jag tackar för svaret från ministern.
          </note>
          <note>
            Det är ett bekymmer när två ledamöter i regeringen inte har samma
            åsikt. Jag hade den här diskussionen med miljöminister Karolina
            Skog för någon månad sedan. Hon hade beställt rapporten från Naturvårdsverket.
            SGU undrade varför den gjorts av just Naturvårdsverket, som inte
            har särskild kunskap om just det här området. En månad efter det
            kom närings- och innovationsministerns rapport från Tillväxtanalys,
            som tyckte någonting helt annat. Det blir en krock, utifrån sett.
            Både industrin och vi som sitter i den här kammaren måste kunna
            se hur allting hänger ihop. Men det är precis det som man inte
            har kunnat se vare sig från politiskt håll – det tror jag gäller
            många av oss i alla fall – eller från industrin. Jag har haft
            flera samtal och möten med oroliga personer som jobbar inom gruv-
            och mineralindustrin. Man förstår inte hur två ministrar i samma
            regering kan ha helt olika uppfattningar.
          </note>
          <note>
            Den här propositionen har egentligen inte någon verkan. Jag kan
            hålla med ministern om att den kanske inte heller gör någon skada.
            Så kan det vara. Men den gör definitivt ingen nytta. Då kan man
            ju fråga sig varför den över huvud taget läggs fram.
          </note>
          <note>
            Ministern tar upp frågan om kommuner som är oroliga för att någon
            skulle vilja bryta uran och som måste ta ställning. Men till och
            med Lagrådet uttrycker tydligt i sitt svar att det inte är rimligt
            att regeringen enligt förslaget ska pröva tillåtligheten av en
            verksamhet som aldrig kan få tillstånd. Nej, och då är det ju
            återigen ingen som helst nytta med förslaget. Är det bara en politisk
            markering, speciellt från Miljöpartiets sida, av att man egentligen
            inte vill ha några gruvor i det här landet? Då går det ju stick
            i stäv med närings- och innovationsministerns inställning, vilken
            i stället går ut på att utöka möjligheterna för svensk gruvindustri
            – som har funnits i det här landet i generationer och som har
            bidragit till landets välstånd – så att vi ska kunna utvecklas
            där.
          </note>
          <note>
            Min fråga till ministern kvarstår ändå. Kommer det att vara möjligt
            att utvinna de här innovationskritiska metallerna, som det s ägs
            i ministerns svar, om den proposition som lagts fram så småningom
            antas i riksdagen? Kommer möjligheten att minska? Finns det en
            bedömning av det?
          </note>
          <note type="speaker">
            Anf. 26 Närings- och innovationsminister MIKAEL DAMBERG (S):
          </note>
          <note>
            Herr talman! Först vill jag vara tydlig med att det för regeringen
            är viktigt att inte öppna för utvinning av uran i Sverige. Men
            om nu ni i Kristdemokraterna inte tycker att det är så viktigt
            tänkte jag att det kanske inte spelar så stor roll, om ni ändå
            ser det som att man med dagens lagstiftning antagligen inte får
            öppna en urangruva i Sverige. Jag försökte föra en argumentation
            gentemot dem som tycker att det här är ett dåligt förslag men
            tror att det ändå inte är möjligt med uranbrytning. Formellt sett
            är det dock i dag med gällande lagstiftning fortfarande möjligt
            att pröva om man får öppna en urangruva i Sverige. Den möjligheten
            vill vi täppa till med den här lagstiftningen, som skapar en tydlighet.
            Detta har uppskattats inte minst av alla de kommuner som har yttrat
            sig om den här utredningen. Detta har varit en fråga under ganska
            lång tid.
          </note>
          <note>
            Detta hänger också ihop med den stora energiöverenskommelsen,
            där även Kristdemokraterna var med och där vi säger att framtiden
            för det svenska energisystemet är att gå mot fossilfrihet. Det
            här hänger ihop, tycker jag, i en linje och en logik som fungerar.
          </note>
          <note>
            Vi har varit tydliga. Det är inte bara jag som har gett uppdrag
            till Tillväxtanalys och SGU att utreda vad de här innovationskritiska
            metallerna kan innebära för Sverige. Det är ju regeringen som
            har gett myndigheterna det uppdraget. Hela regeringen står bakom
            både den här propositionen och de uppdrag som har gått till SGU
            och Tillväxtanalys att titta på de möjligheter som även de gröna
            innovationskritiska metallerna har för den gröna omställningen.
            Även om Sverige är ganska duktigt på återvinning i ett internationellt
            perspektiv kommer inte enbart återvinning av metaller och mineraler
            att räcka till för den omställning som samhället behöver gå igenom.
          </note>
          <note>
            Det kommer med den tekniska utveckling vi i varje fall har i
            dag att krävas flera av de här innovationskritiska metallerna.
            Vi har i svensk berggrund ett antal av dem. Myndigheterna påtalar
            att vi till och med har dem i en sådan omfattning att det antagligen
            skulle vara kommersiellt gångbart. Det måste undersökas, räknas
            på och också gås igenom. Det här är någonting som vi driver på
            och ser möjligheter i. Annars skulle myndigheterna inte ha fått
            uppdragen.
          </note>
          <note>
            Däremot tycker vi inte att vi ska blanda ihop det med diskussionen
            om uranbrytning. Då tror jag att många grupper blir väldigt oroliga
            för om det snarare är så att de här innovationskritiska metallerna
            ska användas för att egentligen öppna urangruvor runt om i Sverige,
            eftersom de ligger i ungefär samma områden och kan ha kopplingar
            till varandra. Det är otroligt viktigt att var a tydlig här så
            att man inte får ett folkligt motstånd mot de här innovationskritiska
            metallerna som vi behöver för den gröna omställningen i samhället.
          </note>
          <note type="speaker">
            Anf. 27 PENILLA GUNTHER (KD):
          </note>
          <note>
            Herr talman! Jag vill verkligen klargöra att Kristdemokraterna
            inte ser någon poäng med att vi skulle öppna för uranbrytning
            i Sverige. Vi har aldrig haft inställning att göra det. Däremot
            handlar det om att inte stänga möjligheten att i stället öppna
            nya gruvor. Vi behöver de här metallerna om vi ska bli fossilfria
            och framställa fler batterier för användning på många olika områden.
          </note>
          <note>
            I många av kommunernas remissvar ligger att man är orolig över
            gruvbrytning över huvud taget oavsett vad det gäller. Det finns
            många naturresurser som man gärna vill använda, men man kanske
            inte alltid förstår eller tänker på hur de ska komma fram. Vi
            är beroende av svensk stålindustri. Det har vi inte minst sett
            med diskussionen vi har haft de senaste veckorna med Trumps ståltullar
            och allt detta.
          </note>
          <note>
            Det är klart att det är viktigt att vi ser till att svensk gruvindustri
            får de investeringar som krävs för att kunna framställa de här
            innovationskritiska metallerna. Det är där jag vill avsluta debatten
            från min sida. Jag tackar statsrådet för svaren och hoppas på
            att vi gemensamt kan jobba för att det ska bli en öppning för
            gruvindustrin i Sverige och inte minst för framställningen av
            de här innovationskritiska metallerna.
          </note>
          <note type="speaker">
            Anf. 28 Närings- och innovationsminister MIKAEL DAMBERG (S):
          </note>
          <note>
            Herr talman! Jag vill börja med att återgälda tacket och tacka
            för tydligheten med att KD inte ser uranbrytning som en framtidsbransch
            för Sverige. Då kanske vi också kan få stöd längre fram för propositionen.
            Det är väldigt tydligt i propositionen att undersökningsmetoder
            som använder uranets egenskaper för att hitta andra mineraler
            inte påverkas av lagstiftningen. Vi har verkligen utformat förslaget
            på det sättet.
          </note>
          <note>
            Jag ser precis som Penilla Gunther en potential i gruvnäringen.
            Det gäller den befintliga gruvnäringen i samhället när vi växer,
            bygger städer, broar och infrastruktur och kommer att behöva många
            av de metallerna och mineralerna. Men det gäller också i vår vardag
            med mobiltelefoner, solpaneler, vindkraftsparker och elbilar.
            Där kommer man att behöva delvis nya metaller och mineraler för
            att driva den gröna omställningen.
          </note>
          <note>
            Sverige har här goda förutsättningar. Förhoppningsvis kan de
            metaller och mineraler som finns i Sverige såväl i jorden men
            som i ökad användning av återvinning bli en framtidsbransch som
            skapar fler jobb och ännu mer exportintäkter till vårt land.
          </note>
          <note>
            Överläggningen var härmed avslutad.
          </note>
          <note>
            § 8 Svar på interpellation 2017/18:434 om böneutrop
          </note>
          <note type="speaker">
            Anf. 29 Kultur- och demokratiminister ALICE BAH KUHNKE (MP):
          </note>
          <note>
            Herr talman! Richard Jomshof har frågat justitie- och inrikesminister
            Morgan Johansson om han delar den kritik som förts fram mot böneutrop
            och om han kan tänka sig att verka för ett förbud mot böneutrop.
            Interpellationen har överlämnats till mig.
          </note>
          <note>
            Frågan om böneutrop aktualiserar bestämmelserna om religionsfrihet
            i regeringsformen och i Europakonventionen. Religionsfrihet innebär
            en rätt för den enskilde att välja religion men även att välja
            att inte ha någon tro. Samhället måste vara tydligt: Ingen får
            påtvingas någon religion, men det finns inte heller någon rätt
            att helt slippa att se eller höra religiösa uttryck i sin vardag.
          </note>
          <note>
            Inskränkningar i fri- och rättigheter kan göras i vissa fall
            men måste då ske med stöd i lag och endast under angivna förutsättningar.
            Så hanteras rättsfrågor i en demokrati som slår vakt om de mänskliga
            rättigheterna och i en rättsstat.
          </note>
          <note>
            Det har förekommit att en kommun har meddelat lokala ordningsföreskrifter
            som reglerar bland annat högtalarutsändningar. Aktuell frågeställning
            hanteras därför på lokal nivå av Polismyndigheten efter hörande
            av kommunen i enlighet med ordningslagens bestämmelser.
          </note>
          <note>
            Jag vill också påminna interpellanten om att frågan om att förbjuda
            böneutrop från religiösa byggnader tidigare har behandlats av
            konstitu ­ tionsutskottet. KU uttalade då följande: ”Religionsfriheten
            och förenings ­ friheten är grundlagsfästa genom bestämmelserna
            i 2 kap. RF. Utskottet förutsätter att olika samfund och kommunerna
            och berörda myndigheter för en dialog för att nå en lösning vad
            gäller böneutrop som är hållbar och bra för alla parter.”
          </note>
          <note>
            Vi lever i en demokrati, och det står var och en fritt att ha
            uppfattningar om böneutrop. Även denna rättighet skyddas av våra
            grundlagar. Som kultur- och demokratiminister och som representant
            för regeringen delar jag inte den kritik som frågeställaren hänvisar
            till, och jag kommer inte att verka för ett förbud av böneutrop
            på nationell nivå.
          </note>
          <note type="speaker">
            Anf. 30 RICHARD JOMSHOF (SD):
          </note>
          <note>
            Herr talman! Tack , ministern, för svaret!
          </note>
          <note>
            Den 26 april 2013 ljöd det första böneutropet från minareten
            i moskén belägen i Fittja. Det var mig veterligen det första böneutropet
            någonsin från en moské på svensk mark. Efter beslutet att tillåta
            böneutrop i Fittja har liknande krav framförts från andra håll,
            bland annat i min egen hemkommun Karlskrona där böneutrop hördes
            för första gången den 17 november i fjol.
          </note>
          <note>
            Senast ut är Växjö där Stiftelsen Växjö Muslimer lämnade in en
            ansökan om just böneutrop den 12 februari i år. Som en följd av
            detta har frågan aktualiserats. Det är därför jag har den på bordet
            i dag och har ställt interpellationen. Kritiken har varit omfattande
            mot ansökan men också mot böneutrop i synnerhet.
          </note>
          <note>
            Det viktiga är att till skillnad från klockringningar, vilka
            är neutrala ljudsignaler och en del av vårt kulturella och historiska
            arv, är det muslimska böneutropet en bön. Det är ett religiöst
            artikulerat budskap i form av trosbekännelsen. Denna trosbekännelse
            syftar inte minst till att visa makt och kontroll över ett område
            samt att visa att invånarna är muslimer, att Allah är den enda
            guden och att Muhammed är hans profet.
          </note>
          <note>
            Innan jag går vidare vill jag ta fasta på just den delen i böneutropet
            som rör den så kallade profeten Muhammed. Det är viktigt. Muhammed
            var en militär ledare. Han var en man av krig. Han ledde flera
            militära kampanjer med allt vad det innebär i form av dödande
            och lidande. Han var massmördare. Vid ett tillfälle ska han ha
            avrättat 600–900 judiska pojkar och män genom att man högg huvudet
            av dem. Det är samma metod som till exempel IS använder i dag
            mot sina motståndare.
          </note>
          <note>
            Han var slavhandlare. Vi vet att han tillfångatog kvinnor och
            barn och sålde dem som slavar, och kvinnor användes ofta som sexslavar.
            Han var rövare och bandit. Han finansierade sina kampanjer med
            hjälp av plundringar och att han överföll karavaner. Man vet också
            att han utförde mord på politiska motståndare. Det finns en massa
            berättelser om det.
          </note>
          <note>
            Han ska inte ha gjort någon skillnad mellan män och kvinnor.
            Det finns berättelser där han till exempel tillfångatog en äldre
            kvinna. Han band henne upp och ned med rep. Han band fast kvinnans
            ben vid kameler som sedan fick springa åt motsatt håll så att
            hon slets itu.
          </note>
          <note>
            Det finns flera sådana här berättelser om och beskrivningar av
            hur han jobbade och vilka metoder han använde. Vi vet också att
            han hade flera fruar. Det är ganska känt att han hade en fru,
            Aisha, som var sex år gammal när han gifte sig med henne. När
            hon var nio år gammal genomförde han fullbordade samlag med flickan.
          </note>
          <note>
            Min poäng här är någonstans att det är denna profet som man hedrar
            i sitt böneutrop, och för mig är det provocerande. Det är oerhört
            provocerande att en sådan person lyfts fram som ett föredöme.
          </note>
          <note>
            En annan poäng som är viktig är att ett böneutrop måste utföras
            av en man. Kvinnor är inte tillåtna att leda ett böneutrop för
            att man tydligen anser att en kvinnas röst skulle kunna innebära
            en frestelse för män. Allvarligt talat – vad är det för inställning?
            Det är 2018 nu.
          </note>
          <note>
            Det går inte, menar jag, att under några som helst omständigheter
            likställa en kristen klockringning med ett muslimskt böneutrop.
            Klockringningen är inte en trosbekännelse. Klockringningen syftar
            inte till att visa makt och kontroll över ett område. Klockringningen
            hedrar inte en mass ­ mördare.
          </note>
          <note>
            Med detta sagt: Menar verkligen kultur- och demokratiministern
            att hon inte förstår kritiken och att hon inte ser något problem
            med detta?
          </note>
          <note type="speaker">
            Anf. 31 Kultur- och demokratiminister ALICE BAH KUHNKE (MP):
          </note>
          <note>
            Herr talman! Tack för frågan, ledamoten Richard Jomshof! Jag
            kommer från den del av vårt land, belägen i Småland, som populärt
            kallas bibelbältet. Det har i mitt fall betytt att jag är uppfostrad
            i en tydlig kristen tradition. Det är en uppfostran och en uppväxt
            som har präglat mig oerhört mycket. Det var självklart för mig
            som barn att tillbringa en stor del av mitt liv i kyrkan. Det
            var hela min fritid, i stort sett. Och i slutet av 70-talet och
            på 80-talet, när många andra barns skolgång präglades av någon
            sorts frigörelse, sjöng vi fortfarande psalmer i min kommunala
            skola.
          </note>
          <note>
            Att vara kristen var norm. Förutom att vara döpt, konfirmerad
            och fostrad in i Svenska kyrkan har jag dessutom som vuxen valt
            att engagera mig där. Det gäller dels som förtroendevald på nationell
            nivå i kyrkomötet, dels lokalt i min församling som aktiv församlingsmedlem
            och volontär.
          </note>
          <note>
            Våra kristna traditioner är högtidliga och betydelsefulla för
            mig. Jag värnar det kulturarv som Svenska kyrkan med den äran
            bär. Kyrkan är dock mer för mig än för många andra i vårt land,
            som kanske mest har fokus på julens traditioner, påsk, skolavslutningar,
            bröllop och begravningar. För mig är kyrkan mer än så. Kyrkan
            är fast mark under fötterna. Kyrkan är för mig en plats för eftertanke
            – en samlingsplats för omtanke, kärlek och förlåtelse.
          </note>
          <note>
            Jag tror att det faktum att jag bär med mig erfarenhet av ett
            aktivt kristet liv har bidragit till min stora medvetenhet om
            vad det är som har skapat förutsättningar för mina val. De största
            förutsättningarna är våra grundlagar och de friheter som de bereder.
            Frågan om klockringningar, böneutrop och andra uttryck som riksdagsledamoten
            Jomshof tog upp är en kommunal och lokal angelägenhet. Om det
            stör ska och kan det begränsas. Sådana bedömningar har gjorts,
            och sådana bedömningar kommer att fortsätta att göras.
          </note>
          <note>
            I det aktuella fallet, precis som alltid annars, ska inte jag
            som minister tycka om vad kommunen eller polisen bör besluta om.
            Vi har dessutom kommunalt självstyre i vårt land, vilket jag respekterar
            och vilket jag önskar att alla skulle respektera. Det är därtill
            ett komplext rättsläge. Generellt sett ska kommunen och polisen
            förhålla sig till den grundlagsskyddade religionsfriheten, till
            Europakommissionen, till ordningslagen och till lokala ordningsföreskrifter.
            Jag ska aldrig som minister sätta mig över dem som har till uppgift
            att fatta beslut.
          </note>
          <note>
            Det oroar mig att Jomshof och Sverigedemokraterna vill begränsa
            kommunernas frihet och möjlighet att fatta egna beslut utifrån
            de lagar vi har. Det är beklämmande, och det är ett varsel.
          </note>
          <note type="speaker">
            Anf. 32 RICHARD JOMSHOF (SD):
          </note>
          <note>
            Herr talman! Tack för svaret, även om det egentligen inte var
            något riktigt svar på den sista fråga jag ställde!
          </note>
          <note>
            I svaret på min interpellation resonerar kultur- och demokratiministern
            om frågan om religionsfrihet. Jag menar att det är just en fråga
            om reli ­ gionsfrihet. Det är inte en fråga för en enskild kommun,
            utan detta är en mycket större fråga än så. Jag hävdar att ministern
            landar i fel slutsats när hon hävdar att det skulle strida mot
            religionsfriheten att förbjuda böne ­ utrop.
          </note>
          <note>
            I en demokrati som Sverige har man naturligtvis rätt att tro
            på vilken gud man vill. Man kan tro på Gud, man kan tro på Allah,
            man kan tro på – vad vet jag, Shiva, Oden eller det flygande spagettimonstret,
            till exempel. Det innebär däremot inte att man har rätt att tvinga
            på någon annan sin tro.
          </note>
          <note>
            Det går inte heller, menar jag, att jämföra till exempel böneutrop
            från en moské med exempelvis rätten att anordna ett torgmöte eller
            rätten att demonstrera. En grupp som beviljas ett tillfälligt
            tillstånd för till exempel ett torgmöte kan man ignorera om man
            vill. Man kan gå därifrån om man inte gillar budskapet; det är
            väldigt enkelt.
          </note>
          <note>
            Ett böneutrop från en moské är däremot något helt annat. Böneutropet
            sker från, och är, en fast installation. Det är en offentlig proklamation
            av islam i det offentliga rummet, och det går inte att undvika
            om man bor i närheten. Det tycker jag är en viktig skillnad.
          </note>
          <note>
            Ett förbud mot böneutrop hindrar inte någon att tro. Det kan
            man göra ändå. Ett fast, återkommande böneutrop tvingar däremot
            på medborgare en religiös åskådning – i det här fallet dessutom
            en åskådning grundad i våld och hat. Det ministern kallar religionsfrihet
            blir i själva verket ett tvång, och jag menar att böneutropet
            därmed strider mot religionsfriheten. Men det strider också mot
            vårt sekulära samhälle, där vi bejakar friheten till såväl som
            friheten från religion.
          </note>
          <note>
            Herr talman! Sverigedemokraterna har ett växande stöd bland människor
            med utländsk bakgrund. Det är inte konstigt. Det gäller inte minst
            de människor som har tvingats fly från islamistiskt förtryck.
            Vi har länge varit det enda parti som de facto tar den pågående
            islamiseringen och det islamistiska hotet på allvar. Jag har talat
            med många av de här människorna genom åren, och de har ofta uttryckt
            stor förvåning över det man kallar för passivitet eller naivitet
            från övriga svenska partiers sida.
          </note>
          <note>
            Jag minns inte minst ett samtal som jag hade med en man från
            Libanon för några veckor sedan. Detta är ett av många samtal jag
            har haft genom åren med människor med en annan bakgrund om just
            denna fråga, och det är en viktig fråga för många av de här människorna.
            Den här mannen kunde inte förstå hur vi, eller rättare sagt ni,
            kan låta detta ske. Han undrar varför ni för en politik som innebär
            att Sv erige islamiseras i en allt snab ­ bare takt. Han berättade
            också om släktingar i hans forna hemland Libanon som uttrycker
            precis samma förvåning. De varnar för att Sverige ska kom ­ ma
            att gå samma öde till mötes som Libanon har gjort om vi inte gör
            nå ­ gonting i dag. Jag delar för övrigt denna uppfattning.
          </note>
          <note>
            Det är ofta dessa människor, som en gång har flytt islamistiskt
            förtryck, som nu i våra förorter än en gång tvingas ta del av
            islams hatfyllda budskap. Många känner oro, och många känner rädsla.
            Jag har full förståelse för det.
          </note>
          <note>
            Vi kan också se hur islamisterna får ett starkare fäste på plats
            efter plats i Sverige. Om vi tillåter böneutrop innebär det att
            de stärker sin ställning ytterligare. Böneutropet är ingen förutsättning
            för att de ska kunna tro på sin gud – absolut inte. Böneutropet
            är bara en islamistisk installation.
          </note>
          <note>
            Människor som en gång har flytt från förtryck funderar nu på
            att fly eller flytta igen. Jag vill än en gång påminna om att
            vi alltså talar om Sverige år 2018. Vi kunde här tidigare lyssna
            på en interpellationsdebatt där man talade om rymdforskning, alltså
            vetenskap. Och nu talar vi om en religion som vill ta Sverige
            hundratals år tillbaka i tiden. Jag förstår inte vad som håller
            på att ske.
          </note>
          <note>
            Hur kan kultur- och demokratiministern med gott samvete låta
            bli att tycka att det här är ett problem? Det är en öppen och
            ärlig fråga.
          </note>
          <note type="speaker">
            Anf. 33 Kultur- och demokratiminister ALICE BAH KUHNKE (MP):
          </note>
          <note>
            Herr talman! Jag tycker att det är ett stort problem om man tar
            lätt på våra grundlagar. Det är grundlagar som generationer av
            svenskar före oss har fått offra allt för. Det är friheter som
            har byggt vårt land starkt.
          </note>
          <note>
            Jomshof och hans parti, Sverigedemokraterna, säger ofta att man
            vill bevara det som är svenskt och försvara det. Och jag säger
            att det, enligt mig, inte finns något mer svenskt än våra rättigheter
            och friheter. Men dem är Sverigedemokraterna tydligen inte beredda
            att stå upp för. Jag älskar våra friheter. Jag kan verkligen med
            emfas säga att jag älskar dem och är beredd att kämpa för dem,
            varje dag.
          </note>
          <note>
            Religionsfriheten är en av flera rättigheter. Men den kommer,
            precis som alla rättigheter och möjligheter, med skyldigheter
            och ett stort ansvar. Jag menar att en del av ansvaret är att
            inte ta den enkla vägen ut. Man behöver se komplexiteten och noggrant
            väga varje steg på guldvåg. Man behöver säkerställa att något
            är det rätta, inte bara för att det känns bra i munnen och är
            ett enkelt budskap som går fram, utan man bör i stället andas
            och identifiera vilka konsekvenser det kan få. Vad betyder det
            om vi börjar inskränka friheter och möjligheter?
          </note>
          <note>
            Det aktuella fallet är inte enbart en fråga om religionsfrihet.
            Det är också en fråga om Europakonventionen, om ordningslagen
            och lokala ordningsföreskrifter. Det är ett oerhört komplext ärende,
            som man inte med lätthet avundas någon av de beslutande församlingarna
            i fråga att göra bedömningar av.
          </note>
          <note>
            Till grund för frågan ligger dock även det kommunala självstyret.
            Jag värnar det styret. Jag värnar möjligheten för våra kommuner
            – som känner sina kommuninvånare, som vet vilka platser man talar
            om och som kan sätta saken i ett lokalt sammanhang – att genomföra
            den här processen så noggrant som det krävs för att beslutet ska
            vara så förankrat, välgrundat och transparent som möjligt.
          </note>
          <note type="speaker">
            Anf. 34 RICHARD JOMSHOF (SD):
          </note>
          <note>
            Herr talman! Jag håller med om att vi ska värna våra grundlagar,
            våra rättigheter och våra friheter – till 100 procent. Det är
            därför jag står här. Jag menar att islamismen är ett hot mot dessa.
            Det finns inte ett enda islamistiskt land i hela världen som är
            demokratiskt, inte ett enda islamistiskt land i världen där kvinnor
            och män behandlas lika.
          </note>
          <note>
            Islamismen är ett hot mot demokratin. Om vi låter islamismen
            få fotfäste kommer det som jag och Alice Bah Kuhnke förmodligen
            båda värnar – våra grundläggande rättigheter, friheter och så
            vidare – att vara hotat. Jag tror att framtida generationer kommer
            att fälla en mycket skarp dom över den politik som förs i dag.
          </note>
          <note>
            Det har dessutom visat sig att moskén i Växjö har kopplingar
            till den islamistiska organisationen Muslimska brödraskapet. Man
            saluför material som har kopplingar till Saudiarabien. Det förekommer
            kvinnohat, och det förekommer antisemitism och så vidare. Det
            är alltså den moskén som nu vill ha tillstånd för böneutrop. Det
            är ingenting som förvånar. Det är nämligen snarare regel än undantag
            vid moskéer som denna.
          </note>
          <note>
            Jag förvånas ändå över naiviteten, som jag kallar det, i frågan.
            Antingen förstår man inte att man leker med elden, eller så tycker
            man att det som sker är bra. Jag vet helt ärligt inte vad som
            är värst, herr talman.
          </note>
          <note>
            Positivt är dock att en majoritet av svenska folket är på vår
            sida. En nyligen genomförd Sifoundersökning visar att 60 procent
            är för ett förbud mot böneutrop. Endast 21 procent är emot ett
            förbud. Det visar att vi än en gång står på svenska folkets sida
            i de här viktiga grundläggande frågorna, alltså frågor som berör.
          </note>
          <note>
            Vi befinner oss på ett sluttande plan. Det här är bara början.
            Böneutrop en gång i veckan i dag blir böneutrop fem gånger om
            dagen i morgon. Och då pratar vi bara om en liten del av islamiseringen
            som just nu pågår, inte bara i Sverige utan i stora delar av västvärlden.
          </note>
          <note>
            Islamismen ska inte strykas medhårs. Den ska bekämpas. Den är
            ett hot mot demokratin och allt det som vi älskar. Det är beklämmande
            att så få partier förstår vilken politik det är de för och vad
            det kommer att innebära.
          </note>
          <note type="speaker">
            Anf. 35 Kultur- och demokratiminister ALICE BAH KUHNKE (MP):
          </note>
          <note>
            Herr talman! Jag vill börja med att tacka Richard Jomshof för
            debatten. Det är en allvarlig debatt som jag hoppas att vi kommer
            att föra vitt och brett och som jag önskar att många människor
            engagerar sig i för att de ska förstå konsekvenserna av det vi
            diskuterar.
          </note>
          <note>
            Vi lever i en demokrati. Och det står var och en fritt att ha
            uppfattningar om böneutrop. Rätten att tänka och tycka om det
            skyddas också av våra grundlagar. Och det är enligt mig det svenskaste
            vi har att försvara.
          </note>
          <note>
            Jag tror på det öppna samhället. Men jag tror inte att ett öppet
            samhälle är en enkel sak. Jag tror att det kommer att vara en
            svår och stor sak att bevara Sverige öppet och fritt. Det kommer
            att krävas mycket av oss. Den enklaste vägen är inte alltid den
            rätta. Ibland måste vi också välja de svåra vägarna.
          </note>
          <note>
            Inför den här debatten tänkte jag mycket på min mormor och morfar
            och på min morfars mamma, Sigrid, och min morfars pappa, Anders-Johan.
            De levde i fattigdom. Deras barns arbetskraft såldes på auktion.
            Och de fick kämpa hårt – med blod, svett och tårar ­ – för friheter
            och rättigheter.
          </note>
          <note>
            Det är med den vissheten jag bedriver kampen för att Sverige
            ska vara demokratiskt, för att vi ska ha våra friheter kvar och
            för att de ska omfatta oss alla. Det ansvaret är stort. Och jag
            känner att vi har det ansvaret för kommande generationer.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 12.46 på förslag av andre vice talmannen
            att ajour nera sammanträdet till kl. 13.0 0, då statsminister
            Stefan Löfven (S) skulle lämna en återrapport från Europeiska
            rådets möte den 22–23 mars.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 13.00 .
          </note>
          <note>
            § 9 Återrapportering från Europeiska rådets möte
          </note>
          <note type="speaker">
            Anf. 36 Statsminister STEFAN LÖFVEN (S):
          </note>
          <note>
            Fru talman! I fredags avslutades Europeiska rådets möte för denna
            gång. Det var ett möte med många frågor på dagordningen, men det
            kom ändå mest att präglas av diskussionerna om dels ståltullar,
            dels vårt förhållande till Ryssland efter attacken i Salisbury.
          </note>
          <note>
            Diskussionen om ståltullarna hölls efter att vi fått ett definitivt
            besked om att EU skulle undantas från de höjda amerikanska tullarna
            fram till i maj. Detta var förstås välkomna nyheter, men det ska
            understrykas att vi inte har några garantier för att undantaget
            består därefter. Därför är det nu oerhört viktigt att vi håller
            i dialogen med den amerikanska administra ­ tionen och samtidigt
            förbereder för att skydda våra länder enligt gängse handelsregler.
          </note>
          <note>
            Redan vid mitt möte med president Trump i Washington för några
            veckor sedan tog jag upp att det finns ett problem med överproduktion
            av stål på världsmarknaden. Men den allra största delen av produktionen,
            hälften, står faktiskt Kina för. Jag är övertygad om att detta
            är en nyckel för att få den amerikanska administrationen att inse
            att USA och EU inte borde konfrontera varandra utan snarare söka
            samverkan och lösningar för att hantera överproduktionen.
          </note>
          <note>
            Jag har också tidigt i denna process sagt att det är viktigt
            att vi nu inte eskalerar situationen utan hela tiden försöker
            att behålla en konstruktiv dialog med USA. Min erfarenhet av andra
            tuffa förhandlingar är att man bör försöka hitta gemensamma utgångspunkter
            med den andra parten och hela tiden välja dialog framför konfrontation.
          </note>
          <note>
            Jag är glad att vår skickliga handelskommissionär Cecilia Malmström
            har drivit en sådan linje. De signaler vi nu får från Washington
            tyder på att vi har nått en viss framgång i detta arbete. Detta
            visar med all önskvärd tydlighet på betydelsen av och fördelarna
            med att vi står enade och agerar gemensamt.
          </note>
          <note>
            Fru talman! Den andra stora frågan på dagordningen var alltså
            nervgift s attentaten i Salisbury i Storbritannien. Jag gav premiärminister
            Theresa May mitt och hela Sveriges fulla stöd. Regeringen arbetade
            för ett skarpare uttalande än det som hade föreslagits, med ett
            tydligare utpekande av Ryssland. Så blev det också, och jag är
            nöjd med att ett enigt EU tydligt fördömde attacken och dessutom
            pekade ut Ryssland som den enda troliga förövaren.
          </note>
          <note>
            Det är viktigt att komma ihåg att mordförsöken i Salisbury naturligtvis
            är en oerhört tuff händelse för dem som drabbades och för Storbritannien.
            Men de är större än en bilateral fråga mellan Storbritannien och
            Ryssland. Detta är ytterligare en utmaning av det internationella
            regelverket från rysk sida, och det är så det måste betraktas.
          </note>
          <note>
            Därför är det helt centralt att detta oacceptabla agerande möts
            av ett tydligt och gemensamt svar från oss i Europeiska unionen.
            Som en markering av detta valde vi att kalla hem EU:s ambassadör
            i Ryssland för konsultationer. Vi tittade noga på vad som ytterligare
            kan göras, företrädesvis från samlat europeiskt håll men också
            eventuellt från svensk sida, för att svara på det ryska agerandet.
            Vi kommer även naturligtvis att ha en dialog med oppositionen.
          </note>
          <note>
            Fru talman! Nu övergår jag till andra frågor på dagordningen.
            Som brukligt är på vårtoppmötet diskuterades också den ekonomiska
            politiken, och vi ställde oss bakom förslaget till prioriteringar.
          </note>
          <note>
            Vi hade också, i ljuset av avslöjandena kring Facebook och Cambridge
            Analytica, en diskussion om sociala mediers ansvar för transparens
            och skydd av medborgares personliga uppgifter. Digitala frågor
            och innovation är något som vi kommer att återkomma till vid mötet
            i Sofia den 17 maj. Då ska vi också träffa ledarna för länderna
            på västra Balkan för att diskutera EU:s fortsatta engagemang där.
          </note>
          <note>
            En annan fråga med koppling till vår omvärld är den om EU:s relation
            med Turkiet. Vi antog slutsatser där vi står enade bakom Grekland
            och Cypern i fördömandet av Turkiets militära agerande, både i
            Egeiska havet och i östra Medelhavet. Jag har fått en försäkran
            från Europeiska rådets ordförande Donald Tusk om att den mycket
            oroande utvecklingen i Syrien och Turkiets agerande där kommer
            att tas upp på mötet mellan EU:s institutioner och Turkiet, som
            äger rum i dag. Denna fråga har regeringen tagit upp vid ett flertal
            tillfällen.
          </note>
          <note>
            De som kämpat mot IS i Syrien måste få omvärldens stöd. Turkiets
            agerande kan inte rättfärdigas. Säkerhetsrådets resolution om
            eldupphör måste efterlevas, naturligtvis även av Turkiet.
          </note>
          <note>
            Fru talman! Vi hade under torsdagen också en diskussion inom
            den så kallade ledaragendan. Temat var nu beskattning, med fokus
            på den digitala ekonomin. Det är ett problem att globala företag
            gör stora vinster på marknader där man inte betalar någon skatt,
            och samtidigt är det uppenbart att vi har delvis olika syn på
            hur detta problem ska lösas.
          </note>
          <note>
            Vi är flera som anser att vi måste försöka finna globala lösningar
            på globala problem och att EU därför i första hand bör söka lösningar
            inom ramen för det arbete som OECD bedriver. Samtidigt måste vi
            vara öppna för att titta på lösningar även inom EU, men det måste
            i så fall föregås av en noggrann analys så att varken EU som helhet
            eller enskilda medlemsstater förfördelas oproportionerligt.
          </note>
          <note>
            Fru talman! Under fredagen träffades vi utan premiärminister
            Theresa May för att diskutera läget i Storbritanniens utträdesförhandlingar.
            Vid detta möte kunde vi konstatera flera framsteg och klargöranden
            på detta område. Ett viktigt steg togs redan inför mötet, när
            chefsförhandlarna enades om de avgörande delarna i både utträdesavtal
            och övergångsarrangemang. Tack vare de framstegen kunde vi under
            mötet anta nya riktlinjer för de kommande överläggningarna om
            den framtida relationen mellan EU och Storbritannien.
          </note>
          <note>
            Vi har länge väntat på brittisk tydlighet om hur de ser på den
            framtida ekonomiska relationen – den har vi nu fått. Det blir
            tyvärr en hård brexit eftersom man väljer att lämna både tullunionen
            och den gemensamma inre marknaden. Detta kommer att kosta, både
            för dem och för oss.
          </note>
          <note>
            Regeringen samarbetar därför nära med näringslivet för att rusta
            oss för de konsekvenser som kommer att uppstå för både myndigheter
            och företag när britterna lämnar EU. Sammantaget är jag ändå glad
            att vi nu kan ta ytterligare ett steg mot den ordnade brexit som
            vi alla vill se. Det kommer att ge klarhet både för medborgare
            och för företag.
          </note>
          <note>
            Fru talman! Låt mig avslutningsvis också nämna att jag inför
            Europeiska rådets möte träffade både Europeiska rådets ordförande
            Donald Tusk och kommissionens ordförande Jean-Claude Juncker vid
            två separata möten, för att framför allt ta upp migrations- och
            budgetförhandlingarna. När jag återigen förde fram att vi måste
            öka ansträngningarna för att få fram ett nytt asylsystem i vår,
            senast i juni, bekräftade båda att det bulgariska ordförandeskapet
            arbetar med frågan och att intensiteten i detta nu kommer att
            öka.
          </note>
          <note>
            När det gäller långtidsbudgeten återupprepade jag de svenska
            prioriteringarna och underströk att vi inte kommer att acceptera
            att bli sittande med notan när Storbritannien nu lämnar EU. Jag
            upplevde nog en något större förståelse från kommissionen än tidigare
            för våra argument. Nu fortsätter vi naturligtvis att arbeta med
            full kraft för att EU-kommissionen i maj ska lägga fram ett för
            oss så bra förslag som möjligt.
          </note>
          <note>
            Detta, fru talman, var återrapporteringen från mötet.
          </note>
          <note type="speaker">
            Anf. 37 KARIN ENSTRÖM (M):
          </note>
          <note>
            Fru talman! Statsministern! Till att börja med välkomnar jag
            att Europeiska rådet lyckades komma överens om riktlinjerna för
            de kommande förhandlingarna mellan EU och Storbritannien och om
            hur relationen ska se ut. Detta lägger en första grund just för
            förhandlingar om ett frihandelsavtal. Det är ett frihandelsavtal
            där vi moderater – och jag hoppas också regeringen – menar att
            man måste ha som målsättning att det ska bli så ambitiöst som
            möjligt och ha så få handelshinder som möjligt. Vi är övertygade
            om att det är det bästa både för övriga EU-medlemsstater och för
            Storbritannien.
          </note>
          <note>
            Statsministern nämnde också diskussioner om hur USA:s beslut
            att nu undanta EU från de stål- och aluminiumtullar som man har
            infört påverkar EU. Här vill jag understryka vikten av att förhandlingar
            fortsätter. Det är kanske också för tidigt att ropa ut sig som
            segrare i detta, eftersom det här gäller fram till maj och det
            är mycket arbete som återstår. Men jag lyssnade noga på statsministern.
            Statsministern betonar dialog framför konfronta ­ tion. Det är
            någonting som jag också vill skicka med, eftersom vi inte vill
            se ett eskalerat läge, där vi riskerar ett handelskrig.
          </note>
          <note>
            Sedan vill jag gå in på frågan om Ryssland. Det var tydligt.
            Här återgav statsministern tydligt hur diskussionerna har gått.
            Jag är glad över att det blev ett kraftigare uttalande. Jag gläder
            mig också åt, och välkomnar, att statsministern säger att han
            drev på för att markera så tydligt mot Ryssland som möjligt. Jag
            vill därför fråga om statsministern ser vad det finns för fler
            möjligheter. Det handlar just om att hela EU nu markerar mot Ryssland:
            att det inte är acceptabelt med detta agerande och liknande ageranden.
            Vad ser statsministern framför sig?
          </note>
          <note type="speaker">
            Anf. 38 Statsminister STEFAN LÖFVEN (S):
          </note>
          <note>
            Fru talman! När det gäller brexit och de riktlinjerna uttrycks
            det att vi vill ha ett så nära förhållande som möjligt till Storbritannien.
            Men samtidigt skrivs det att vi begränsas av det ställningstagande
            som Storbritannien nu har gjort: att man vill lämna både tullunionen
            och den inre marknaden. Det handlar om att få ett frihandelsavtal,
            varor och tjänster, om samarbete därutöver på försvarsområdet,
            säkerhetsområdet och det utrikespolitiska området och om andra
            ekonomiska samarbeten, till exempel när det gäller forskning och
            innovation, inom ramen för de möjligheter som finns när man nu
            är ett tredjeland, så att säga. Det är det som står där. Det står
            också att skulle Storbritannien ändra sin position är vi beredda
            att handla därefter. Det tycker jag är tydligt, och det är bra.
          </note>
          <note>
            När det gäller tullar delar jag den uppfattningen. Det är absolut
            för tidigt att tala om några segrar här. En liten delseger kan
            man tänka sig att vi i EU ändå har tagit, åtminstone tillfälligt.
            Detta ger oss en möjlighet. Men jag underströk i min inledning
            att jag menar att det är långt ifrån säkert att undantaget kommer
            att fortsätta, så vi måste använda denna tid på bästa möjliga
            sätt för att helt enkelt få till en annan dialog eller för att
            fortsätta dialogen – så skulle jag nog hellre uttrycka mig.
          </note>
          <note>
            Vad gäller Ryssland sker det ett möte redan i dag. Som sagt:
            Vid sittan ­ de möte kom vi överens om att ta tillbaka EU:s ambassadör
            för konsulta ­ tion. Därutöver pågår det diskussioner om ytterligare
            sådana åtgärder, alltså med diplomater, ska jag säga. Därutöver
            har vi pekat på betydelsen av att se olika alternativ, så att
            man inte bara tittar på en åtgärd. Vad finns det för olika alternativ?
            Låt oss då i första hand hitta en gemensam EU-lösning, en åtgärd,
            för det är det absolut bästa. Men den har i och för sig redan
            tagits med EU-ambassadören.
          </note>
          <note type="speaker">
            Anf. 39 KARIN ENSTRÖM (M):
          </note>
          <note>
            Fru talman! Statsministern! Vi kan då gå vidare. Hur skulle i
            sådana fall den typen av initiativ se ut, statsministern? Det
            finns ju ett flertal olika alternativ. Vilka skulle det kunna
            vara? Och vad kan Sverige, regeringen och regeringens företrädare
            förbereda för att, precis som det beskrivs, bibehålla enigheten
            men också komma några steg vidare? Jag tänker till exempel på
            fler listade personer, ekonomiska konsekvenser och politiska konsekvenser.
            Man kan säga att en liten politisk konsekvens är att kalla hem
            ambassadören, men jag ser detta som en start.
          </note>
          <note>
            Utan att lista alla alternativ undrar jag vad statsministern
            ser för alternativ. Hur kommer statsministern att arbeta inför
            till exempel FAC i april och Europeiska rådet i juni, som känns
            ganska långt bort, för att detta verkligen ska få konsekvenser
            för Ryssland?
          </note>
          <note type="speaker">
            Anf. 40 Statsminister STEFAN LÖFVEN (S):
          </note>
          <note>
            Fru talman! Jag vill nog inte föra resonemanget för långt här
            och nu, för det är också viktigt att vi kommer överens med de
            andra. Men de exempel som Karin Enström själv nämner är några
            sådana som man naturligtvis kan överväga.
          </note>
          <note>
            Vad vi gör nu är att vi instruerar inför dagens Corepermöte.
            Det gör vi på det här sättet: Låt oss tillsammans se vad det finns
            för olika varianter! Det kan handla om alltifrån listade personer,
            som nämns här, till sanktioner och andra saker. Jag vill inte
            föra den diskussionen för långt här och nu, i kammaren. Men det
            finns alternativ, och vi menar att vi först ska se hela det bordet.
            Vi siktar på en gemensam överenskommelse, så att det blir ett
            fortsatt gemensamt EU-agerande. Det är de instruktioner som redan
            nu har gått ut för att sätta maximal press och verkligen visa
            att detta är fullständigt oacceptabelt.
          </note>
          <note type="speaker">
            Anf. 41 JONAS SJÖSTEDT (V):
          </note>
          <note>
            Fru talman! Tack, statsminister Löfven, för återrapporten! Detta
            var ett toppmöte som spände över många olika frågor. Vi i Vänsterpartiet
            delar i stora delar regeringens syn på vad som bör göras. Det
            gäller inte minst det befarade handelskrig, som vi är på väg in
            i, som USA har det fulla ansvaret för genom att ensidigt besluta
            om tullar. Den här gången omfattades inte EU, men vi vet inte
            hur det slutar. Det är viktigt att svara på detta med fasthet
            och att samtidigt försöka undvika ett handelskrig, naturligtvis.
          </note>
          <note>
            Det är också oerhört viktigt att Rysslands fullständigt oacceptabla
            agerande, där man sannolikt har mördat en avhoppare i Storbritannien,
            starkt fördöms och att det har tydliga konsekvenser för relationen
            med Ryssland.
          </note>
          <note>
            Turkiet var en av de andra punkterna på toppmötet. I slutsatserna
            tar man upp både Cypern och Grekland, men i slutsatserna sägs
            inte ett ord om att Turkiet rullar in i Syrien och fördriver hundratusentals
            människor från deras hem. I dag plundrar muslimska jihadistgrupper
            Afrin, med Turkiets goda minne. Man stjäl människors saker. Man
            dödar civila.
          </note>
          <note>
            EU har i detta ett ansvar. Turkiet är ett Natoland. Turkiet har
            en nära relation till EU. EU betalar ut omfattande ekonomiska
            medel till Turkiet, inte bara för att man ska ta emot flyktingar
            utan också för att man ska befästa sin gräns. Vid denna befästa
            gräns skjuter man i dag på flyktingar som försöker ta sig in i
            Turkiet. Ett tydligt och rakt fördömande av detta överfall anser
            jag vara nödvändigt i denna typ av rådsslutsatser. Och att träffa
            Turkiets diktator Erdoğan utan att tydligt uttala detta fördömande
            riskerar att uppfattas som ett indirekt medgivande: att man sänder
            budskapet att vi inte kommer att protestera ens om det går längre
            i norra Syrien.
          </note>
          <note>
            Mina frågor till statsministern är därför: Är det inte dags för
            EU att fördöma detta överfall på norra Syrien? Och är det inte
            dags att detta börjar få ekonomiska konsekvenser när det gäller
            EU:s stöd till Turkiet?
          </note>
          <note type="speaker">
            Anf. 42 Statsminister STEFAN LÖFVEN (S):
          </note>
          <note>
            Fru talman! När det gäller Turkiet är det inte så att detta inte
            tas upp. Precis det som Jonas Sjöstedt nu understryker har tagits
            upp av Sverige bilateralt. Det har tagits upp av EU. Det tas upp
            av EU i dag. Det var detta som jag tog upp med Europeiska rådets
            ordförande Donald Tusk i torsdags morse: att det måste upp i samtalet.
            Och det fick jag en bekräftelse på. Detta tas naturligtvis upp
            i FN:s säkerhetsråd, för Turkiet måste faktiskt respektera inte
            minst säkerhetsrådets resolution om eldupphör.
          </note>
          <note>
            Det är alltså inte så att detta inte tas upp. Det kommer att
            fortsätta att tas upp. Men vi vill även där ha en dialog. Hur
            åstadkommer man resultat? Gör man det genom att sluta att prata
            med Turkiet eller genom att fortsätta att prata med Turkiet? Det
            är det valet man har att göra. Vi är överens om att vi ska fortsätta
            att ha den dialogen och att vi naturligtvis ska vara tydliga med
            var vi står.
          </note>
          <note>
            Vi har inte diskuterat några ekonomiska sanktioner eller några
            sådana åtgärder.
          </note>
          <note>
            Nu får vi naturligtvis se till att följa den här utvecklingen
            med Turkiet väldigt noggrant. I dag på mötet mellan EU:s institutioner
            och Turkiet kommer frågan att tas upp.
          </note>
          <note type="speaker">
            Anf. 43 JONAS SJÖSTEDT (V):
          </note>
          <note>
            Fru talman! Tack, statsministern! Jag beklagar, men det räcker
            inte med att ta upp frågan. Det räcker inte med att uttrycka oro.
            Sådana här situationer kräver att vi tar ställning, att vi säger
            att det som Turkiet gör är fel, att vi fördömer det och att det
            kommer att få konsekvenser.
          </note>
          <note>
            Faktum är att varken Sverige eller EU säger detta. Man uttrycker
            oro, man hänvisar till resolutioner , men man väljer inte sida.
            Det är faktiskt dags att göra det innan situationen blir betydligt
            värre än vad den redan är.
          </note>
          <note>
            Samtidigt skickas andra budskap. Tyskland ökar sin vapenexport
            till Turkiet massivt under pågående massakrer, under pågående
            krig, under pågående etnisk re n sning! EU fortsätter sina utbetalningar
            av pengar till den turkiska diktaturen samtidigt som det här sker.
          </note>
          <note>
            Det här är en form av dubbla budskap, och nu är det dags att
            sluta med de dubbla budskapen och i stället skicka ett rakt budskap
            till Erdoğan: Vi kan inte acceptera att ni dödar människor och
            driver hundratusentals människor från deras hem – de kurder som
            befriade hela världen från IS!
          </note>
          <note type="speaker">
            Anf. 44 Statsminister STEFAN LÖFVEN (S):
          </note>
          <note>
            Fru talman! Det är som jag säger: Det är inte så att vi inte
            väljer sida. Vi säger vad som är acceptabelt och vad som inte
            är acceptabelt.
          </note>
          <note>
            Det är dock inte så enkelt som Jonas Sjöstedt vill låta påskina
            när han säger att nu klipper vi banden med Turkiet. Vi har miljoner
            flyktingar i Turkiet. Det mesta av stödet som EU betalar ut går
            ju till flyktingarna. Det går till deras möjligheter att ha ett
            arbete och för barnen att gå i skolan. Det går till förnödenheter
            och bostäder. Det är det som det går till. Det är klart att om
            man tar i i den riktning som jag hör Sjöstedt tala för, då riskerar
            det framför allt dessa människors väl och ve. Det står också på
            spel, och det får man väga in.
          </note>
          <note>
            Jag delar inte uppfattningen att EU inte tar ställning emot det
            här agerandet. Det gör EU, det gör Sverige och det görs över hela
            linjen. Sedan är frågan hur man ändå ser till att behålla en ordning
            som gör att det även i fortsättningen går att hjälpa människor
            som behöver det allra mest.
          </note>
          <note type="speaker">
            Anf. 45 SVEN-OLOF SÄLLSTRÖM (SD):
          </note>
          <note>
            Fru talman! Statsministern! När jag läser slutsatserna från Europeiska
            rådets möte, närmare bestämt punkt 5 om sociala frågor, kan jag
            konstatera att rådet slår fast att den sociala pelaren är ett
            gemensamt åtagande för EU och dess medlemsstater.
          </note>
          <note>
            Jag läser också att man avser att gå vidare med förslaget om
            en europeisk arbetsmyndighet, något som bland annat arbetsmarknadens
            parter befarar ska påverka den svenska modellen negativt.
          </note>
          <note>
            Fru talman! Jag närvarade själv vid EU-toppmötet i Göteborg.
            Där fanns det regeringsrepresentanter från vissa medlemsstater
            som öppet deklarerade att de inte kommer att klara kostnaden för
            att på överskådlig tid införa de sociala rättigheter som föreslås.
            Man menade tvärtom att det var ett gemensamt solidariskt ansvar
            för samtliga medlemsländer att medfinansiera detta.
          </note>
          <note>
            Därmed har jag två frågor till statsministern, och den första
            är: Finns det något läge där Sveriges regering kommer att gå med
            på att svenska skattebetalare via EU:s budget medfinansierar någon
            del av sociala rättigheter i andra medlemsländer?
          </note>
          <note>
            Min andra fråga är: Med tanke på riksd agens och arbetsmarknadens
            part ers skeptiska hållning till den europeiska arbetsmyndigheten,
            hyser statsministern några som helst farhågor gällande dess införande?
          </note>
          <note type="speaker">
            Anf. 46 Statsminister STEFAN LÖFVEN (S):
          </note>
          <note>
            Fru talman! Vad gäller sociala pelaren sa jag i onsdags i EU-nämnden
            att jag tycker att det är oerhört viktigt att vi diskuterar sociala
            villkor både i Sverige och i EU. Vi har en gemensam marknad och
            en gemensam arbetsmarknad där människor ska kunna röra sig över
            gränserna. Då tycker jag att det är viktigt att man vet att man
            kan göra det utan att de sociala villkoren undermineras.
          </note>
          <note>
            Därför är detta precis som förut en fråga där kompetensen delas
            mellan EU och länderna. Den sociala pelaren är inte något som
            helt plötsligt skulle ändra den kompetens- och mandatfördelningen,
            alltså vem som fattar vilka beslut. Det är Sverige som fattar
            beslut om de svenska förhållandena, såväl i arbetsmarknadspolitiken
            som i våra socialförsäkringssystem och så vidare.
          </note>
          <note>
            Den sociala pelaren är därför inget uttryck för att nu ska det
            här och det här ske i de olika länderna. Pelaren är till för att
            vi ska följa ett antal viktiga frågor som handlar om arbetsvillkor
            och anställningsvillkor, men länderna ska fatta sina egna beslut
            om hur detta ska göras.
          </note>
          <note>
            Vi måste dock ha en gemensam väg framåt när det gäller hur vi
            ska öka den sociala tryggheten. Det tycker jag är oerhört viktigt.
            Man kommer inte ifrån att med en gemensam arbetsmarknad är detta
            faktiskt en gemensam fråga att titta på. Det handlar dock inte
            om någon förskjutning av kompetens eller mandat. Den första frågan
            går därför inte att svara på, för det innebär inget sådant åtagande.
          </note>
          <note>
            När det gäller frågan om myndigheten finns det lite förslag på
            vad den skulle kunna göra. Om den skulle kunna förse både arbetstagare
            och företag med information om vad som gäller i ett annat land
            tycker j ag att det är en ganska ofarlig sak för en myndighet
            att göra. Skulle det däremot föreslås att den ska få mandat att
            till exempel lösa tvister på egen hand, utan att länderna vill
            det, ja, då är det något helt annat.
          </note>
          <note>
            Låt oss därför titta på vad som föreslås, och så agerar vi därefter!
          </note>
          <note type="speaker">
            Anf. 47 SVEN-OLOF SÄLLSTRÖM (SD):
          </note>
          <note>
            Fru talman! Statsministern! Det är klart att det går att svara
            på den första frågan. Det var en mycket enkel fråga: Finns det
            något läge där regeringen vid något tillfälle kommer att medverka
            till att svenska skattebetalare medfinansierar sociala rättigheter
            i andra EU-länder?
          </note>
          <note>
            Det är jätteenkelt att svara på. Det finns ju också propåer från
            en del av de östeuropeiska länderna om att man vill att det ska
            medfinansieras. Detta vet statsministern mycket väl.
          </note>
          <note>
            När det gäller den andra frågan konstaterar jag att statsministern
            alltså inte har samma synsätt som arbetsmarknadens parter, som
            faktiskt är oroa ­ de över utvecklingen gällande en arbetsmyndighet.
          </note>
          <note>
            Vidare märkte jag att statsministern snubblade lite på orden
            när det gällde västra Balkan och mötet som kommer. Han började
            säga något om EU:s utvidgning, och sedan hejdade han sig och rättade
            sig till att tala om fortsatt engagemang i området. Därför tänkte
            jag passa på att ställa frågan: Hur ser regeringen på en fortsatt
            utvidgning i västra Balkan?
          </note>
          <note>
            Jag har en sista fråga. När det kommer till Turkiet har vi lite
            grann samma invändningar som Vänsterpartiet. Man fördömer med
            kraft Turkiets agerande i östra Medelhavet. Där kan man alltså
            få en samsyn inom rådet – det fungerar. Men man kan inte fördöma
            Turkiet i Syrien.
          </note>
          <note type="speaker">
            Anf. 48 Statsminister STEFAN LÖFVEN (S):
          </note>
          <note>
            Fru talman! I den sista delen var det så att Grekland och Cypern
            hade begärt stöd angående det som sker i Egeiska havet och i östra
            Medelhavet. Därför togs det upp. Mötet avsåg inte att diskutera
            EU:s hela relation med Turkiet, men denna fråga togs upp av det
            skälet.
          </note>
          <note>
            EU framför fortfarande och återigen sin bestämda uppfattning
            om att det som sker i Syrien är fel. Det är därför vi säger så.
            Det är precis samma svar som till Jonas Sjöstedt.
          </note>
          <note>
            När det gäller parterna och arbetsmyndigheten är det återigen
            beroende på vad den myndigheten ska göra. Den myndigheten ska
            inte överta någonting; det har vi sagt från start när den sociala
            pelaren började diskuteras, och man förstår att vi ska behålla
            vår svenska modell. Det innebär ingen mandatomfördelning mellan
            Sverige och EU.
          </note>
          <note>
            Om det är så att denna myndighet inte tar över någonting som
            parterna nu gör är jag också helt övertygad om att det inte kommer
            att vara några problem för parterna.
          </note>
          <note type="speaker">
            Anf. 49 MARIE GRANLUND (S):
          </note>
          <note>
            Fru talman! Jag vill tacka statsministern för återrapporten från
            Europeiska rådet. Jag skulle också vilja passa på att tacka såväl
            statsministern som handelskommissionär Cecilia Malmström för det
            enträgna arbete som har gjorts för att undvika de förödande ståltullarna.
            Nu vet vi inte riktigt om det här kommer att bära hela vägen fram,
            men man får väl säga so far, so good.
          </note>
          <note>
            Jag skulle också vilja hoppas på en renässans för det politiska
            hantverket där man faktiskt kan förändra saker genom enträget
            arbete, genom förhandlingar och med respekt för motparten. De
            svartvita lösningarna, att gapa och skrika, kan många gånger verka
            kraftfullt, men det leder sällan till några förbättringar och
            gör heller inte skillnad. Därför skulle jag verkligen vilja hoppas
            på en annan ordning , där man mer respekterade just det politiska
            hantverket.
          </note>
          <note>
            På samma sätt är det självklart med långtidsbudgeten. Här är
            det 27 länder som kommer att ha väldigt olika ingångar i det arbetet.
            Då är det viktigt att man faktiskt diskuterar med varandra och
            att man förstår varandras utgångspunkter. Nu säger statsministern
            att det verkar som om kommissionen lite mer förstår hur vi i Sverige
            tänker.
          </note>
          <note>
            Att ha en tydlig position när man går in i en förhandling är
            ett framgångsrikt sätt att arbeta på. Man kan inte börja med att
            skrika om att lägga in veton, utan man måste självklart diskutera
            och förhandla. Det är det bästa för Sverige.
          </note>
          <note>
            Jag säger återigen tack till statsministern och handelskommissionär
            Cecilia Malmström. Ståltullar skulle vara förödande. Vi vet hur
            det såg ut på 30-talet och vad det ledde till.
          </note>
          <note type="speaker">
            Anf. 50 Statsminister STEFAN LÖFVEN (S):
          </note>
          <note>
            Fru talman! Det är helt korrekt. Jag delar uppfattningen att
            det ändå är dialogen och det politiska arbetet som gör skillnad
            i längden. Det är lätt att häva ur sig de mest fetmarkerade meningarna
            och ha de flesta utropstecknen. Det är kanske den enkla delen
            i politiken, men frågan är vart det leder. Nu får vi hoppas att
            dialogen med USA håller i sig och att vi kan skapa en atmosfär,
            ett klimat, att vi kan säga att vi borde samarbeta för att hantera
            överproduktionen av stål.
          </note>
          <note>
            Det har varit ett bra samarbete internt med både Cecilia Malmström
            och Jean-Claude Juncker, som jag tycker verkligen har gjort ett
            bra arbete. Det ska de ha en eloge för.
          </note>
          <note>
            Samma sak gäller långtidsbudgeten, men nu var den frågan inte
            uppe här. Men den frågan bygger på samma sak. Någonstans måste
            vi se på vilken helhet som är bra Sverige. Det är där någonstans
            vi måste landa.
          </note>
          <note>
            Vi har varit tydliga med att Sverige inte tänker ta notan för
            att Storbritannien lämnar EU. Det måste rimligen innebära att
            mindre inkomster ger mindre utgifter. Det är en normal ekonomisk
            ekvation. Vi ska hålla i den samtidigt som vi ska vara tydliga
            med att EU-samarbetet är bra och viktigt för vårt land. Då gäller
            det att se till att vi kommer ur processen med något som är bra
            för Sverige.
          </note>
          <note>
            Jag bedömer att det finns en något större förståelse för våra
            argument nu, men det kommer säkert att ändå bli en tuff process.
            Det är säkert så att kommissionens förslag inte kommer att leda
            till stort jubel i Sverige i första ledet. Då får vi fortsätta
            att diskutera och mala på till dess vi kommer till ett läge där
            vi tar ansvar för både helheten, därför att EU är så viktigt för
            oss, och att Sverige inte tar notan för att ett land lämnar EU.
            Någonstans där måste balansen vara.
          </note>
          <note type="speaker">
            Anf. 51 MARIE GRANLUND (S):
          </note>
          <note>
            Fru talman! Jag vill tacka för svaret!
          </note>
          <note>
            Vi får verkligen hoppas att trägen vinner, att vi lyckas såväl
            hålla undan ståltullar som få en gynnsam utgång på långtidsbudgeten.
          </note>
          <note>
            En av de frågor som också diskuterades på toppmötet var beskattning.
            Beskattning generellt sett är bra. Men varför ska vissa företag
            beskattas lägre än andra, till exempel Google, Facebook och så
            vidare? Frågan är hur man bäst uppnår denna beskattning, om det
            är på europeisk nivå eller genom OECD-lösningar. Det måste vara
            en mycket viktig fråga att diskutera framöver. Jag vet att kommissionen
            vill ha skatt på omsättning medan det vore mer rimligt att ta
            ut skatt på vinst, och så vidare.
          </note>
          <note>
            Men här krävs diplomati för att komma fram till en bra lösning.
            Det är bra med ökad beskattning, men den måste också vara funktionell.
          </note>
          <note type="speaker">
            Anf. 52 Statsminister STEFAN LÖFVEN (S):
          </note>
          <note>
            Fru talman! Jag delar uppfattningen att det även här är fråga
            om en balansgång. Det är klart att det även i en digital ekonomi
            måste vara en rättvis beskattning.
          </note>
          <note>
            Precis som jag sa är det ett stort problem när företag som verkar
            i den digitala ekonomin kan göra stora vinster på marknaden utan
            att betala någon skatt. De kanske betalar en tredjedel så mycket
            skatt här i EU jämfört med andra företag. Då blir också välfärden
            lidande.
          </note>
          <note>
            Regeringen har poängterat att vi i första hand ser en global
            lösning, det vill säga inom ramen för det arbete som OECD gör.
            Då blir det en global lösning på ett globalt problem.
          </note>
          <note>
            Men om det där inte finns någon lösning, eftersom några aktörer
            motsätter sig, måste vi titta på om det inom ramen för EU finns
            möjlighet att få fram en lösning. Då måste vi titta på om något
            vi gör menligt skulle försvåra för EU, om det skulle bli ett oproportionerligt
            stort ansvar för EU eller om EU är för litet att hantera en sådan
            lösning. Då måste vi se upp. Därför måste det bli en noggrann
            analys.
          </note>
          <note type="speaker">
            Anf. 53 ESKIL ERLANDSSON (C):
          </note>
          <note>
            Fru talman! Tack, statsministern, för återrapporten!
          </note>
          <note>
            Det är glädjande att Europa fick det undantag från de hotande
            tullarna som statsministern här har kungjort och som vi har tagit
            del av genom pressen. Men samtidigt kvarstår ett hot eftersom
            det undantag som har beviljats för Europa är tillfälligt. Det
            är också ett hot att det har kommit förslag, eller propåer, om
            nya tullar från den amerikanska kontinenten. Detta är ett allvarligt
            hot mot den tillväxt som vi behöver och vill ha i alla delar av
            världen. Den fria handeln är en del av att få den tillväxt vi
            vill ha.
          </note>
          <note>
            Min fråga rör framför allt tillväxten. Det finns signaler om
            att Europa inte orkar hålla samman, det vill säga att kommissionen
            inte är den företrädare vi har sagt att kommissionen ska vara
            i fråga om att företräda Europa i handelsfrågor. Det kan synas
            lockande för en del medlemsstater att söka bilaterala lösningar
            på det ena eller andra sättet. Hur ser det ut, statsministern?
            Finns det tecken på att det finns medlemsstater som vill söka
            bilaterala lösningar för att undgå de hot som kan orsaka problem
            med tillväxten i Europa?
          </note>
          <note type="speaker">
            Anf. 54 Statsminister STEFAN LÖFVEN (S):
          </note>
          <note>
            Fru talman! Jag delar Eskil Erlandssons uppfattning att hotet
            kvarstår. Vi måste verkligen förstå att det inte är över. Nu gäller
            det att hålla i detta och se till att dialogen utvecklas på ett
            sådant sätt att det blir ett permanent undantag samt att EU och
            USA kan samarbeta i stället för att bekämpa varandra. Annars är
            det en farlig väg.
          </note>
          <note>
            Det finns dessvärre med protektionism i olika handelsfrågor,
            inte bara för stålet. Det finns andra saker också, och det gäller
            verkligen att se upp. Precis som jag rapporterade på EU-nämndens
            möte i onsdags ser vi en del ifrågasättanden av WTO, hur WTO fungerar
            och riskerar att inte fungera om något år om inte en domare tillsätts
            för att lösa tvister. Det är ett ännu större hot. Jag delar helt
            uppfattningen att vi som är frihandelsvänliga verkligen måste
            stå upp mot detta hot på riktigt.
          </note>
          <note>
            När det gäller EU:s sammanhållning hade jag ingen känsla vid
            det här mötet att det fanns några som känner sig lockade. Men
            därmed inte sagt att det inte skulle finnas. Det vet jag i så
            fall inte.
          </note>
          <note>
            Däremot hörde jag talas om ett land som hade blivit erbjudet
            ett ensidigt undantag som tackade nej – av det skälet att EU ska
            hålla ihop. Det hedrar verkligen det landet – om det ryktet är
            sant. Det är också ett andrahandsrykte.
          </note>
          <note>
            Här försiggår mycket ryktesspridning och spekulationer, men jag
            kan med handen på hjärtat säga att det inte fanns några sådana
            tecken under det här Europeiska rådet om att göra annorlunda.
            Jag kan naturligtvis inte lämna några garantier, men jag fick
            ingen sådan känsla vid det här mötet.
          </note>
          <note type="speaker">
            Anf. 55 ESKIL ERLANDSSON (C):
          </note>
          <note>
            Fru talman! Det gläder mig. Då får jag citera det gamla påståendet:
            ”Enade vi stå, söndrade vi falla.”
          </note>
          <note>
            Låt mig så gå över till den andra stora och viktiga saken på
            det Europeiska rådet, nämligen Salisburyattacken. Det är bra att
            Europeiska rådet gemensamt kunde fördöma attacken.
          </note>
          <note>
            Var det några medlemsstater som tog upp de gratulationer som
            kommissionens ordförande framförde till Putin i anledning av det
            ryska valet och då samtidigt undvek att fördöma den olagliga annekteringen
            av Krimhalvön? Gratulationen från kommissionens ordförande förtar
            lite grann av det fördömande som Europa har gjort av Salisburyattacken.
          </note>
          <note type="speaker">
            Anf. 56 Statsminister STEFAN LÖFVEN (S):
          </note>
          <note>
            Fru talman! Det var glädjande att det kom ett mycket tydligt
            besked från Europeiska unionen gentemot Ryssland om att attacken
            är oacceptabel och att vi till hundra procent står bakom Storbritannien.
          </note>
          <note>
            Vi fattade ett beslut om kalla tillbaka ambassadören för konsultation,
            och vi fortsätter diskussionen i dag om vad som ytterligare kan
            göras. Det är en tydlig markering.
          </note>
          <note>
            Svaret på frågan är nej. Det var ingen som tog upp Junckers gratulation.
            Det var hans beslut helt och hållet.
          </note>
          <note>
            Vad gäller annekteringen av Krim däremot är EU väldigt tydligt.
            Det är därför sanktionerna håller i sig. Det råder inget tvivel
            om att kommis ­ sionen fullt ut står bakom de beslutade sanktionerna
            och att de ska kvarstå till dess att anledningen till dem har
            försvunnit.
          </note>
          <note type="speaker">
            Anf. 57 BARBRO WESTERHOLM (L):
          </note>
          <note>
            Fru talman! Tack för redovisningen , statsministern ! Det är
            bra att vi får dessa redovisningar och på det sättet har insyn
            i vad som händer i EU.
          </note>
          <note>
            Det jag vill ta upp här är Turkiet. Tidigare talare var inne
            på det, men då mer på vad vi ska betala mot bakgrund av de övergrepp
            mot de mänskliga rättigheterna som Turkiet gjort sig skyldigt
            till.
          </note>
          <note>
            Utvecklingen i Turkiet är beklaglig. Kring millennieskiftet och
            åren därefter utvecklades Turkiet mot demokrati, men de senaste
            tio åren har det vänt 180 grader. Det har bara blivit värre och
            värre med övergrepp mot journalister och stora yrkesgrupper och
            så vidare. Europadomstolen har tagit upp ett antal fall.
          </note>
          <note>
            Turkiet är ju värstingen när det gäller brott mot mänskliga rättigheter.
            Därför har vi i Liberalerna velat att förhandlingarna om EU-medlemskap
            ska avbrytas. Men statsministern har tidigare sagt att han är
            nöjd med att förhandlingarna har suspenderats och att dörrar måste
            lämnas öppna gentemot Turkiet. Har statsministern samma uppfattning
            i dag?
          </note>
          <note type="speaker">
            Anf. 58 Statsminister STEFAN LÖFVEN (S):
          </note>
          <note>
            Fru talman! Barbro Westerholm har helt rätt – det går åt fel
            håll i Turkiet, inget tvivel om det. Det har vi också påtalat,
            och vi fortsätter att påtala det.
          </note>
          <note>
            När det gäller att betala tror jag att det är viktigt att vi
            är överens om att det som betalas när det gäller flyktingar, det
            går till flyktingar. Det tycker jag är viktigt. Skulle det upphöra
            får vi en katastrofal situation, framför allt för de människorna.
            Det vore inte bra; det vore katastrof.
          </note>
          <note>
            När det gäller frågan om EU-medlemskap har vi en ordning för
            hur ett eventuellt medlemskap över huvud taget ska kunna komma
            till. Den måste man följa. Man följer en ledstång, om jag får
            kalla det så, för vilka kapitel som kan öppnas vid vilket tillfälle.
            Detta bygger på att man uppfyller ett antal av våra grundläggande
            villkor om mänskliga rättigheter, demokratiska fri ‑ och rättigheter
            och så vidare. Där menar jag att vi har det som behövs för att
            säkerställa detta – att man inte kan bli medlem om man inte uppfyller
            de villkoren. Det är också det tydliga budskapet till Turkiet:
            Med den här inriktningen kan det inte bli något medlemskap, för
            den går åt fel håll.
          </note>
          <note>
            Om man i stället skulle stänga dörren, blir det bättre då? Oppositionen
            i Turkiet säger nej. Det vore inte bra för dem, för då har de
            inget alternativ i den inrikespolitiska debatten. Då kan de inte
            säga att ”om vi gör så här i stället har vi faktiskt den här möjligheten
            framför oss”.
          </note>
          <note>
            Jag kommer mycket väl ihåg den förre premiärministern Davutoğlus
            möte med Europeiska rådet. Han beskrev den besvärliga situation
            som Turkiet ser omkring sig, i sin närhet. Hur ser de ekonomiska
            realiteterna ut? Ja, inte lysande. Var är det bästa alternativet?
            Jo, det är faktiskt i väst. Skulle man kapa den linan och säga
            att nu är det borta ur bilden, då säger i alla fall stora delar
            av oppositionen att det inte är bra. Åtminstone de som vi har
            kontakt med från mitt partis sida säger att det inte vore bra.
          </note>
          <note type="speaker">
            Anf. 59 BARBRO WESTERHOLM (L):
          </note>
          <note>
            Fru talman! Min andra fråga gäller tulluppgörelsen. Det var glädjande
            att Cecilia Malmström lyckades få fram en respit på fem veckor.
            Men fem veckor är väldigt kort tid, och då handlar det inte bara
            om EU och tullarna utan om världshandeln.
          </note>
          <note>
            Till exempel bilindustrin påverkas ju om vi skulle förändra tullavgifterna.
            Där är det stor skillnad mellan USA och EU, men om man ändrar
            där får det återverkningar på världshandeln inom det området.
          </note>
          <note>
            Hur tänker statsministern här?
          </note>
          <note type="speaker">
            Anf. 60 Statsminister STEFAN LÖFVEN (S):
          </note>
          <note>
            Fru talman! När det gäller EU är det precis som påpekats väldigt
            kort tid. Nu måste tiden användas till att befästa att dialog
            är det bästa och att få en så gemensam verklighetsuppfattning
            som möjligt. Jag tror att jag nämnde det i EU-nämnden: att mäta
            handelsöverskott och - underskott i dag är inte samma sak som
            för 20 år sedan. Det är något helt annat eftersom värdekedjan
            ser helt annorlunda ut, så sifforna är inte riktigt desamma. Bara
            det, att åtminstone få samma verklighetsuppfattning, vore faktiskt
            ett framsteg. Det kanske kan förstärka dialogen.
          </note>
          <note>
            Det som gäller världshandeln är också helt korrekt. Det är därför
            vi så envetet driver att WTO-systemet måste fungera. Vi måste
            tillbaka till de multilaterala handelssystemen, förstärka WTO
            och se till att de reglerna fungerar och att tvistlösningsmekanismerna
            fungerar. Vi försöker hela tiden föra tillbaka diskussionen dit
            för att säkerställa att WTO är den bästa institutionen för detta.
          </note>
          <note type="speaker">
            Anf. 61 ARON MODIG (KD):
          </note>
          <note>
            Fru talman! Tack, statsministern, för återrapporten!
          </note>
          <note>
            Det var ett toppmöte där många stora och viktiga frågor stod
            på agendan. I de flesta av frågorna delar Kristdemokraterna den
            linje som reger ­ ingen har drivit och driver. Det gäller inte
            minst frågan om USA:s skyddstullar och EU:s svar på giftattacken
            som Ryssland förmodas ligga bakom. Det har varit uppe i flera
            tidigare replikskiften med flera andra frågeställare.
          </note>
          <note>
            Jag tänkte ställa en fråga om brexitförhandlingarna. Där var
            det glädjande att vi inför toppmötet fick en första överenskommelse
            om utträdesvillkoren mellan EU och Storbritannien. Det är ett
            viktigt steg framåt, men det kvarstår många svåra delar i detta.
          </note>
          <note>
            Man kan väl säga att det finns åtminstone två olika aspekter
            på förhandlingarna framöver. Den ena är det man brukar säga om
            att Storbritannien inte kan få plocka russinen ur kakan eller
            välja bara några av de fyra friheterna. Det är en aspekt. En annan
            är att Storbritannien är ett viktigt samarbetsland till EU, framför
            allt och i stor utsträckning till Sverige, och även en viktig
            handelspartner.
          </note>
          <note>
            Vad jag förstår finns det olika uppfattningar bland medlemsstaterna
            om vilken av dessa aspekter man ska betona framför den andra.
            Jag skulle vilja fråga statsministern dels hur svårt det är för
            de kvarvarande medlemsstaterna att nå en enad linje att driva
            gentemot Storbritannien, dels hur eventuella svårigheter påverkar
            förhandlingarna med Storbritannien.
          </note>
          <note type="speaker">
            Anf. 62 Statsminister STEFAN LÖFVEN (S):
          </note>
          <note>
            Fru talman! Ja, vi är överens om USA:s skyddstullar och det ryska
            agerandet i Salisbury.
          </note>
          <note>
            När det gäller brexit är utträdesvillkoren inte helt på plats,
            inte till hundra procent. Det som återstår där, den stora frågan,
            är fortfarande Irland och Nordirland. Men vi har fått goda garantier
            från Theresa May att den kommer att lösas. Om Nordirland och Irland
            ska hålla ihop och Nordirland inte ska så att säga åka ut blir
            det en gräns i vattnet mellan öarna. Så ser det ut just nu, och
            det är en fullt möjlig lösning. Också Gibraltar finns kvar som
            en geografisk fråga. Övergången verkar helt klar.
          </note>
          <note>
            När det gäller de nya relationerna är det just riktlinjerna för
            dem som beskrivs här. Här råder enighet. Nu har vi konstaterat
            att Storbritannien vill ut ur både unionen och den inre marknaden.
            Det innebär att det är ett frihandelsavtal som vi ser framför
            oss. Det vill vi ska vara generöst i den meningen att det ska
            omfatta både varor och tjänster på så många områden som möjligt
            utan tariffer, alltså tullar. Vi vill så att säga ha det på noll.
            Men vi kan samtidigt konstatera att det innebär att Storbritannien
            och EU kommer att ha olika externa relationer. Det innebär per
            automatik att det blir friktioner i handeln.
          </note>
          <note>
            Här måste det finnas någon typ av kontrollsystem. Vi har inget
            gemensamt legalt system längre; vi har ingen gemensam tvistlösningsmekanism
            längre. Det kommer att innebära att det blir saker som vi måste
            hantera och lösa. Det måste vi förbereda oss på. Om Storbritannien
            skulle ändra sin position från hard brexit till något annat är
            vi beredda att korrigera riktlinjerna utifrån det, men enigheten
            ligger i slutsatserna.
          </note>
          <note type="speaker">
            Anf. 63 ARON MODIG (KD):
          </note>
          <note>
            Fru talman! Tack för svaret, statsministern!
          </note>
          <note>
            Jag tänkte också ställa en fråga om det som statsministern nämnde
            i sin återrapport angående att han fick en lägesrapport om hur
            det går i förhandlingarna om det gemensamma asylsystemet, som
            är en annan viktig och högst aktuell fråga inom unionen.
          </note>
          <note>
            Som jag har förstått det var budskapet att det bulgariska ordförandeskapet
            arbetar med detta och att intensiteten kommer att öka under de
            kommande månaderna, vilket vi får hoppas i och med den målsättning
            som har uttryckts – att detta ska vara klart till halvårsskiftet.
          </note>
          <note>
            Jag vill fråga statsministern: Finns det möjlighet att säga något
            mer uttömmande om detta?
          </note>
          <note type="speaker">
            Anf. 64 Statsminister STEFAN LÖFVEN (S):
          </note>
          <note>
            Fru talman! Huvudspåret är att ordförandelandet arbetar vidare
            med det som har gjorts förut och försöker rensa ut några saker
            för att tydliggöra vad det finns för alternativ, för att förenkla
            processen.
          </note>
          <note>
            Det är viktigt att det inte bara är några länder som står för
            önskemålet, utan EU som helhet måste stå för att vi vill åstadkomma
            detta. Därför har jag ställt en fråga igen till både Europeiska
            rådets ordförande och kommissionens ordförande på precis detta
            tema. Det finns en tydlig ambition att vi ska vara klara till
            juni. Det är också deras åtagande.
          </note>
          <note>
            Under tiden sitter vi inte stilla, utan vi diskuterar med framför
            allt de närmaste, som tycker likadant, vilka förslag vi kan bidra
            med för att skynda på och underlätta processen. Naturligtvis ska
            vi ha en dialog med dem som tycker lite olika också. Jag hade
            till exempel ett möte med Polens premiärminister i fredags morse.
          </note>
          <note type="speaker">
            Anf. 65 JONAS ERIKSSON (MP):
          </note>
          <note>
            Fru talman! Tack, statsministern, för återrapporten från Europeiska
            rådet!
          </note>
          <note>
            Jag vill också tacka för alla svar som statsministern hittills
            har gett på de frågor som har ställts. Jag tänker inte upprepa
            någon av dem utan beröra ett annat område som statsministern själv
            tog upp sin återrapport, nämligen utvecklingen inom den digitala
            tekniken och de möjligheter och utmaningar den ställer oss inför.
            Det handlar till exempel om beskattningsfrågan men också om skydd
            av personlig integritet.
          </note>
          <note>
            Jag tänkte fråga om statsministern kan återge lite mer av reaktionerna
            och diskussionerna med anledning av kommissionens förslag, som
            lades fram i förra veckan, om hur man kan få digitala bolag att
            beskattas på samma nivå som traditionella företag. Jag misstänker
            att detta diskuterades vid rådets möte. Det är viktigt för oss
            här hemma i Sverige att få en bild av hur andra länder diskuterar
            denna fråga, för att vi ska kunna positionera oss och bidra med
            positiva lösningar på denna utmaning.
          </note>
          <note>
            Fru talman! Skulle statsministern kunna återge lite mer av reaktionerna
            och diskussionerna kring beskattning av digitala företag?
          </note>
          <note type="speaker">
            Anf. 66 Statsminister STEFAN LÖFVEN (S):
          </note>
          <note>
            Fru talman! Detta nämns inte speciellt i slutsatserna, men det
            är en fråga som rör personlig integritet, hur data ska behandlas
            och så vidare. Det kommer en mer djupgående diskussion om frågan,
            och vi återkommer till den i Sofia i maj.
          </note>
          <note>
            När det gäller beskattning togs det upp, och kommissionen lägger
            fram ett förslag. Här finns delade uppfattningar. Några tycker
            att vi ska arbeta med detta, medan andra säger att det är mycket
            tveksamt. Några kanske till och med är emot, medan andra står
            och väger. Det finns en liten ambivalens här – det är ingen tvekan
            om det.
          </note>
          <note>
            Från svensk sida har vi gett uttryck för att vi i första hand
            vill se en global lösning, för det är ett globalt problem. Den
            digitala ekonomin är inte europeisk utan global, och det innebär
            att om man gör fel där kan EU bli förfördelat. Därför vill vi
            helst söka en lösning inom det arbete som nu pågår inom OECD.
          </note>
          <note>
            Det finns dock starka krafter som inte vill ha en sådan lösning
            och som tycker att dagens situation är bra. Det innebär att man
            kan bli stående där och att ingenting händer. Därför menar vi
            att det är bra att kunna säga: Okej, vi är redo att titta på en
            EU-lösning också. Men den måste analyseras mycket noga så att
            vi inte får en situation där EU som helhet eller medlemsstater
            blir oproportionerligt förfördelade, för då har vi inte gjort
            oss själva någon tjänst alls. Då blir det ett slag i luften, och
            vi hugger oss själva i foten. Det vore naturligtvis olyckligt.
          </note>
          <note>
            Ungefär så går diskussionerna när det gäller beskattningsfrågan.
          </note>
          <note type="speaker">
            Anf. 67 JONAS ERIKSSON (MP):
          </note>
          <note>
            Fru talman! Har statsministern någon bild av hur diskussionen
            kommer att föras vidare? Finns det någon känd dagordning, eller
            kommer den upp vid ordinarie råd framöver?
          </note>
          <note type="speaker">
            Anf. 68 Statsminister STEFAN LÖFVEN (S):
          </note>
          <note>
            Fru talman! Jag har det inte exakt i huvudet nu. Men detta ska
            till rådet först – det kommer inte tillbaka till oss. Sedan är
            det gängse rutin mellan kommissionen och rådet, och parlamentet
            blir säkert inblandat. Jag har inte tidtabellen i huvudet och
            vet inte exakt hur det ser ut.
          </note>
          <note>
            Vi måste som vanligt vara mycket aktiva här och hålla fast vid
            vår position samtidigt som vi visar att vi är pragmatiker. Vi
            ser ett problem och måste göra något åt det. Vi föredrar en global
            lösning, men om det inte fungerar måste vi försöka pröva något
            annat. Men det får inte innebära att EU som helhet eller länder
            blir förfördelade på ett oproportionerligt sätt.
          </note>
          <note type="speaker">
            Anf. 69 DAG KLACKENBERG (M):
          </note>
          <note>
            Fru talman! Tack för återrapporteringen!
          </note>
          <note>
            Jag tänkte återkomma till en liten del som statsministern gick
            igenom rätt fort, nämligen att ordföranden i inbjudan sa att ni
            också skulle prata om migrationsfrågan och asylpaketet. Och det
            gjorde ni.
          </note>
          <note>
            Det har pågått diskussioner i två års tid. Ett löfte har utställts
            – eller det har åtminstone antytts – att hela frågan ska landa
            i junitoppmötet. Det är inte många månader dit, och jag skulle
            gärna vilja att statsministern utvecklar lite mer vad som hände
            under den punkten.
          </note>
          <note type="speaker">
            Anf. 70 Statsminister STEFAN LÖFVEN (S):
          </note>
          <note>
            Fru talman! Jag valde att också hålla möte med Donald Tusk och
            Jean-Claude Juncker separat vid två olika tillfällen, för att
            hålla den frågan uppe. Ordförandelandet har som sagt tagit över
            arbetet, driver det nu för att se om det går att förenkla och
            komma fram till tydliga positioner och samtalar med alla inblandade.
          </note>
          <note>
            Jag har fått bekräftat av både kommissionens ordförande och Europeiska
            rådets ordförande att detta är en fråga som det ska fattas beslut
            om. Det finns ingen annan dagordning, vilket var viktigt för mig.
            Detta får inte bli en fråga där några länder – Sverige, Tyskland
            och några till – driver på medan andra sitter och gör ingenting.
            Ansvaret ligger där, och det har man kvitterat. Vi får utgå ifrån
            att det sköts seriöst.
          </note>
          <note>
            Jag vet att Bulgarien arbetar systematiskt och målmedvetet med
            detta, men det är ingen tvekan om att det är en mycket komplicerad
            fråga. Vi ska inte underskatta den, men jag känner att ansvaret
            ligger där. Vi arbetar som sagt fortfarande med Tyskland, Holland
            och andra för att se vad vi kan bidra med mer i processen. Vi
            håller också kontakt med dem som tycker annorlunda än vi för att
            se hur vi kan brygga över detta och var en kompromiss kan landa.
            För det måste bli en kompromiss.
          </note>
          <note>
            Det var diskussionen, men som sagt ägnades ingen lång tid åt
            den under detta möte.
          </note>
          <note type="speaker">
            Anf. 71 DAG KLACKENBERG (M):
          </note>
          <note>
            Fru talman! Jag har en kort följdfråga till statsministern: Diskuterade
            man då olika bidrag i form av ekonomiska stöd till de länder som
            känner sig mest utsatta?
          </note>
          <note type="speaker">
            Anf. 72 Statsminister STEFAN LÖFVEN (S):
          </note>
          <note>
            Fru talman! Nej, inte alls på den nivån. Det är en diskussion
            som funnits vid andra tillfällen – hur man ska stödja de länder
            dit flest kommer, till exempel, var mer gränsövervakning behövs
            eller vad som nu kan krävas. Någon sådan diskussion fördes över
            huvud taget inte vid detta möte.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2017/18:431 om myggbekämpning
          </note>
          <note type="speaker">
            Anf. 73 Miljöminister KAROLINA SKOG (MP):
          </note>
          <note>
            Fru talman! Lars Beckman har frågat mig vilka åtgärder regeringen
            avser att vidta för att få stopp på myggproblematiken och om regeringen
            avser att ändra villkoren för att söka bidrag för myggbekämpning
            hos Naturvårdsverket. Vidare frågar Lars Beckman vilka åtgärder
            regeringen avser att vidta inom rimlig tid, eftersom effektiv
            myggbekämpning bygger på att regeringen och övriga myndigheter
            agerar i tid. Lars Beckman undrar också vad som är regeringens
            långsiktiga lösning på myggproblematiken och om jag är redo att
            ge tillstånd för bekämpningsmedel i femåriga perioder. Till sist
            undrar Lars Beckman vad jag vill göra för att underlätta boende
            i myggtäta områden.
          </note>
          <note>
            Jag besvarade nyligen en riksdagsfråga med delvis samma innehåll
            som denna interpellation. Regeringen anser, i likhet med den tidigare
            alliansregeringen, att problemen med översvämningsmygg delvis
            är en regio ­ nal fråga och bäst hanteras utifrån regionens unika
            förutsättningar. Reger ­ ingen har tidigare givit finansiellt
            stöd för det förebyggande arbete t med myggbekämpning, dels via
            l andsbygdsprogrammet, dels via Naturvårdsverket. Det finansiella
            stödet är formulerat i regleringsbrevet till Naturvårdsverket
            för innevarande år, i g od tid före myggsäsongen. Inom l andsbygdsprogrammet
            har det under ett antal år funnits bidrag till myggbekämpning
            vid nedre Dalälven. Under våren 2018 kommer Jordbruksverket att
            utlysa ca 3 miljoner kronor för detta ändamål inom ramen för l
            andsbygdsprogrammet. I det långsiktiga arbetet ingår att regeringen
            har skapat noder för kunskap och forskning om metoder för att
            minska förekomsten av översvämningsmygg.
          </note>
          <note>
            Naturvårdsverket har i många år betalat ut stöd för myggbekämpning
            och analyser av bekämpningens effekter. Naturvårdsverket fattar
            beslut om villkoren, och jag har inte fått någon indikation på
            att myndigheten kommer att ändra villkoren för att ansöka om bidrag
            för myggbekämpning. Staten har därmed tagit ansvar under lång
            tid. Den här regeringen har dessutom gjort ytterligare insatser
            jämfört med den tidigare alliansregeringen, bland annat genom
            att utse berörda länsstyrelser till noder för kunskap på området
            och Naturvårdsverket till ansvarig myndighet att bevaka forskningsläget
            vad gäller bekämpning och andra långsiktiga förebyggande åtgärder.
            När det gäller dispens från förbudet att sprida bekämpningsmedel
            från luftfartyg är Naturvårdsverket beslutande myndighet. Om denna
            åtgärd samtidigt på ett betydande sätt kan påverka miljön i ett
            Natura 2000-område, är det samma myndighet, alltså Naturvårdsverket,
            som ska pröva Natura 2000-tillståndet. Om myndigheten bedömer
            att tillstånd initialt inte kan meddelas utan regeringens tillåtelse
            överlämnas frågan till regeringen. Regeringens tillåtlighetsprövning
            enligt 7 kap. 29 § miljöbalken för bekämpning av larver av översvämningsmygg
            i nedre Dalälvens översvämningsvåtmarker pågår, och jag kan inte
            föregripa denna prövning.
          </note>
          <note>
            Den ansökan om dispens och Natura 2000-tillstånd som inkommit
            till Naturvårdsverket gäller för spridning av Vectobac G mot översvämningsmyggor
            vid nedre Dalälven under ett år, alltså under 2018. Naturvårdsverket
            har vidare överlämnat frågan till regeringen om tillåtlighet till
            sådant tillstånd avseende endast 2018. Hur en fråga om tillåtlighet
            till ett Natura 2000-tillstånd avseende fem år skulle bedömas
            kan jag på förhand inte avgöra.
          </note>
          <note type="speaker">
            Anf. 74 LARS BECKMAN (M):
          </note>
          <note>
            Fru talman! Jag tackar statsrådet för svaret. Jag vill också
            passa på att välkomna Föreningen för myggbekämpning som sitter
            på åhörarläktaren och som också hade möjlighet att få tala lite
            grann med statsrådet före denna interpellationsdebatt.
          </note>
          <note>
            Fru talman! Detta borde naturligtvis inte vara en partiskiljande
            fråga, det vill säga att man ska kunna bo och leva i hela Sverige.
            Det kan tyckas självklart för oss att det ska vara så. Men för
            dem som bor i vissa orter i Värmland eller för dem som bor vid
            nedre Dalälven och har upplevt den myggplåga som har funnits under
            lång tid, innan man hittade denna tekniska lösning med bekämpningsmedel,
            är det fruktansvärt.
          </note>
          <note>
            Jag som är född och uppvuxen i Norrbotten och har varit med om
            myggen i Överkalix kan försäkra att det är stor skillnad mellan
            myggen i Överkalix och myggen vid nedre Dalälven. Den stora skillnaden
            är att myggen vid nedre Dalälven är mycket aggressiva och sticker
            direkt.
          </note>
          <note>
            Anledningen till min tidigare skriftliga fråga och denna interpellation
            är naturligtvis att frågan inte är löst inför denna sommar. De
            boende vid nedre Dalälven får nu fundera på hur denna sommar ska
            bli och har dagliga samtal om det.
          </note>
          <note>
            När vi nu snart går in i april ska de boende kunna veta att de
            kommer att ha en myggfri sommar. Men det vet de alltså inte.
          </note>
          <note>
            Jag tycker att det är mycket olyckligt att denna regering har
            sänkt det statliga anslaget. Åsa Romson sänkte anslaget från 4
            till 3 miljoner. Jag tror hon sa att man får förlita sig på vädret.
            Sedan blev det en extrem myggsommar, och jag tror att man betalade
            ut pengar.
          </note>
          <note>
            Nu sägs det att det finns 3,3 miljoner att söka, men i verkligheten
            är det 2,4 miljoner eftersom det krävs 900 000 kronor i medfinansiering.
          </note>
          <note>
            När jag i förra veckan talade med bekämpningsorganisationen inför
            denna interpellationsdebatt om de vet hur man söker, om pengarna
            är fixa ­ de och så vidare sa de att de inte vet det.
          </note>
          <note>
            Det är olyckligt att vi inte har fått till en långsiktig lösning
            på denna fråga. Jag tror också att man kan förvänta sig att det
            inte kommer att bli mindre mygg i Sverige utan att det kommer
            att bli fler platser där dessa myggor kommer att sticka vidare.
            Därför tror jag att vi måste ha en natio ­ nell beredskapsplan
            för det och att det är en nationell fråga.
          </note>
          <note>
            Statsrådet talar om alternativa lösningar i sitt svar. Då kan
            vi till exempel konstatera att kommunen har sagt att de åtgärder
            som man har vidtagit i Forshaga och Deje de senaste fyra åren
            inte har fungerat. Det har inte fungerat med öppna landskap och
            slåtter för att bekämpa myggen, och nu konstaterar man även i
            Värmland att man måste använda bekämpningsmedel.
          </note>
          <note>
            Med stor sannolikhet kan man misstänka att fler kommuner och
            fler regioner kommer att söka pengar från de statliga bidrag som
            har minskat. Det tycker jag är olyckligt. Jag anser att staten
            måste hitta en långsiktig lösning och att vi måste anslå tillräckligt
            mycket pengar. Varför ska staten göra det? Till exempel vid nedre
            Dalälven äger staten nämligen ungefär hälften av de stora områden
            där myggen finns. Det är därför fullt rimligt att staten tar minst
            halva det ekonomiska ansvaret.
          </note>
          <note type="speaker">
            Anf. 75 Miljöminister KAROLINA SKOG (MP):
          </note>
          <note>
            Fru talman! Jag delar helt Lars Beckmans syn att detta är en
            typ av fråga som inte bör vara partiskiljande, och jag konstaterar
            att det inte heller är det. Det är mycket tydligt när man ser
            på historiken. Regeringar har hanterat denna fråga på precis samma
            sätt oavsett vilka partier som har ingått i dessa regeringar.
          </note>
          <note>
            Frågan är delad. Det är ett regionalt ansvar, och det är också
            ett natio ­ nellt ansvar. Därför finns det statliga pengar som
            stöd riktade till de regio ­ ner där man verkligen brottas med
            denna problematik.
          </note>
          <note>
            Det som skiljer den här regeringens agerande från tidigare regeringars
            i den delen är att vi har gjort det tydligare vad gäller ansvarsfördelningen,
            så att det är tydligt att det är Naturvårdsverket som har det
            nationella intresset. Vi har också pekat ut regionala noder för
            kunskapsinsamling och utveckling av metoderna. Detta beror på
            att det för att hitta de rätta metoderna krävs kunskap om landskapets
            utformning och förändringar och att det är där man snabbast samlar
            in signaler från kommuner som har testat någonting och har en
            erfarenhet därifrån. Därför ser vi det som otroligt viktigt att
            det är regionala noder som står för detta utvecklingsarbete.
          </note>
          <note>
            Man ska inte tänka att man löser den här frågan på ett enda sätt
            och sedan kör på om och om igen. Det är i stället viktigt att
            man bygger erfarenhet och anpassar sig om man lär sig mer eller
            om utvecklingen i någon del förändras. Det kommer också ny forskning
            från andra delar av världen, och det är en ingång i Naturvårdsverkets
            uppdrag att följa den så att vi, om det är relevant, får hem den
            kunskapen till Sverige.
          </note>
          <note>
            Återigen: Detta är inte en partiskiljande fråga. Det råder konsensus
            om att detta är ett delat ansvar mellan regionerna och staten,
            och staten är aktiv genom att anslå medel.
          </note>
          <note type="speaker">
            Anf. 76 LARS BECKMAN (M):
          </note>
          <note>
            Fru talman! Låt oss slå fast att det finns en metod som verkligen
            fungerar och att det är bekämpningsmedlet BTI. Om det sedan kommer
            andra bekämpningsmedel eller andra tekniska lösningar tror jag
            inte att någon skulle ha någonting emot det, men än så länge finns
            det ett medel som fungerar. Detta medel är väl beprövat. Man har
            använt det i Tyskland i över 30 år, och man har forskat på det
            väldigt länge. Man har konstaterat att bekämpningsmedlet BTI är
            en naturlig bakterie som angriper just den aggressiva myggan.
          </note>
          <note>
            Jag ska inte säga att statsrådet talar med dubbla tungor, men
            däremot kan jag konstatera att Naturvårdsverket uppenbarligen
            inte har förstått signalerna från regeringen. Du säger nämligen
            att ni agerar på samma sätt som alliansregeringen gjorde, statsrådet.
            Jag läste en intervju med en handläggare på Naturvårdsverket.
            Det handlade om huruvida man borde ge fleråriga tillstånd, och
            handläggaren sa till SVT: Med tanke på att reger ­ ingen på sikt
            vill minska BTI-användningen tycker myndigheten att det är svårt
            att säga ja till flerårig BTI-bekämpning. Det är ett klart och
            tydligt besked från Naturvårdsverket. Om statsrådet har en annan
            uppfattning bör det naturligtvis klargöras för myndigheten.
          </note>
          <note>
            Det är två bitar i detta. Den ena är den långsiktiga finansieringen,
            där staten måste ta minst halva ansvaret, och den andra är de
            fleråriga tillståndsperioderna. En tredje viktig fråga är naturligtvis
            att man inte minskar området där bekämpningen sker, för Sveriges
            mest erfarna myggforskare säger att det då är risk att den bekämpning
            som sker på den andra ytan inte blir tillräckligt effektiv.
          </note>
          <note>
            Den här frågan handlar om de människor som bor i området. Man
            ska kunna ha en dräglig livsmiljö och se fram emot sommaren som
            vi andra gör. Man ska inte behöva känna oro över att sommaren
            blir förstörd av mygg. Men det handlar också om djur, fru talman.
            Det handlar om de kossor, hästar och andra djur som finns i området
            och som naturligtvis också ska ha en dräglig sommar. Det är alltså
            en fråga som handlar om både människor och djur.
          </note>
          <note>
            Det finns nu stora problem inför sommaren. Den organisation som
            ska hantera bekämpningen i sommar har nämligen inte uppfattat
            vem man ska vända sig till för att få medlen, när man ska göra
            det, hur det ska rekvireras och när det ska ske i tiden. Uppenbarligen
            finns det alltså stora kommunikationssvårigheter från våra myndigheter.
          </note>
          <note>
            Regeringen har dessutom skurit ned summan från 4 miljoner till
            2,4 miljoner, och i Värmland har man sagt att det inte funkade.
            De tekniska lösningar som har använts fungerade inte. Det sägs
            till och med i en tidningsartikel i NWT. Det står ”Kommunen pudlar”,
            och sedan:
          </note>
          <note>
            ”– Vi har misslyckats och har inte den kunskap som krävs för
            att bekämpa stickmyggorna.
          </note>
          <note>
            Nu erkänner Forshaga kommun, utan omsvep, att gasolfällor, slyröjning
            och betande kor inte hjälper mot myggplågan.”
          </note>
          <note>
            Det hjälper alltså inte. Det vore därför intressant att höra
            mer från statsrådet om de andra tekniska lösningar, utöver detta,
            som hon antyder i sitt svar.
          </note>
          <note>
            Det finns dock en metod som fungerar. Det finns en metod som
            verkligen hjälper de boende vid nedre Dalälven, i Värmland och
            på andra orter, och det är bekämpningsmedlet BTI. Jag hoppas verkligen
            att statsrådet och regeringen nu kommer till skott så att alla
            som bor i området kan se fram emot en varm, härlig och skön sommar
            – en myggfri sommar, precis som vi andra.
          </note>
          <note type="speaker">
            Anf. 77 Miljöminister KAROLINA SKOG (MP):
          </note>
          <note>
            Fru talman! Nu rör Lars Beckman ihop olika frågor och olika processer
            på ett sätt som jag inte tror hjälper dem som bor i det här området
            och eventuellt lyssnar på debatten.
          </note>
          <note>
            Det finns två olika delar i denna fråga. Den ena handlar om medel,
            alltså pengar, till myggbekämpning. Där har varje regering agerat
            likadant under den senaste tiden: Man har a nslagit medel på två
            sätt, i l andsbygdsprogrammet och till Naturvårdsverket. Som jag
            sa tidigare och som Lars Beckman har skriftligt framför sig har
            vi i vårt regleringsbrev till Naturvårdsverket anslagit dessa
            medel. De finns på plats. Där har regeringen agerat på samma sätt
            som tidigare regeringar.
          </note>
          <note>
            Sedan har vi frågan om miljötillstånd för att få använda ett
            specifikt bekämpningsmedel i ett skyddat naturområde. Det kommer
            underifrån. Vad man söker för, vilket medel man söker för och
            när man söker är en fråga för ansökaren, men det finns en sådan
            ansökan på regeringens bord. Vi handlägger den i laga ordning,
            och jag kan inte kommentera det efter ­ som det är en tillståndsfråga.
          </note>
          <note>
            Återigen: Detta är ingen partiskiljande fråga. Alla är helt överens.
            När vi säger att man ska kunna leva och verka i hela Sverige menar
            vi varje plats i hela Sverige. Det är helt uppenbart en fråga
            om livskvalitet men självklart också om näringsverksamhet och
            möjligheten att leva och verka hela året – inte minst för dem
            som har djur och omsorg om dessa djur.
          </note>
          <note>
            Lika självklart är det när det gäller användningen av kemiska
            bekämpningsmedel. Inte heller här skiljer sig den här regeringen
            från tidigare regeringar, eftersom detta faktiskt baseras på lagstiftning
            som har gällt hela tiden och gäller nu. Man kan i princip sammanfatta
            det som att användningen av bekämpningsmedel ska hållas nere.
            Man ska hela tiden utvärdera och titta på vilka andra metoder
            som kan minimera behovet av bekämpningsmedel. Det behöver inte
            ersättas, men man ska minimera behovet.
          </note>
          <note>
            Man prövar det i en viss ordning; det är därför vi har en särskild
            miljö ­ prövning av dessa ämnen. Det är inte specifikt för den
            här frågan och inte specifikt för den här regeringen, utan det
            är grundläggande principer som är fastslagna i den lag som riksdagen
            har beslutat. Jag ser heller ingen dra ­ matik i den delen – självklart
            ska man inte se på den här frågan statiskt. Bland annat eftersom
            klimatet förändras måste vi ju följa utvecklingen, och vi har
            sett till att det görs via Naturvårdsverket och regionala noder
            så att man får lösningar som funkar på respektive plats.
          </note>
          <note>
            Utöver de medieuppgifter som anförs här finns det även uppgifter
            från respektive länsstyrelse, som också bevakar dessa frågor och
            fungerar som en länk från regionerna in till Naturvårdsverket
            och in till regionen. Där finns redogörelser för vilka erfarenheter
            som finns i regionerna, och jag kan konstatera att dessa rapporter
            inte helt och hållet överensstämmer med det som sägs här i kammaren
            i dag.
          </note>
          <note type="speaker">
            Anf. 78 LARS BECKMAN (M):
          </note>
          <note>
            Fru talman! Låt oss konstatera att det finns ett medel som fungerar
            och att det heter BTI. Det bekämpningsmedlet är prövat i Tyskland,
            och man har forskat på det i över 30 år. Det är ett väldigt bra
            medel som verkligen fungerar.
          </note>
          <note>
            Fru talman! Om man skär ned från 4 miljoner till 2,4 miljoner
            får det naturligtvis konsekvenser, inte så mycket för statens
            budget – om jag ska vara ärlig tror jag att ett par miljoner är
            felräkningspengar, fru talman – men för verksamheten vid nedre
            Dalälven har det väldigt stor betydelse. Det kan innebära skillnaden
            mellan myggplåga och ingen myggplåga. Om man kan bespruta ett
            större område eller ett mindre område kan det göra skillnad när
            det gäller myggplågan. Det har alltså väldigt stor betydelse hur
            regeringen agerar.
          </note>
          <note>
            Sedan kan jag konstatera att statsrådet säger att det inte finns
            någon skillnad mellan partierna. Det tycker jag är bra. Jag tycker
            att det är bra om vi har en samsyn gällande att man ska kunna
            leva och bo överallt i Sverige. Jag kan också notera att regeringens
            myndighet Naturvårdsverket har sagt i en intervju till SVT att
            man inte vill ge fleråriga tillstånd på grund av att regeringen
            vill minska användandet av BTI, det vill säga det bekämpningsmedel
            som faktiskt fungerar.
          </note>
          <note>
            Den dag det finns ett annat bekämpningsmedel eller en annan lösning
            som fungerar vill de som bor vid nedre Dalälven förmodligen inget
            annat än att bekämpningsmedel inte ska användas i deras närområde.
            Men det finns alltså inget annat bekämpningsmedel.
          </note>
          <note>
            Här har staten ett väldigt stort ansvar att se till att man kan
            bo och leva i hela Sverige och att man kan bo och leva vid nedre
            Dalälven. Jag tycker att dessa saker måste komma på plats till
            sommaren i år, av respekt för dem som bor i detta område, så att
            de kan känna sig trygga och veta att de får en fantastiskt härlig
            sommar. Det måste också till en långsiktig lösning som ger andrum
            för ett antal år framåt.
          </note>
          <note type="speaker">
            Anf. 79 Miljöminister KAROLINA SKOG (MP):
          </note>
          <note>
            Fru talman! Som jag har upprepat finns det ingen partiskiljande
            bild av verkligheten. Det är viktigt att vi gemensamt agerar,
            både från nationellt håll och från regionalt håll. Det är otroligt
            viktigt att människor i hela vårt land kan leva gott och se fram
            emot en härlig sommar.
          </note>
          <note>
            Jag vill göra det tydligt, inte minst för dem som berörs lokalt,
            att det i 2018 års regleringsbrev för Naturvårdsverket inte finns
            något tak vad gäller möjligheten att lämna medel för att begränsa
            massförekomst en av översvämningsmyggor från anslaget 1:3 Åtgärder
            för värdefull natur . Man får bedöma läget från år till år och
            ge de medel som krävs. Detta varierar ju oerhört mycket från år
            till år – det är bra att veta för alla som inte har sin hemvist
            i dessa delar och som inte har tydliga erfarenheter.
          </note>
          <note>
            Från regeringens sida har vi sett att det finns möjlighet att
            söka medel. Denna möjlighet är på plats, och sedan hanterar vi
            en specifik åtgärdsfråga med ett speciellt medel.
          </note>
          <note>
            Det finns tydlig erfarenhet från andra länder. Det finns forskningsresultat
            som ger en tydlig bild av att det inte bara finns en enda lösning
            som funkar överallt, utan det finns olika åtgärder som har effekt.
            En del kan fungera tillsammans med bekämpningsmedel och därmed
            minska behovet av att använda bekämpningsmedel, medan andra –
            under vissa geografiska förutsättningar – kan leda så långt att
            man inte alls behöver använda bekämpningsmedel.
          </note>
          <note>
            Självklart ska vi i Sverige titta på alla delar och använda försiktighetsprincipen,
            som är grundläggande i alla åtgärder för miljön och i naturen.
          </note>
          <note>
            Överläggningen var härmed avslutad.
          </note>
          <note>
            § 11 Bordläggning
          </note>
          <note>
            Följande dokument anmäldes och bordlades:
          </note>
          <note>
            Propositioner
          </note>
          <note>
            2017/18:178 Kompletterande bestämmelser till EU:s förordning
            om gasanordningar
          </note>
          <note>
            2017/18:200 En ny lag om företagshemligheter
          </note>
          <note>
            Redogörelse
          </note>
          <note>
            2017/18:RR3 Riksrevisionens redogörelse om revisionsberättelsen
            över Stiftelsen Riksbankens Jubileumsfonds årsredovisning 2017
          </note>
          <note>
            EU-dokument
          </note>
          <note>
            COM(2018) 144 Förslag till Europaparlamentets och rådets förordning
            om långlivade organiska föroreningar (omarbetning)
          </note>
          <note>
            Motioner
          </note>
          <note>
            med anledning av prop. 2017/18:116 En amnesti för explosiva varor
          </note>
          <note>
            2017/18:4010 av Roger Haddad m.fl. (L)
          </note>
          <note>
            med anledning av prop. 2017/18:121 Modernare adoptionsregler
          </note>
          <note>
            2017/18:4002 av Mikael Eskilandersson m.fl. (SD)
          </note>
          <note>
            2017/18:4004 av Christina Örnebjär m.fl. (L)
          </note>
          <note>
            2017/18:4006 av Caroline Szyber m.fl. (KD)
          </note>
          <note>
            2017/18:4007 av Mats Green m.fl. (M, C)
          </note>
          <note>
            § 12 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 23 mars
          </note>
          <note>
            2017/18:448 Miljömärkningen Svanen
          </note>
          <note>
            av Jesper Skalberg Karlsson (M)
          </note>
          <note>
            till statsrådet Per Bolund (MP)
          </note>
          <note>
            2017/18:449 Regeringens jobblöften
          </note>
          <note>
            av Niklas Wykman (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            § 13 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 23 mars
          </note>
          <note>
            2017/18:1082 Förvaltningen av den svenska vildsvinsstammen
          </note>
          <note>
            av Boriana Åberg (M)
          </note>
          <note>
            till statsrådet Sven-Erik Bucht (S)
          </note>
          <note>
            2017/18:1083 Möjligheten för jägare att sälja viltkött direkt
            till konsumenter
          </note>
          <note>
            av Åsa Coenraads (M)
          </note>
          <note>
            till statsrådet Sven-Erik Bucht (S)
          </note>
          <note>
            2017/18:1084 Åtgärder för nyanlända
          </note>
          <note>
            av Christian Holm Barenfeld (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2017/18:1085 Arbetsförmedlingen
          </note>
          <note>
            av Jan Ericson (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2017/18:1086 Extratjänster
          </note>
          <note>
            av Jessika Roswall (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2017/18:1087 A-traktorers betydelse för unga på landsbygden
          </note>
          <note>
            av Ann-Britt Åsebol (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:1088 Böneutrop
          </note>
          <note>
            av Katarina Brännström (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2017/18:1089 Underhåll av vägar
          </note>
          <note>
            av Jessica Rosencrantz (M)
          </note>
          <note>
            till statsrådet Tomas Eneroth (S)
          </note>
          <note>
            2017/18:1090 Systembolagets uppdrag
          </note>
          <note>
            av Lars Hjälmered (M)
          </note>
          <note>
            till socialminister Annika Strandhäll (S)
          </note>
          <note>
            2017/18:1091 Arbetskonflikten i Göteborgs hamn
          </note>
          <note>
            av Lars Hjälmered (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2017/18:1092 Nordiskt forskningssamarbete om missbruk och beroendefrågor
          </note>
          <note>
            av Penilla Gunther (KD)
          </note>
          <note>
            till socialminister Annika Strandhäll (S)
          </note>
          <note>
            § 14 Kammaren åtskildes kl. 14.23.
          </note>
          <note>
            Sammanträdet leddes
          </note>
          <note>
            av andre vice talmannen från dess början till ajourneringen kl.
            12.46 och
          </note>
          <note>
            av tredje vice talmannen därefter till dess slut.
          </note>
          <note>
            Vid protokollet
          </note>
          <note>
            TUULA ZETTERMAN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Anmälan om fördröjt svar på interpellation
          </note>
          <note>
            § 2 Ärenden för hänvisning till utskott
          </note>
          <note>
            § 3 Ärenden för bordläggning
          </note>
          <note>
            § 4 Svar på interpellation 2017/18:441 om Turkiets agerande i
            Afrin
          </note>
          <note>
            Anf. 1 Utrikesminister MARGOT WALLSTRÖM (S)
          </note>
          <note>
            Anf. 2 YASMINE POSIO NILSSON (V)
          </note>
          <note>
            Anf. 3 Utrikesminister MARGOT WALLSTRÖM (S)
          </note>
          <note>
            Anf. 4 YASMINE POSIO NILSSON (V)
          </note>
          <note>
            Anf. 5 Utrikesminister MARGOT WALLSTRÖM (S)
          </note>
          <note>
            Anf. 6 YASMINE POSIO NILSSON (V)
          </note>
          <note>
            Anf. 7 Utrikesminister MARGOT WALLSTRÖM (S)
          </note>
          <note>
            § 5 Svar på interpellation 2017/18:398 om en svag skatteunderlagstillväxt
          </note>
          <note>
            Anf. 8 Finansminister MAGDALENA ANDERSSON (S)
          </note>
          <note>
            Anf. 9 LOTTA FINSTORP (M)
          </note>
          <note>
            Anf. 10 Finansminister MAGDALENA ANDERSSON (S)
          </note>
          <note>
            Anf. 11 LOTTA FINSTORP (M)
          </note>
          <note>
            Anf. 12 Finansminister MAGDALENA ANDERSSON (S)
          </note>
          <note>
            Anf. 13 LOTTA FINSTORP (M)
          </note>
          <note>
            Anf. 14 Finansminister MAGDALENA ANDERSSON (S)
          </note>
          <note>
            § 6 Svar på interpellation 2017/18:388 om satellituppskjutning
            och rymdstrategi
          </note>
          <note>
            Anf. 15 Statsrådet HELENE HELLMARK KNUTSSON (S)
          </note>
          <note>
            Anf. 16 PENILLA GUNTHER (KD)
          </note>
          <note>
            Anf. 17 Statsrådet HELENE HELLMARK KNUTSSON (S)
          </note>
          <note>
            Anf. 18 PENILLA GUNTHER (KD)
          </note>
          <note>
            Anf. 19 Statsrådet HELENE HELLMARK KNUTSSON (S)
          </note>
          <note>
            Anf. 20 PENILLA GUNTHER (KD)
          </note>
          <note>
            Anf. 21 Statsrådet HELENE HELLMARK KNUTSSON (S)
          </note>
          <note>
            § 7 Svar på interpellation 2017/18:386 om svensk gruvnäring och
            cirkulär ekonomi
          </note>
          <note>
            Anf. 22 Närings- och innovationsminister MIKAEL DAMBERG (S)
          </note>
          <note>
            Anf. 23 PENILLA GUNTHER (KD)
          </note>
          <note>
            Anf. 24 Närings- och innovationsminister MIKAEL DAMBERG (S)
          </note>
          <note>
            Anf. 25 PENILLA GUNTHER (KD)
          </note>
          <note>
            Anf. 26 Närings- och innovationsminister MIKAEL DAMBERG (S)
          </note>
          <note>
            Anf. 27 PENILLA GUNTHER (KD)
          </note>
          <note>
            Anf. 28 Närings- och innovationsminister MIKAEL DAMBERG (S)
          </note>
          <note>
            § 8 Svar på interpellation 2017/18:434 om böneutrop
          </note>
          <note>
            Anf. 29 Kultur- och demokratiminister ALICE BAH KUHNKE (MP)
          </note>
          <note>
            Anf. 30 RICHARD JOMSHOF (SD)
          </note>
          <note>
            Anf. 31 Kultur- och demokratiminister ALICE BAH KUHNKE (MP)
          </note>
          <note>
            Anf. 32 RICHARD JOMSHOF (SD)
          </note>
          <note>
            Anf. 33 Kultur- och demokratiminister ALICE BAH KUHNKE (MP)
          </note>
          <note>
            Anf. 34 RICHARD JOMSHOF (SD)
          </note>
          <note>
            Anf. 35 Kultur- och demokratiminister ALICE BAH KUHNKE (MP)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 9 Återrapportering från Europeiska rådets möte
          </note>
          <note>
            Anf. 36 Statsminister STEFAN LÖFVEN (S)
          </note>
          <note>
            Anf. 37 KARIN ENSTRÖM (M)
          </note>
          <note>
            Anf. 38 Statsminister STEFAN LÖFVEN (S)
          </note>
          <note>
            Anf. 39 KARIN ENSTRÖM (M)
          </note>
          <note>
            Anf. 40 Statsminister STEFAN LÖFVEN (S)
          </note>
          <note>
            Anf. 41 JONAS SJÖSTEDT (V)
          </note>
          <note>
            Anf. 42 Statsminister STEFAN LÖFVEN (S)
          </note>
          <note>
            Anf. 43 JONAS SJÖSTEDT (V)
          </note>
          <note>
            Anf. 44 Statsminister STEFAN LÖFVEN (S)
          </note>
          <note>
            Anf. 45 SVEN-OLOF SÄLLSTRÖM (SD)
          </note>
          <note>
            Anf. 46 Statsminister STEFAN LÖFVEN (S)
          </note>
          <note>
            Anf. 47 SVEN-OLOF SÄLLSTRÖM (SD)
          </note>
          <note>
            Anf. 48 Statsminister STEFAN LÖFVEN (S)
          </note>
          <note>
            Anf. 49 MARIE GRANLUND (S)
          </note>
          <note>
            Anf. 50 Statsminister STEFAN LÖFVEN (S)
          </note>
          <note>
            Anf. 51 MARIE GRANLUND (S)
          </note>
          <note>
            Anf. 52 Statsminister STEFAN LÖFVEN (S)
          </note>
          <note>
            Anf. 53 ESKIL ERLANDSSON (C)
          </note>
          <note>
            Anf. 54 Statsminister STEFAN LÖFVEN (S)
          </note>
          <note>
            Anf. 55 ESKIL ERLANDSSON (C)
          </note>
          <note>
            Anf. 56 Statsminister STEFAN LÖFVEN (S)
          </note>
          <note>
            Anf. 57 BARBRO WESTERHOLM (L)
          </note>
          <note>
            Anf. 58 Statsminister STEFAN LÖFVEN (S)
          </note>
          <note>
            Anf. 59 BARBRO WESTERHOLM (L)
          </note>
          <note>
            Anf. 60 Statsminister STEFAN LÖFVEN (S)
          </note>
          <note>
            Anf. 61 ARON MODIG (KD)
          </note>
          <note>
            Anf. 62 Statsminister STEFAN LÖFVEN (S)
          </note>
          <note>
            Anf. 63 ARON MODIG (KD)
          </note>
          <note>
            Anf. 64 Statsminister STEFAN LÖFVEN (S)
          </note>
          <note>
            Anf. 65 JONAS ERIKSSON (MP)
          </note>
          <note>
            Anf. 66 Statsminister STEFAN LÖFVEN (S)
          </note>
          <note>
            Anf. 67 JONAS ERIKSSON (MP)
          </note>
          <note>
            Anf. 68 Statsminister STEFAN LÖFVEN (S)
          </note>
          <note>
            Anf. 69 DAG KLACKENBERG (M)
          </note>
          <note>
            Anf. 70 Statsminister STEFAN LÖFVEN (S)
          </note>
          <note>
            Anf. 71 DAG KLACKENBERG (M)
          </note>
          <note>
            Anf. 72 Statsminister STEFAN LÖFVEN (S)
          </note>
          <note>
            § 10 Svar på interpellation 2017/18:431 om myggbekämpning
          </note>
          <note>
            Anf. 73 Miljöminister KAROLINA SKOG (MP)
          </note>
          <note>
            Anf. 74 LARS BECKMAN (M)
          </note>
          <note>
            Anf. 75 Miljöminister KAROLINA SKOG (MP)
          </note>
          <note>
            Anf. 76 LARS BECKMAN (M)
          </note>
          <note>
            Anf. 77 Miljöminister KAROLINA SKOG (MP)
          </note>
          <note>
            Anf. 78 LARS BECKMAN (M)
          </note>
          <note>
            Anf. 79 Miljöminister KAROLINA SKOG (MP)
          </note>
          <note>
            § 11 Bordläggning
          </note>
          <note>
            § 12 Anmälan om interpellationer
          </note>
          <note>
            § 13 Anmälan om frågor för skriftliga svar
          </note>
          <note>
            § 14 Kammaren åtskildes kl. 14.23.
          </note>
          <note>
            Tryck: Elanders Sverige AB, Vällingby 2018
          </note>
        </div>
      </body>
    </text>
  </TEI>
</teiCorpus>
