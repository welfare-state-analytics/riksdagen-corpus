<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201617</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201617</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201617--58</head>
          <docDate when="2017-01-20 00:00:00">2017-01-20 00:00:00</docDate>
        </div>
      </front>
      <body>
        <div>
          <note>
            § 1 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2016/17:222
          </note>
          <note>
            Till riksdagen
          </note>
          <note>
            Interpellation 2016/17: 222 Fyrverkerier
          </note>
          <note>
            av Marie Granlund (S)
          </note>
          <note>
            Interpellationen kommer inte hinna besvaras inom tidsfristen.
          </note>
          <note>
            Skälet till dröjsmålet är tjänsteresor och andra sedan tidigare
            inbokade arrangemang.
          </note>
          <note>
            Interpellationen kommer att besvaras den 3 februari 2017.
          </note>
          <note>
            Stockholm den 17 januari 2017
          </note>
          <note>
            Justitiedepartementet
          </note>
          <note>
            Anders Ygeman
          </note>
          <note>
            Interpellation 2016/17:227
          </note>
          <note>
            Till riksdagen
          </note>
          <note>
            Interpellation 2016/17: 22 7 Otryggheten i Malmö och Skåne
          </note>
          <note>
            av Ann-Charlotte Hammar Johnsson (M)
          </note>
          <note>
            Interpellationen kommer inte hinna besvaras inom tidsfristen.
          </note>
          <note>
            Skälet till dröjsmålet är tjänsteresor och andra sedan tidigare
            inbokade arrangemang.
          </note>
          <note>
            Interpellationen kommer att besvaras den 3 februari 2017.
          </note>
          <note>
            Stockholm den 17 januari 2017
          </note>
          <note>
            Justitiedepartementet
          </note>
          <note>
            Anders Ygeman
          </note>
          <note>
            Interpellation 2016/17:229
          </note>
          <note>
            Till riksdagen
          </note>
          <note>
            Interpellation 2016/17: 22 9 Utvärdering av sjöfyllerilagen
          </note>
          <note>
            av Maria Stockhaus (M)
          </note>
          <note>
            Interpellationen kommer att besvaras fredagen den 3 mars 2017.
          </note>
          <note>
            Skälet till dröjsmålet är sedan tidigare inbokade arrangemang.
          </note>
          <note>
            Stockholm den 17 januari 2017
          </note>
          <note>
            Justitiedepartementet
          </note>
          <note>
            Morgan Johansson
          </note>
          <note>
            § 2 Anmälan om faktapromemoria
          </note>
          <note>
            Talmannen anmäl de att följande faktapromemoria om förslag från
            Europeiska kommissionen hade kommit in och överlämnats till utskott:
          </note>
          <note>
            2016/17:FPM55 Anpassning av regler för genomförande av EU-rätten
            på EU-nivå KOM(2016) 798 , KOM(2016) 799 till konstitutionsutskottet
          </note>
          <note>
            § 3 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Motioner
          </note>
          <note>
            2016/17:3581 till skatteutskottet
          </note>
          <note>
            2016/17:35 78 till utrikesutskottet
          </note>
          <note>
            2016/17: 3586, 3590, 3594 och 3599 till utrikesutskottet
          </note>
          <note>
            2016/17: 3585, 3589, 3593 och 3596 till utrikesutskottet
          </note>
          <note>
            2016/17: 3580, 3591 och 3595 till utrikesutskottet
          </note>
          <note>
            EU-dokument
          </note>
          <note>
            KOM(2016 ) 854 till finansutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 15 mars .
          </note>
          <note>
            KOM(201 7 ) 1 1 till arbetsmarknads utskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 15 mars .
          </note>
          <note>
            § 4 Svar på interpellation 2016/17:161 om statliga beredskapsjobb
          </note>
          <note type="speaker">
            Anf. 1 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Christian Holm Barenfeld har frågat mig varför jag
            och regeringen prioriterar dessa statliga beredskapsjobb i stället
            för jobb som skapas av efterfrågan i RUT-branschen.
          </note>
          <note>
            Regeringen har gjort satsningar på RUT-avdraget genom att utvidga
            det till att omfatta fler sektorer. Sedan den 1 augusti i år omfattar
            RUT-avdraget även ytterligare trädgårdstjänster, flyttjänster
            och it-tjänster. Efter regeringens förslag i budgetpropositionen
            för 2017 kommer RUT-avdraget från och med årsskiftet att även
            inkludera reparationer och underhåll av vitvaror. Skatteverkets
            senaste uppgifter indikerar att användandet av RUT-avdraget är
            det högsta någonsin. Det är positivt att personer får arbete på
            den reguljära arbetsmarknaden.
          </note>
          <note>
            Samtidigt som utvecklingen i den svenska ekonomin och på arbetsmarknaden
            är mycket positiv finns det även i fortsättningen utmaningar bland
            annat till följd av förra årets rekordstora flyktingmottagande.
            En betydande andel av de nyanlända som nu ska etablera sig på
            arbetsmarknaden har kort utbildning. För dessa personer kan ett
            jobb med en subven ­ tion vara en möjlig väg in på arbetsmarknaden.
            Erfarenhet visar att det främst är privata företag som använt
            sig av subventionerade anställningar. Regeringen anser att det
            nu är dags att även staten genom de statliga myndigheterna tar
            sitt ansvar och erbjuder jobb med lägre kvalifikationskrav för
            att ge fler personer som står långt ifrån arbetsmarknaden ett
            framtida arbete, arbetslivserfarenhet och lön.
          </note>
          <note>
            Det finns en mängd arbetsuppgifter inom de statliga myndigheterna
            som i dag inte utförs alls. De moderna beredskapsjobben i staten
            ska bestå av arbetsuppgifter med lägre kvalifikationskrav som
            i dag inte utförs alls eller i otillräcklig omfattning.
          </note>
          <note type="speaker">
            Anf. 2 CHRISTIAN HOLM BARENFELD (M):
          </note>
          <note>
            Herr talman! Jag tackar ministern för svaret på min interpellation,
            som jag av olika anledningar har skrivit.
          </note>
          <note>
            Det diskuteras mycket om alltifrån beredskapsjobb till andra
            av reger ­ ingen konstruerade arbetsmarknadsinsatser, vilket inte
            behöver vara så illa i alla lägen. Men för beredskapsjobben har
            regeringen ett mål på 500 under 2017 och 5 000 fram till 2020.
            Om de jobben kommer att få samma utveckling som andra reformer
            som regeringen har sjösatt, till exempel 35 000 utlovade beredskapsjobb
            som blev ett par hundra när mer än halva mandatperioden har passerat,
            är det inte så bra för dem som jobben avser. Samtidigt har vi
            sett att reformen av RUT-avdraget har skapat många nya jobb och
            nya företag. För många personer innebär detta det första jobbet,
            och för många är det också det första jobbet i Sverige.
          </note>
          <note>
            RUT-avdraget kommer att omfatta fler sektorer. Det är tur för
            reger ­ ingen att Alliansen ställer krav. Denna fråga drevs inte
            av regeringen, och regeringens budgetpartner Vänsterpartiet drev
            en linje som var helt tvärt ­ emot. Regeringen har skurit ned
            på beloppet i RUT-avdraget. Rätt ska vara rätt. Därför föreslår
            Moderaterna en tredubbling i budgeten för RUT-avdraget.
          </note>
          <note>
            Detta förslag lägger vi inte fram bara för att det är skoj utan
            för att vi har sett att RUT ger verkan, resultat, jobb och en
            väg in på arbetsmarknaden för personer som under lång tid har
            stått långt ifrån arbetsmarknaden. Vi kan förvisso se att det
            går bra för Sverige och framför allt för dem som står nära arbetsmarknaden
            och har det lätt, men vi ser samtidigt att de som står långt ifrån
            arbetsmarknaden blir fler och hamnar ännu läng ­ re från arbetsmarknaden.
            Jag har därför svårt att förstå varför man väljer att lägga krutet
            på statliga beredskapsjobb i stället för på riktiga jobb i en
            växande bransch. Denna bransch har med hjälp av RUT-avdraget gått
            från att i stor utsträckning vara svart till att vara vit.
          </note>
          <note>
            Antalet som gör RUT-avdrag har ökat konstant sedan det infördes.
            Men nu kan vi se att antalet inte ökar i samma omfattning, och
            det finns tydliga indikationer från branschen att det finns en
            oro för att behöva göra neddragningar.
          </note>
          <note>
            Det är alltså fråga om 500 statliga beredskapsjobb 2017 och 5
            000 fram till 2020. Detta ska vara i kombination med traineejobb
            och annat som inte har levererats. Dessutom avvecklas den så kallade
            sysselsättningsfasen. Den har ersatts av utanförskap snarare än
            av sysselsättning.
          </note>
          <note>
            Det vi kan se från regeringens sida är en konstant politik som
            leder till att jobben blir färre. Alla oberoende bedömare gör
            bedömningen att reger ­ ingens budget leder till färre jobb i
            Sverige. Jag vill höra lite mer från mi ­ nistern om dessa frågor.
          </note>
          <note type="speaker">
            Anf. 3 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Låt mig börja med att återge en oberoende bedömare.
            Kreditvärderingsinstitutet Moodys presenterade i går en bedömning
            av Sverige. Man sa att Sverige sticker ut som ett land som har
            gjort i princip allt rätt när det gäller att öka tillväxten. Sverige
            är en oas i en orolig omvärld med en stark utveckling på arbetsmarknaden.
          </note>
          <note>
            Det finns andra rankningar där Sverige hamnar mycket högt när
            det gäller viljan att investera och innovationskraft. Det råder
            i dag en mycket hög investeringstakt i det privata näringslivet.
            Det visar en tilltro till den ekonomiska politiken som regeringen
            för. Det är alltså inte sant att en lång rad oberoende bedömare
            skulle döma ut svensk jobbpolitik. Tvärtom! Verkligheten visar
            att det finns en stark tillväxt av nya jobb, och Sverige bedöms
            vara ett land med mycket stark konkurrenskraft och med en god
            politik för tillväxt.
          </note>
          <note>
            Det viktigaste är att skapa nya riktiga jobb i både privat och
            offentlig sektor. Det sker just nu i mycket god takt. 120 000
            fler personer har ett jobb sedan den här regeringen tillträdde.
          </note>
          <note>
            Men det finns också stora utmaningar. De utmaningarna har förändrats
            sedan alliansregeringens tid till den situation som råder nu.
            När den gamla regeringen styrde var det mycket hög ungdomsarbetslöshet.
            Även ungdomar med gymnasieutbildning hade svårt att få jobb. Så
            är det inte längre. Ungdomsarbetslösheten sjunker mycket snabbt.
            I princip kan sägas att ungdomar med gymnasiekompetens kommer
            i normalfallet att snart få arbete.
          </note>
          <note>
            Däremot finns det en ny grupp med många nyanlända med mycket
            låg och dålig skolbakgrund. Det är naturligtvis en särskild utmaning
            när det gäller att komma in på den svenska arbetsmarknaden.
          </note>
          <note>
            RUT-avdragen är en subvention som utgår i form av skatteavdrag,
            och de går framför allt till privat sektor. Den reformen har varit
            lyckosam. Regeringen bygger ut, och RUT fortsätter att växa. Där
            får många sitt första jobb. Även personer med lägre kvalifikationer
            kan komma in på arbetsmarknaden den vägen. Det är bra!
          </note>
          <note>
            När jag pratar med de privata arbetsgivarna säger de ofta att
            de gärna tar ansvar för att skapa jobb till dem som står långt
            från arbetsmarknaden. De välkomnar subventioner i form av till
            exempel RUT-avdrag för att få bättre ekonomi i detta. De säger
            också att staten måste sopa rent framför egen dörr. Staten är
            sämst på att anställa personer som står långt från ar ­ bets ­
            marknaden.
          </note>
          <note>
            Så kan vi inte ha det. Därför inrättar vi också moderna, statliga
            beredskapsjobb för att staten ska göra sitt för att bidra till
            att också de som står långt från arbetsmarknaden får ett arbete
            och en lön att försörja sig på.
          </note>
          <note type="speaker">
            Anf. 4 CHRISTIAN HOLM BARENFELD (M):
          </note>
          <note>
            Herr talman! Jag sa precis att det går bra för Sverige på många
            områd ­ en. Vi är i en högkonjunktur. Vi hade under åtta år en
            ansvarsfull allians ­ regering. Det är bara att läsa alla bedömningar
            som gjordes; det var inte så att finansministern och andra ministrar
            blev speciellt kritiserade interna ­ tionellt under den dåvarande
            globala finanskrisen.
          </note>
          <note>
            Det är ändå en väsentlig skillnad, Ylva Johansson, när vi nu
            har en högkonjunktur. Vi ser hur utanförskapet ökar och allt fler
            står långt från arbetsmarknaden samtidigt som de som har nära
            till arbetsmarknaden får jobb. Det är en viss skillnad när man
            har en global finanskris. Vi vet ju hur det såg ut i vår omvärld,
            där man sparade sig ur krisen, medan Sverige genom det vi gjort
            ändå hade så pass stabila finanser att vi faktiskt kunde investera
            oss ur krisen.
          </note>
          <note>
            En viktig sak var jobbskatteavdragen, som Ylva Johansson och
            hennes partikamrater vid varje tillfälle valde att rösta emot:
            1, 2, 3, 4 och 5. Men när man får ta ansvar för landet inser man
            att de inte kan avskaffas, för de var ju bra.
          </note>
          <note>
            Det är roligt att Ylva Johansson nu säger så positiva saker om
            RUT-avdraget, för går man tillbaka i historien har varken socialdemokrater,
            vänsterpartister eller för den delen Ylva Johansson personligen
            prisat RUT-avdraget. Det pratades om pigavdrag och allt annat,
            som man då inte ville ha.
          </note>
          <note>
            Men det man gör nu är ändå att man urholkar det beloppsmässigt.
            Däremot lyckades Alliansen sätta press på regeringen och se till
            att det utökas till fler områden, och jag tycker att det är väldigt
            bra att regeringen är med på det. Det finns alltså positiva saker
            med att vi kan göra överenskommelser med regeringen, och det är
            därför vi gör det i väntan på att vi ska kom ­ ma i regeringsställning.
          </note>
          <note>
            Det är nog inte så att man dömer ut Sverige som land, utan Sverige
            är fortfarande ett bra land. Men det är de facto så att när regeringens
            budget presenterades menade de oberoende bedömarna – om jag inte
            minns fel även Finanspolitiska rådet – att den skulle leda till
            färre jobb. Och när man i denna tid presenterar en budget som
            bedöms leda till färre jobb borde man nog vara på sin vakt.
          </note>
          <note>
            Det regeringen också gör är att höja skatter. Man gör det dyrare
            och mer riskabelt att anställa. I det avseendet ser jag att man
            snarare försvårar för framför allt dem som står långt från arbetsmarknaden.
          </note>
          <note>
            Det är väl bra om staten, kommunerna och landstingen tar sitt
            ansvar; kommuner och landsting tillhör ju oftast de största arbetsgivarna.
            Samtidigt är det i den privata sektorn som de flesta jobb skapas.
          </note>
          <note>
            I RUT-branschen finns många personer med låg utbildning som stått
            långt från arbetsmarknaden, är unga och har kommit till Sverige
            nyligen. Det oroar mig att man i stället för att prioritera RUT-avdraget
            och förbättra och förenkla det prioriterar statliga beredskapsjobb.
            Jag tror inte att det löser de problem vi står inför.
          </note>
          <note type="speaker">
            Anf. 5 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Moderaternas bekymmer är ju att deras bedömningar
            sällan slår in. Man sa att om arbetsgivaravgiften för unga återställdes
            till en normal nivå i stället för att lägga 20 miljarder per år
            på ineffektiva subventioner skulle ungdomsarbetslösheten öka.
            Vi gjorde det, och ungdomsarbetslösheten har sjunkit.
          </note>
          <note>
            Man sa att en anständig ersättning för arbetslösa i arbetslöshetsförsäkringen
            skulle få arbetslösheten att öka. Vi höjde taket i a-kassan, och
            arbetslösheten fortsätter att sjunka.
          </note>
          <note>
            Man har upprepade gånger undrat vem som ska vilja anställa i
            Stefan Löfvens Sverige, det Sverige som styrs av den här rödgröna
            regeringen. Det är alldeles uppenbart att väldigt många vill anställa:
            120 000 personer fler har jobb, och vi har över 100 000 lediga
            jobb, varav en majoritet är svåra att tillsätta. Det finns uppenbarligen
            ett skriande behov av personer med rätt kompetens; många vill
            uppenbarligen anställa. Moderaternas problem är alltså att deras
            domedagsprofetior inte visar sig stämma med verkligheten.
          </note>
          <note>
            Det var ju så, Christian Holm Barenfeld, att det var ett överskott
            i stats ­ finanserna på 70 miljarder när ni tog över regeringsmakten.
            Ni lämnade sedan över med ett minus på 60 miljarder. Det är facit
            av ert regeringsinne ­ hav.
          </note>
          <note>
            Nu har vi, 2015 och 2016, levererat överskott i statens finanser
            trots att Sverige tog emot fler flyktingar under 2015 än något
            OECD-land någonsin har gjort, och trots att vi gjort rekordstora
            satsningar på att stärka välfärden med 10 nya välfärdsmiljarder.
            Vi klarar av att både hålla i pengarna och säkerställa att vi
            kan investera i jobb och välfärd.
          </note>
          <note>
            Herr talman! Christian Holm Barenfeld är uppenbarligen missnöjd
            med socialdemokratin i opposition. Där är vi faktiskt överens;
            jag tycker också att socialdemokratin är väsentligt bättre i regeringsställning
            än i opposition.
          </note>
          <note type="speaker">
            Anf. 6 CHRISTIAN HOLM BARENFELD (M):
          </note>
          <note>
            Herr talman! Jag tycker väl att det kan finnas brister hos Socialdemokraterna
            när de är i opposition, men jag kommer att göra mitt yttersta
            för att de ska få återgå till den positionen i framtiden. Men
            det är en annan sak, och vi kan också ha en finanspolitisk debatt
            här kring många olika frågor.
          </note>
          <note>
            Nu är vi i en högkonjunktur, och det är viss skillnad jämfört
            med när man har gått igenom den största globala finanskrisen i
            modern tid. Det var ju ändå det som hände i slutet av Alliansens
            första mandatperiod och sedan dominerade ganska stort under den
            andra.
          </note>
          <note>
            Samtidigt var det faktiskt så att Alliansen investerade. Vi såg
            till att den som arbetade fick behålla mer av lönen i sin plånbok,
            något som reger ­ ingen med Ylva Johansson – än så länge i alla
            fall – låter vara kvar. Men vi betade också av statsskulden rejält.
            Det är inte guld och gröna skogar i dag heller, utan det finns
            många tecken som oroar i statens ekonomi.
          </note>
          <note>
            Om vi lägger fokus på arbetsmarknadsområdet och de rapporter
            vi ser kan vi konstatera att arbetslösheten nu, framför allt tack
            vare högkonjunkturen, minskar på många områden, men inte för dem
            som står långt ifrån. De indikationer som kommer är samtidigt
            att detta inte kommer att fortsätta, utan arbetslösheten börjar
            stiga igen i slutet av mandatperioden.
          </note>
          <note>
            Det är oroande, framför allt om man då har en situation där regeringen
            gång efter annan presenterar förslag som gör det mindre lönsamt
            att arbeta och mer lönsamt att inte arbeta, samtidigt som man
            dessutom försvårar, fördyrar och gör det mindre attraktivt att
            driva och starta företag och an ­ ställa. Det oroar mig, och det
            tycker jag att vi bör diskutera än mer fram ­ över.
          </note>
          <note type="speaker">
            Anf. 7 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Det är nödvändigt, menar jag, att även föra en diskussion
            om den ekonomiska politiken när man diskuterar jobben. Arbetsmarknadspolitik
            kommer aldrig att vara lösningen på arbetslösheten. Det måste
            föras en ekonomisk politik och en samlad politik för en stark
            tillväxt och nya jobb så att arbetsgivare kan och vill eft erf
            råga arbetskraft – det är A och O .
          </note>
          <note>
            Arbetsmarknadspolitiken har också sin roll att spela för att
            hjälpa människor att få arbete och för att hjälpa arbetsgivare
            att hitta personer med rätt kompetens. Men ekonomisk tillväxt
            är helt nödvändigt.
          </note>
          <note>
            Det är ju inte så, som Christian Holm Barenfeld vill göra gällande,
            att Sverige bara rider på en våg. Jag återkommer igen till kreditvärderingsinstitutet
            Moodys, som i går sa att Sverige sticker ut i jämförelse med andra
            länder genom att göra i princip allting rätt, på område efter
            område, när det gäller att skapa tillväxt. Det ger inte en bild
            av att Sverige liksom glider med tillsammans med alla andra länder
            som det går bra för.
          </note>
          <note>
            Moodys säger också att Sverige är som en oas i en orolig omvärld,
            där företag faktiskt vågar investera. Så ja, vi har en högkonjunktur,
            men regeringen för också rätt politik för att vi ska kunna dra
            nytta av högkonjunkturen och skapa så många jobb som möjligt.
          </note>
          <note>
            Vi har en mycket stark utveckling, men den kommer inte alla till
            del. Därför behövs också riktade insatser, till exempel subventioner
            för RUT-tjänster och subventioner för statliga moderna beredskapsjobb.
          </note>
          <note>
            Överläggningen var härmed avslutad.
          </note>
          <note>
            § 5 Svar på interpellation 2016/17:166 om delegationen för att
            bryta långtidsarbetslöshet
          </note>
          <note type="speaker">
            Anf. 8 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Christian Holm Barenfeld har frågat mig vilken inverkan
            den nya delegationen kommer att ha när det gäller att bryta långtidsarbetslöshet
            och underlätta för nyanlända att komma i arbete.
          </note>
          <note>
            Det snabbt växande antalet deltagare i Arbetsförmedlingens etableringsuppdrag
            innebär att antalet i arbetskraften som varit kort tid i landet
            kommer att öka. Eftersom det kan ta längre tid för nyanlända att
            etablera sig på arbetsmarknaden kan denna situation komma att
            motverka en nedgång i arbetslösheten. Den situation som Sverige
            befinner sig i innebär såväl utmaningar som möjligheter. Regeringen
            har identifierat ett antal områden som behöver utvecklas och förstärkas
            för att bygga ett samhälle som håller ihop och för att motverka
            segregation. Det handlar om långsiktiga reformer, såsom investeringar
            i jobb, utbildning, boende, välfärd och jämlikhet.
          </note>
          <note>
            För att kunna bryta segregationsmekanismer och lyfta socialt
            utsatta områden har regeringen initierat ett reformprogram som
            kommer att pågå mellan 2017 och 2025. Reformprogrammet innehåller
            fem utvecklingsområden, där minskad långtidsarbetslöshet är ett.
            Regeringen avser att under 2017 tillsätta en delegation som bland
            annat ska arbeta för att skapa jobb, minska trångboddhet och med
            andra åtgärder för en förbättrad välfärd. Delegationens utvecklingsarbete
            är bara en del i regeringens arbete med att bekämpa långtidsarbetslösheten.
          </note>
          <note>
            Arbete är nyckeln till nyanländas etablering i Sverige. Arbete
            ger, förutom egenförsörjning, möjligheter att utveckla kunskaperna
            i det svenska språket och om det svenska samhället. Sedan regeringen
            tillträdde har sysselsättningen ökat med 120 000 personer. Över
            hälften av ökningen har tillkommit bland utrikes födda.
          </note>
          <note>
            Trots den goda utvecklingen är det problematiskt att en allt
            större andel av de arbetslösa har en svag ställning på arbetsmarknaden
            och därmed riskerar att fastna i långtidsarbetslöshet. Det gäller
            framför allt personer födda utanför Europa och de personer som
            saknar en fullföljd gymnasieutbildning.
          </note>
          <note>
            När det gäller nyanlända är det särskilt viktigt att de samlade
            insatserna för mottagande och etablering fungerar väl. Regeringen
            har vidtagit åtgärder och avser att vidta ytterligare åtgärder
            i syfte att öka möjligheterna för nyanlända att etablera sig på
            arbetsmarknaden. Bland annat har målgruppen för både train eejobben
            och yrkesintroduktions anställningarna vidgats så att även nyanlända
            ska kunna ta del av insatserna. I syfte att stärka incitamenten
            för att utveckla nyanländas språkkunskaper och för att fler ska
            kunna få ett arbete har instegsjobben utvecklats så att stödet
            går att kombinera med flera typer av utbildning i svenska. Regeringen
            har gett Tillväxtverket i uppdrag att utifrån företagens behov
            stödja utvecklingen av modeller som kan öka arbetsgivares benägenhet
            att anställa nyanlända och personer som har varit utan arbete
            en längre tid. Uppdraget är ett led i regeringens arbete med att
            skapa förutsättningar för fler enkla jobb och enklare vägar till
            jobb i näringslivet.
          </note>
          <note>
            Regeringen har dessutom gett statliga myndigheter i uppdrag att
            ta emot nyanlända arbetssökande på praktik. Genom förslagen i
            budgetpropositionen för 2017 öppnar regeringen dessutom för nya
            möjligheter till arbete för nyanlända genom bland annat moderna
            beredskapsjobb i staten och en utvidgning av extratjänsterna.
            Garantiprogrammen och nystartsjobben ska effektiviseras. Avsaknad
            av körkort är för många ett hinder för jobb. Regeringen har därför
            beslutat att utreda möjligheten till lån för körkortsutbildning
            med avsikten att förslaget ska genomföras under mandatperioden.
            Etableringsinsatserna ska också förbättras genom en effektivisering
            av etableringsuppdraget, förstärkta resurser till Arbetsförmedlingen
            och ökad samverkan för nyanländas etablering.
          </note>
          <note>
            Även utbildningssystemet måste ha förmåga att möta personer med
            omfattande utbildningsbehov och rusta dem med de kunskaper som
            efterfrågas på arbetsmarknaden. För att stärka människors jobbchanser
            och förbättra matchningen på arbetsmarknaden har regeringen inlett
            ett nytt kunskapslyft med en satsning som fullt utbyggd omfattar
            c a 70 000 platser. Regeringen har även gjort en satsning på utökade
            resurser till kompletterande utbildningar för personer med avslutad
            utländsk utbildning.
          </note>
          <note>
            Sammantaget har regeringen vidtagit och föreslagit flera olika
            åtgärder för att underlätta etableringen av nyanlända på arbetsmarknaden
            men också motverka och förhindra att personer fastnar i långtidsarbetslöshet.
          </note>
          <note type="speaker">
            Anf. 9 CHRISTIAN HOLM BARENFELD (M):
          </note>
          <note>
            Herr talman! Jag får även i denna debatt börja med att tacka
            för svaret på min interpellation. Jag skrev den när jag tog del
            av statistik från Arbetsförmedlingen under slutet av förra året,
            där vi kunde se att långtidsarbetslösheten i Sverige ökar. Vi
            vet att utmaningarna med att integrera många av de nyanlända i
            Sverige är mycket stora. Utan rätt insatser riskerar långtidsarbetslösheten
            att bita sig fast på väldigt höga nivåer.
          </note>
          <note>
            I regeringen är det arbetsmarknads- och etableringsministern
            som har ansvar för frågor rörande arbetsmarknadspolitiken och
            nyanländas etablering. Som ministern sa i sitt svar har regeringen
            för avsikt att under 2017 tillsätta en delegation som ska bidra
            till att vända utvecklingen i utsatta områden – en delegation
            som ”bland annat ska arbeta för att skapa jobb, minska trångboddhet
            och med andra åtgärde r för en förbättrad välfärd”. I en interpellationsdebatt
            som jag hade med samordningsminister Ibrahim Baylan i november
            förra året klargjorde han att delegationen bland annat ska arbeta
            med att knäcka långtidsarbetslösheten.
          </note>
          <note>
            Jag skulle vilja veta: Vilken inverkan kommer den nya delegationen
            att ha när det gäller att bryta långtidsarbetslösheten och underlätta
            för nyanlända att komma i arbete? Finns det några beräkningar
            – siffror och antal – om hur många nyanlända regeringen tror kommer
            att komma i arbete genom denna insats? Socialdemokraterna och
            Ylva Johansson var inför valet väldigt tydliga med att lova reformer
            och resultat. Däremot har det väl varit lite varierat med leveransen,
            för att uttrycka det snällt och diplomatiskt.
          </note>
          <note>
            Även i svaret här tar regeringen upp extratjänster och annat.
            Det skulle ju levereras 32 000 traineejobb under mandatperioden.
            I december, när mer än halva mandatperioden hade gått, hade det
            blivit 245. Det skulle bli 20 000 extratjänster, vilket man sedan
            skulle utöka. Det behövs kanske inte riktigt än, för det är bara
            1 662 personer som faktiskt har fått extratjänster. Snabbspåren
            för etableringen av nyanlända med utbildning eller speciell kompetens
            har införts, vilket är en bra grej. Men dessvärre är det bara
            en mikroskopisk andel av de nyanlända som deltar i detta.
          </note>
          <note>
            Därtill avvecklar man sysselsättningsfasen. Det kan man i och
            för sig göra, men då är det viktigt att man har ett alternativ,
            och något sådant finns inte. Resultatet blir därför att de personer
            som har varit i sysselsättningsfasen återanpassas till passivitet
            och utanförskap. Där finns det mycket att önska.
          </note>
          <note>
            Därutöver har vi RUT-avdraget, som vi diskuterade i den förra
            interpellationsdebatten. Vi vet att alla dessa delar är viktiga
            för att fler ska komma i arbete bland dem som står långt ifrån
            arbetsmarknaden. Men vi ser samtidigt att det inte ger resultat.
            245 av 32 000 når väl knappt upp till godkänt?
          </note>
          <note>
            Hur har Ylva Johansson och regeringen resonerat om vad målen
            är, och vilka beräkningar och utredningar har man gjort för att
            säkerställa att det ska bli verkstad och leverans och inte mer
            av traineejobbsluftslott, som låter bra på en pressträff men ger
            låg verkan för dem som de verkligen är avsedda för och som är
            i stort behov av att komma in på arbetsmarknaden?
          </note>
          <note type="speaker">
            Anf. 10 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Det måste vara svårt att vara moderat och försöka
            hitta saker att ta upp. Det är klart att Sverige har problem,
            så jag säger inte att det inte går att hitta negativa saker i
            vårt samhälle, men utvecklingen går väldigt tydligt åt rätt håll.
            Då försöker man hitta ett annat sätt att beskriva verkligheten.
          </note>
          <note>
            Sanningen är ju den att när vi tillträdde var det skyhög ungdomsarbetslöshet.
            Den var så hög att Sverige fick EU-stöd för att få bukt med den
            – andra länder i Europeiska unionen betalade för Sverige för att
            vi inte själva klarade av att lösa och knäcka ungdomsarbetslösheten.
            Det var skämmigt, tycker jag, att Sverige skulle behöva hamna
            där.
          </note>
          <note>
            Nu är vi i en situation där vi har en snabbt sjunkande arbetslöshet
            bland ungdomar. Vi har den lägsta ungdomsarbetslösheten på 13
            år, och det g år tydligt i rätt riktning. Ingen är gladare än
            jag över att många ungdomar inte behöver någon arbetsmarknadspolitisk
            åtgärd utan får jobb ändå. Precis som jag sa i vår tidigare debatt
            är den ekonomiska politiken helt avgörande. Arbetsmarknadspolitiken
            spelar också en roll, men helt avgörande är att det finns en efterfrågan
            på arbetskraft ute i samhället, och det gör det. De privata investeringarna
            är mycket höga, och de offentliga investeringarna är också mycket
            höga.
          </note>
          <note>
            Vi lovade också en sjunkande arbetslöshet totalt sett. Det levererar
            vi också. Det är precis vad som händer: Arbetslösheten sjunker
            trots att vi har väldigt många nytillträdande på arbetsmarknaden.
            Trots att många av dem inte har de kvalifikationer som normalt
            krävs på arbetsmarknaden har vi en sjunkande arbetslöshet, vilket
            är mycket glädjande. Vi i regeringen levererar alltså i fråga
            om våra viktigaste vallöften. Det är alldeles tydligt.
          </note>
          <note>
            Vi kan se på de personer som har svårast att komma i arbete.
            En del av dem är förstås nyanlända, men alla är inte nyanlända.
            Många har bott i Sverige länge. En del har aldrig kommit in på
            arbetsmarknaden – så har det varit under väldigt många års tid.
            Vi vet, av både forskning och erfarenhet, att samverkan är A och
            O när man ska lösa situationen för de personerna. Då kan man inte
            arbeta i stuprör. Då måste man få olika aktörer att dra åt samma
            håll och samlas kring individens förutsättningar, problem och
            möjligheter. Det kan till exempel handla om att kommunen arbetar
            tillsammans med Arbetsförmedlingen. Ibland är ett bostadsbolag
            med. Det kan handla om Försäkringskassan. Det kan handla om den
            ideella sektorn. Det kan handla om folkhögskolor och andra utbildningsanordnare.
            Lösningarna ser lite olika ut. Men det som är utmärkande är väldigt
            ofta att man kan samarbeta och använda resurserna gemensamt så
            att människor inte ramlar mellan stolarna.
          </note>
          <note>
            Där kommer delegationen in – den är ännu inte tillsatt. Vad det
            handlar om är inte att man ska ta över allt det arbete som redan
            görs, som ska göras och som behöver göras ännu bättre av till
            exempel Arbetsförmedlingen, utan det handlar om att se till att
            man kan samordna resurserna på ett ännu bättre sätt. När det gäller
            ungdomarna har vi redan sjösatt ett sådant sam ­ arbete – man
            kan säga att det inspireras av Delegationen för unga till ar ­
            bete. Men när det gäller vissa områden med de allra största sociala
            utma ­ ningarna är det ännu mer som behöver göras. Det är där
            den här delega ­ ­ tionen kommer in. Det handlar om att få ut
            mer effekt av de resurser som redan satsas.
          </note>
          <note type="speaker">
            Anf. 11 CHRISTIAN HOLM BARENFELD (M):
          </note>
          <note>
            Herr talman! När det gäller vikten av ekonomisk politik och tillväxt
            för att jobben ska bli fler delar jag, kanske till skillnad från
            regeringens samarbetspartier, Ylva Johanssons bild. Tillväxt är
            något som vi måste ha. Det är oerhört viktigt för att jobben ska
            finnas. Det är nämligen inte arbetsmarknadspolitiken som skapar
            jobb. Däremot kan den på vissa sätt vara ett smörjmedel.
          </note>
          <note>
            Men det är ändå oroande. Nu pratar vi mycket om personer som
            står långt från arbetsmarknaden. Som vi har sagt många gånger
            tidigare är det så här: För den som har nära till arbetsmarknaden,
            den som har låga trösklar, den som har en god utbildning och den
            som är etablerad på arbetsmarknaden i vårt land är det i nuläget
            inte några stora problem. Men när det gäller dem som inte har
            varit på arbetsmarknaden eller som har varit utanför arbetsmarknaden
            under en längre tid eller dem, en ganska sto r mängd, som har
            kommit till Sverige under de senaste åren ser vi att utanförskapet
            ökar. De blir fler; de närmar sig väl miljonen.
          </note>
          <note>
            Om vi inte gör någonting ganska drastiskt och snabbt är risken
            att situationen förvärras. Därtill riskerar många andra utmaningar,
            som kanske inte ligger på arbetsmarknadsutskottets bord, att uppstå.
          </note>
          <note>
            Jag har absolut inget emot att man tillsätter en delegation.
            Anledningen till att jag skrev interpellationen var att det har
            varit lite oklart exakt vad den ska leda till och hur regeringen
            har tänkt. Jag ville bara få reda på hur regeringen tänkt, om
            det finns något mål och om man ser på de väldigt många personer
            som står väldigt långt från arbetsmarknaden.
          </note>
          <note>
            Vi kan ha mål om arbetslösheten totalt och så vidare, men det
            är viktigt att vi ser till att de som inte har ett jobb och de
            som inte har haft ett jobb kommer ut i arbete. Där tycker jag
            att regeringen lämnar en del att önska. En rad andra förslag tycker
            jag är direkt kontraproduktiva.
          </note>
          <note>
            Återigen tycker jag att det är oerhört viktigt att regeringen
            börjar leverera när det gäller jobbskapande åtgärder. Det är väl
            inte ovanligt – och det är inte orimligt – att regeringen och
            Socialdemokraterna kritiserar förslag som kommer från Moderaterna
            och väljer att lägga fram andra förslag. Men det är väl så att
            bara alliansregeringens jobbskatteavdrag under första året ledde
            till fler nya arbetstillfällen än vad den nuvarande regeringens
            samtliga arbetsmarknadspolitiska insatser, reformer och program
            har lett till.
          </note>
          <note>
            Man behöver kanske inte rabbla upp siffrorna igen. Men det är
            ett faktum att det är mikroskopiska delar av de löften som Ylva
            Johansson, Stefan Löfven och andra inom Socialdemokraterna gav
            inför valet 2014 som man nu har levererat, exempelvis 245 av 35
            000 traineejobb.
          </note>
          <note type="speaker">
            Anf. 12 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Det är inte sant att vi alltid kritiserar förslag
            från opposi ­ tionen. Ibland har oppositionen bra förslag. Då
            tar vi till oss dem. Så bör en bra regering agera, tycker jag.
            Det finns många områden där Sverige mår bra av ett bredare samarbete.
            Det är också bra att partier kan kompromissa för att genomföra
            det som Sverige behöver. Det tycker jag är bra, och så tycker
            jag att man ska jobba.
          </note>
          <note>
            Jag säger det igen – jag har sagt det många gånger: Regeringen
            har inget egenintresse av att ha så många ungdomar som möjligt
            i en arbetsmarknadspolitisk åtgärd. När ungdomsarbetslösheten
            snabbt minskar av att ungdomar får jobb på den reguljära arbetsmarknaden
            tycker jag att det är bättre än att de har en arbetsmarknadspolitisk
            åtgärd i form av ett traineejobb. Detta är ingenting jag sörjer.
          </note>
          <note>
            Men, herr talman, jag kommer tillbaka till att jag också vill
            förstå Moderaternas politik för att på riktigt veta hur man tänker.
            Då vill jag passa på att ställa en fråga till Christian Holm Barenfeld.
            Det är en fråga som jag ännu inte har fått svar på från Moderaterna.
            Det är frågan om incitamenten för den som står långt från arbetsmarknaden
            och som är arbetslös.
          </note>
          <note>
            Moderaterna argumenterar för att den som är nyanländ i Sverige
            och som är arbetslös och deltar i etableringsuppdraget ska kunna
            få dubbel ersättning. Man ska alltså kunna ta ett jobb och få
            full lön samtidigt som man behåller hela sin ersättning i etableringsuppdraget.
            Det skulle ge incitament för människor att ta ett jobb. När det
            gäller arbetslösa som har ersättning från arbetslöshetsförsäkringen,
            a-kassan, argumenterar Moderaterna för att man ska sänka ersättningen
            för dem. Man ska alltså sänka taket, så att de får ut mindre pengar.
            Det skulle ge incitament för fler arbetslösa att ta ett jobb.
          </note>
          <note>
            Jag kan förstå de teoretiska resonemangen bakom båda tankarna.
            Men det jag inte förstår är hur man kan ha dem samtidigt. Hur
            är egentligen Moderaternas syn i fråga om incitament för arbetslösa
            att komma i arbete? Är det bra att man så att säga kan få dubbel
            ersättning, eller är det bra att man har låg ersättning?
          </note>
          <note type="speaker">
            Anf. 13 CHRISTIAN HOLM BARENFELD (M):
          </note>
          <note>
            Herr talman! Det är väl bra att regeringen inte är negativ till
            allt som oppositionen säger. Vi levererar en massa bra förslag
            där jag gärna skulle få stöd från regeringen. Det handlar bland
            annat om att se till att utanförskapet minskar och att de som
            befinner sig långt från arbetsmarknaden kommer in på arbetsmarknaden.
          </note>
          <note>
            Vi vill genomföra en förstajobbet anställning. Jag tycker att
            det vore bra om regeringen kunde återställa och möjligen utöka
            beloppen i RUT-avdraget. Man kan sänka kostnader och skatter för
            att anställa. Och det handlar om regler när det gäller att driva
            företag. Man kan framför allt avstå från de skadliga förslagen
            och skadliga skattehöjningar som leder till att det snarare blir
            färre jobb än fler.
          </note>
          <note>
            När det gäller incitament är det rimliga att bidraget ska dras
            ned när man har en inkomst. Men problemet är att vi hamnar i situationer
            där det är extremt stora marginaleffekter. I vissa fall är det
            direkt olönsamt att ta ett jobb. Det kanske inte är så i extremt
            många fall. Men det finns fall där det är missgynnande att ta
            ett arbete. Det finns fall där det inte alls är lönsamt. Sedan
            finns det fall där det är en väldigt låg lönsamhet i att gå från
            att inte arbeta till att arbeta. Det är en av delarna. Den viktiga
            delen, som vi säger, är att det oavsett var man befinner sig alltid
            ska vara mer lönsamt att arbeta än att inte arbeta. Sedan är de
            svenska systemen ganska omfattande och ganska komplicerade. Det
            gör att det blir lite olika förslag i olika delar. Men grunden
            bör vara att man ska få mer pengar i plånboken när man tar ett
            arbete. Det är det som Alliansen hela tiden …
          </note>
          <note type="speaker">
            Anf. 14 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Tack, Christian Holm Barenfeld, för svaret, men
            det kvarstår ändå frågor. Det är ju så i dag att det i varje fall
            lönar sig att ta ett arbete jämfört med att få etablerings er
            sättning, a-kassa eller annat stöd, utom just när det gäller deltidsstämplingen.
            Men den håller vi att på att lösa så att det också där alltid
            ska löna sig att ta ett arbete, för jag tror att det är ett viktigt
            incitament.
          </note>
          <note>
            Det ska alltid löna sig att arbeta, men det är också viktigt
            att vi alltid ställer krav på människor att arbeta. Det ska inte
            vara ett fritt val om man ska ta ett jobb eller om man ska leva
            på någon annan typ av försörjning. Det är det inte. Alla människor
            som kan arbeta måste arbeta, så det är inte bara en incitamentsfråga.
          </note>
          <note>
            Vi röstade i december om Moderaternas förslag som innebar att
            om man har ersättning från etableringsuppdraget ska man inte bara
            kunna job ­ ba extra utan att det påverkas – så är det i dag –
            utan man ska även kunna ta ett fulltidsarbete utan att det påverkar
            ersättningen.
          </note>
          <note>
            Jag tror att det är väldigt olyckligt med den typen av dubbla
            signaler, som om personer som är nyanlända i Sverige skulle behöva
            andra typer av incitament än de som har bott här längre tid. Jag
            tror precis tvärtom; vi ska ha så lika system som möjligt, och
            jag kommer att återkomma till riksdagen med fler förslag som jämställer
            så att vi kan ställa samma krav på nyanlända som vi gör på alla
            andra arbetslösa och förstås också erbjuda samma typ av stöd och
            möjligheter att få hjälp att komma i arbete.
          </note>
          <note>
            Överläggningen var härmed avslutad.
          </note>
          <note>
            § 6 Svar på interpellationerna 2016/17:202 och 203 om anställningsskyddet
            i LAS
          </note>
          <note type="speaker">
            Anf. 15 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Helén Pettersson har frågat mig om jag har för avsikt
            att göra förändringar i LAS så att lagstiftningen återigen skyddar
            anställningen för Sveriges löntagare.
          </note>
          <note>
            Annelie Karlsson har frågat mig om jag har för avsikt att vidta
            åtgärder för att LAS återigen ska skydda anställningen för löntagare.
          </note>
          <note>
            Interpellanternas frågor ställs mot bakgrund av den nyligen meddelade
            domen i Arbetsdomstolen, där ett antal anställda i en butik blev
            erbjudna fortsatt anställning i en arbetsbristsituation men med
            ett lägre arbetstidsmått – så kallad hyvling.
          </note>
          <note>
            En utgångspunkt i den svenska arbetsmarknadsmodellen är att arbetsgivaren
            har rätt att leda och fördela arbetet. Samtidigt innebär den svenska
            modellen också att arbetstagarorganisationerna har stor möjlighet
            och ansvar att säkerställa att arbetstagarnas intressen tas till
            vara, till exempel i en arbetsbristsituation.
          </note>
          <note>
            Vid arbetsbrist är arbetsgivaren skyldig att om möjligt erbjuda
            skälig omplacering innan uppsägning får ske, i enlighet med LAS.
            Ett erbjudande om omplacering behöver inte ges i turordning och
            kan innebära försäm ­ rade villkor, till exempel i form av ett
            lägre arbetstidsmått. Om däremot uppsägning faktiskt sker måste
            arbetsgivaren tillämpa turordningsreglerna i LAS.
          </note>
          <note>
            Heltid ska vara norm på arbetsmarknaden. Alla som jobbar i Sverige
            ska kunna leva på sin lön. Jag ser därför allvarligt på när enskilda
            hamnar i en situation där de har svårt att försörja sig och planera
            sin framtid, trots att de arbetar. Det gäller inte minst för kvinnor
            , som arbetar deltid i större utsträckning än män.
          </note>
          <note>
            En risk med hyvling är att den kan inverka negativt på sysselsättningen
            och omställningsförmågan på svensk arbetsmark nad, om anställda
            tvingas gå ned i arbetstid utan reell möjlighet att ersätta den
            förlorade arbetstiden med annat arbete. Att det potentiella arbetsutbudet
            inte utnyttjas leder till samhällsekonomiska förluster.
          </note>
          <note>
            Mot bakgrund av den svenska modellens funktionssätt är det min
            förhoppning att arbetsmarknadens parter hittar en ändamålsenlig
            lösning av frågan. Regeringen följer utvecklingen av frågan om
            hyvling nära. Jag har också nyligen bjudit in berörda arbetsmarknadens
            parter för att informera mig mer om läget.
          </note>
          <note>
            Anf. 16 HELÉN PETTERSSON i Umeå (S):
          </note>
          <note>
            Herr talman! Tack, ministern, för svaret! Begreppet ”hyvling”
            som vi diskuterar innebär alltså att arbetsgivare sänker arbetstid
            för de anställda generellt på en arbetsplats. Det normala vid
            arbetsbrist har annars varit att man kallar facket till förhandling
            om de nedskärningar som man behöver göra, och till grund för de
            förhandlingarna ligger turordningsreglerna i LAS, lagen om anställningsskydd.
          </note>
          <note>
            Detta är liksom ryggraden i den svenska arbetsmarknadslagstiftningen.
            Det är det som försäkrar arbetstagare mot arbetsgivares godtycke.
            Det är lagen som ger tryggheten att kunna påtala brister och problem
            på en arbetsplats utan att du för den sakens skull behöver vara
            den första som får gå vid arbetsbrist. Det är lagen som ger trygghet
            i anställning – trodde vi.
          </note>
          <note>
            Arbetsbrist och uppsägningar kommer alltid att förekomma på arbetsmarknaden.
            Men lagen har varit garanten för att det sker under ordnade former.
            Med Arbetsdomstolens nya tolkning kan alltså hyvling av arbetstid
            ske utan facklig förhandling och utan hänsyn till turordningsregler,
            utan någon ordning och reda.
          </note>
          <note>
            För de arbetstagare som drabbas av detta finns det alltså inte
            längre någon trygghet att finna i lagen och inga regler att luta
            sig emot. Jag anser att det är en stor lucka som har blottlagts
            i lagstiftningen.
          </note>
          <note>
            Den anställda som drabbas har väldigt lite eller ingenting att
            sätta emot när detta sker. Hyvling är nämligen numera enligt Arbetsdomstolen
            likställt med omplacering, och vi vet att tackar du nej till en
            omplacering blir du av med din anställning, och du får dessutom
            karens i a-kassan. Ingen har råd att säga nej.
          </note>
          <note>
            Enligt mig är arbetsbrist det enda rimliga sättet att se på behovet
            av att minska antalet arbetade timmar på en arbetsplats, och då
            ska det förhandlas. Det blir orimligt att se det på ett annat
            sätt.
          </note>
          <note>
            Den svenska modellen vilar på lagstiftning i grunden och, utöver
            detta, kollektivavtal mellan parterna. Lagstiftningen är en grund
            som gäller alla på svensk arbetsmarknad. Kollektivavtalen gäller
            för de arbetsplatser där sådana avtal finns.
          </note>
          <note>
            I dag finns det lite olika siffror på hur många människor som
            arbetar på arbetsplatser utan kollektivavtal i Sverige, men lågt
            räknat är det nog runt 500 000 som jobbar på arbetsplatser utan
            avtal. Då är lagen den enda regleringen. Att lämna över den här
            frågan till parterna kan därför möjligen, och jag menar verkligen
            möjligen, hjälpa dem som jobbar på arbetsplatser som omfattas
            av kollektivavtal. Men det är ganska många som kommer att stå
            utanför. Möjligheten att förhandla fram starka skrivningar om
            anställningstrygghet i kollektivavtal varierar också från bransch
            till bransch.
          </note>
          <note>
            Jag välkomnar att ministern har bjudit in arbetsmarknadens parter
            för att diskutera hur de kan komma vidare och få skrivningar om
            detta, men jag anser ändå fortfarande att grundtryggheten i lagen
            om anställningsskydd behöver stärkas.
          </note>
          <note type="speaker">
            Anf. 17 ANNELIE KARLSSON (S):
          </note>
          <note>
            Herr talman! Tack för svaret, arbetsmarknadsminister Ylva Johansson!
          </note>
          <note>
            Det domen i Arbetsdomstolen visar är att dagens lagstiftning
            bara skyddar anställningen som sådan och inte antalet timmar.
            Det har inte bara Handelsanställda nu fått erfara, utan det har
            också andra sedan domen föll i slutet av november fått erfara.
          </note>
          <note>
            Arbetsgivare väljer att göra en omorganisation, och de kan helt
            godtyckligt halvera tjänsten för den man vill bli av med utan
            någon hänsyn till hur länge personen i fråga har jobbat och utan
            att ge någon tid för den enskilda att ställa om sig. Detta tillåter
            nu vår lagstiftning, och det är enligt mitt sätt att se det helt
            orimligt, vilket även Helén Pettersson beskrev i sitt inlägg.
          </note>
          <note>
            Vi vet att berörda fackförbund kommer att göra vad de kan för
            att tillsammans med sina motparter reglera frågan i sina kollektivavtal.
            Men det viktiga är att det lagstiftaren tillåter ansvarar också
            lagstiftaren för. De företag som, precis som Helén Pettersson
            redogjorde för, herr talman, på grund av medvetna beslut eller
            okunskap står utanför kollektivavtalsmodellen kommer att kunna
            tillåtas att hyvla sina anställdas timmar på ett sätt som kanske
            framtidens kollektivavtal skulle kunna förbjuda.
          </note>
          <note>
            De uppåt 15 procent av de anställda på den privata arbetsmarknaden
            som saknar kollektivavtal skulle vi på det sättet kunna göra rättslösa.
            Över en halv miljon anställda skulle vara utan skydd.
          </note>
          <note>
            Lagstiftaren lägger bottenplattan, och parterna bygger på. Det
            är den ordningen vi har. Om man i förhandlingar ska få in nya
            skrivningar i avtalet gissar jag att det är en fråga som parterna
            inte kommer att vara helt överens om. Det visas ju i praktiken
            att arbetsgivare har haft en vilja att göra de här hyvlingarna,
            och det innebär i förhandlingen att fackföreningarna eventuellt
            kommer att behöva sälja någonting annat för att få in detta i
            kollektivavtalen. Så fungerar ju förhandlingar i praktiken.
          </note>
          <note>
            Jag tycker att det är orimligt att fackföreningarna nu ska behöva
            strida för att få tillbaka den ordning som lagstiftnin gen har
            gett rätt till sedan 70 ‑ talet. Lagstiftningen har tjänat oss
            väl. Den har skapat ordning och reda, och den har gett trygghet
            genom att löntagare har samma förutsättningar.
          </note>
          <note>
            Som lagstiftare har vi inte alls haft någon ambition att ändra
            den delen, i alla fall inte vi socialdemokrater. Arbetsdomstolen
            har däremot gett oss anledning att se över lagen nu. Den måste
            stärkas för att återigen bli ett skydd för anställda. Lagen om
            anställningsskydd ska vara just lagen om anställningsskydd – inte
            bara lagen om anställning, som den har kommit att bli efter den
            här domen.
          </note>
          <note>
            Jag hoppas att vi kan vara överens både om problembeskrivningen
            och om att det finns behov av att åtgärda det här.
          </note>
          <note type="speaker">
            Anf. 18 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Tack, Helén Pettersson och Annelie Karlsson, för
            att ni ställer en mycket viktig fråga!
          </note>
          <note>
            Domen i AD har upprört många och är en fråga som diskuteras just
            nu. Jag har självklart tagit del av domen. Jag har ingen som helst
            anledning att recensera eller kommentera den, men det är alldeles
            klart att det finns olika perspektiv som man kan säga lite grann
            krockar med varandra.
          </note>
          <note>
            Å ena sidan kan man vid en omorganisation inte alltid få ett
            jobb med samma eller motsvarande villkor som det förra. Det är
            ganska självklart. Å andra sidan är det i en situation med arbetsbrist
            naturligtvis olyckligt att erfaren arbetskraft inte kommer ut
            på arbetsmarknaden.
          </note>
          <note>
            Vi har nu en situation i Sverige med över 100 000 lediga jobb.
            Här och nu talar vi mycket om handeln. Inom handeln vittnar arbetsgivare
            om hur jobbigt det är att hela tiden lära upp ny personal. Man
            skulle vilja ha mer erfaren personal att anställa. Det är klart
            att i en situation där erfaren personal i stället jobbar färre
            timmar kommer inte de övriga timmarna vare sig individen till
            del i form av lön och inkomst eller arbetsmarknaden till del i
            form av erfaren arbetskraft som kan utföra arbete. Jag tycker
            att situationen är bekymmersam, och det finns verkligen anledning
            att diskutera den här frågan.
          </note>
          <note>
            Innan jag går vidare i min bedömning vill jag tala med de berörda
            parterna, inte minst de som varit involverade i den dom som är
            aktuell och som har föranlett interpellationerna. Jag har därför
            bett att få träffa Handelsanställdas förbund, KFO och Svensk Handel.
            De kommer alla vid olika tillfällen att komma till mig för att
            diskutera, och jag ser fram emot att ta del av deras syn på situationen
            och på utmaningar och möjligheter i branschen men också hur man
            ser på framtida vägar framåt för att kunna använda arbetskraften
            så väl som möjligt men också ge individen goda möjligheter till
            trygghet och försörjning.
          </note>
          <note>
            Anf. 19 HELÉN PETTERSSON i Umeå (S):
          </note>
          <note>
            Herr talman! Tack, ministern! Jag välkomnar verkligen de samtalen
            och det initiativ till samtal med parterna som ministern har tagit.
          </note>
          <note>
            Som ministern säger har debatten kommit att handla mycket om
            just handeln. Jag vill göra ett medskick: Det här är en större
            fråga om mer än handeln. Det finns fler branscher, till exempel
            fastighetsbranschen och hotell och restaurang, och det finns ingenting
            som hindrar att man applicerar detta på precis vilken arbetsplats
            som helst eftersom det är en dom från Arbetsdomstolen som gäller
            generellt på svensk arbetsmarknad. Fler parter behöver nog involveras
            i detta.
          </note>
          <note>
            En annan sak som ministern nämner i sitt svar är att detta också
            är en uppenbar jämställdhetsfråga. I de branscher där hyvling
            redan nu har blivit ett begrepp som man känner till, där jobbar
            många kvinnor. Man har lägre löner, mer av tillfälliga anställningar
            och sämre anställningsvillkor än i många andra delar av svensk
            arbetsmarknad. Hyvling har inte bara en direkteffekt i form av
            mindre inkomst just denna månad eller framöver utan kommer också
            att ha effekt på de framtida pensionerna, och de effekterna blir
            stora. Enda sättet att hantera de stora skillnaderna mellan kvinnor
            och män när det gäller pensioner är att vi tar tag i det redan
            för dem som är i arbetslivet så att kvinnor och män har samma
            villkor där. Det är en dimen ­ sion som man behöver ta med sig
            in i de här samtalen.
          </note>
          <note>
            Jag vill också understryka det som Annelie Karlsson tar upp i
            sitt inlägg om vad som händer när man för in nya frågor i kollektivavtal.
            Det gör man på bekostnad av någonting annat eftersom det är ett
            givande och ett tagande. Jag har svårt att försvara att man ska
            sälja någon av de rättigheter som man har lyckats förhandla sig
            till inom olika branschavtal för att täppa till ett hål i en lagstiftning
            som vi i denna lokal ansvarar för att den ska vara så stark som
            den är avsedd att vara. Det är också ett medskick.
          </note>
          <note>
            Om man inte täpper till för hyvling i lagstiftningen är det att
            acceptera att arbetstagare i vissa delar av svensk arbetsmarknad
            står helt utan anställningstrygghet. Det är att acceptera att
            godtycket får större utbredning på arbetsplatserna och att många
            människor blir helt beroende av att försöka få jobba extra timmar
            hos sin arbetsgivare för att få ihop vardagen och få en rimlig
            inkomst och därför alltid måste stå till arbetsgivarens förfogande.
            Det är inte alls så jag ser ett modernt arbetsliv och en modern
            arbetsmarknad.
          </note>
          <note>
            Jag önskar verkligen arbetsmarknadsministern lycka till i samtalen
            som ska komma. Jag hoppas att de utvidgas. Men jag hoppas också
            att vi kommer att landa i ett förslag till en förstärkning av
            lagen om anställningsskydd så att den faktiskt blir ett reellt
            skydd för alla på svensk arbetsmarknad.
          </note>
          <note type="speaker">
            Anf. 20 ANNELIE KARLSSON (S):
          </note>
          <note>
            Herr talman! Det känns bra att vi har en arbetsmarknadsminister
            som precis som jag och Helén Pettersson ser behovet av stark lagstiftning.
            Det känns bra att vi är överens om att en stark lag om anställningsskydd
            kommer att behövas på den framtida arbetsmarknaden.
          </note>
          <note>
            Jag har hanterat många ärenden genom åren som facklig företrädare
            där LAS har varit avgörande för de resultat som vi har fått i
            förhandlingar. Man har kunnat hänvisa till först in sist ut. Man
            har kunnat göra avtalsturordningar och skydda den kompetens som
            krävs för att företaget ska fungera. Det har funnits en självklar
            ordning som har gett stabilitet och trygghet åt de anställda.
            Det är den ordningen som vi måste se till att fortsätta ha på
            svensk arbetsmarknad. Det är en ordning som ett välfärdsland som
            Sverige förtjänar.
          </note>
          <note>
            Jag har redan hört om privata vårdföretag i Helsingborg som har
            hyvlat på hemtjänsten. Man har hyvlat på vårdföretag i Halmstad.
            Man har hyvlat i Falkenberg. Det förekommer alltså redan nu en
            rörelse i alldeles fel riktning, vilket gör mig helt övertygad
            om det här behovet.
          </note>
          <note>
            Jag träffade så sent som i går eftermiddag företrädare för Kommunal
            i Hässleholm hemma i min valkrets. De hade redan känt av att arbetsgivare
            hade läst domen och börjat använda sig av den. Jag vill med det
            understryka behovet för arbetsmarknadsministern. Människor ute
            i landet väntar på oss. Det är vi som ska skapa förutsättningar
            för en fortsatt trygg arbetsmarknad och skydda löntagares anställningar.
          </note>
          <note>
            Jag tycker precis som Helén Pettersson att det är föredömligt
            att ministern träffar parterna. Jag ser fram emot ett gott resultat,
            och jag ser fram emot att vi kommer att kunna skydda anställda
            genom en stark lagstiftning även i framtiden.
          </note>
          <note type="speaker">
            Anf. 21 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Jag tar också del av den oro som Annelie Karlsson
            och Helén Pettersson ger uttryck för här. Det är många löntagare
            som känner oro för hur det ska bli i framtiden med deras jobb
            och deras arbetsplatser, och det gäller företrädesvis kvinnor
            och kvinnodominerade branscher.
          </note>
          <note>
            För den som lyssnar på debatten är det viktigt att poängtera
            att ingen lagändring är gjord. Regeringen har inte ändrat LAS
            för att tillåta hyvling, utan det är en praxis och dom i Arbetsdomstolen
            som har visat att lagen tillåter detta. Så kan man säga att situationen
            är.
          </note>
          <note>
            Som jag har sagt tidigare är jag inte beredd att här i dag ta
            ställning till och bedöma situationen. Jag vill tala med parterna
            innan jag gör det.
          </note>
          <note>
            Låt mig ändå få göra en reflektion, nämligen att det faktiskt
            lite grann är två perspektiv som krockar. Vi har den svenska arbetsmarknadsmodellen
            med den svenska arbetsmarknadspolitiken, som faktiskt nästan bejakar
            att en del företag läggs ned eller att människor sägs upp för
            att omställning ska bejakas. Vi har en överenskommelse som har
            tjänat Sverige mycket väl om att inte till varje pris skydda arbeten
            utan att skydda löntagare genom att ha en trygghetsförsäkring
            vid omställning, genom att parterna tar ett ansvar genom omställningsavtalen,
            genom att ha en aktiv arbetsmarknadspolitik och genom att ha en
            solidarisk lönepolitik som utsätter alla arbetsgivare för samma
            eller liknande lönetryck, så att inte den som går dåligt subventioneras
            utan att ett förändringstryck faktiskt upprätthålls.
          </note>
          <note>
            Denna modell har tjänat Sverige mycket väl, och den bygger på
            att när det är arbetsbrist blir personer arbetslösa och kan sugas
            upp av andra jobb på arbetsmarknaden.
          </note>
          <note>
            Man kan säga att lagen om anställningsskydd är uppbyggd på ett
            annat sätt. Där är fokus att faktiskt undvika uppsägning och att
            reglera när uppsägning ändå måste ske – på vilket sätt och i vilken
            ordning.
          </note>
          <note>
            Då kan man säga att dessa lite grann står i motsättning till
            varandra. Det är i varje fall lite olika perspektiv, och båda
            perspektiven är viktiga på arbetsmarknaden.
          </note>
          <note>
            Det som vi nu har sett är att skyddet för att inte bli uppsagd
            också har kunnat användas i en situation då facken menar att det
            i själva verket handlar om en arbetsbristsituation och inte en
            omorganisation.
          </note>
          <note>
            Det är alltså dessa två perspektiv, och jag är, som sagt, ännu
            inte beredd att ta ställning till hur jag ska bedöma detta. Men
            jag är bekymrad, och jag har inte heller tillräcklig kunskap för
            att säga hur omfattande problemet är. Men jag möter samma oro
            som interpellanterna, där många säger att de har hört eller befarar
            att det ska komma hyvlingsbeslut på deras arbetsplats. Detta är
            därför definitivt en fråga som regeringen har anledning att följa
            mycket noga.
          </note>
          <note>
            Anf. 22 HELÉN PETTERSSON i Umeå (S):
          </note>
          <note>
            Herr talman! Jag tackar ministern för detta. Det är inte alls
            konstigt att vi delar synen i fråga om grunden på svensk arbetsmarknad
            och hur den är uppbyggd. Men jag har kanske en lite annorlunda
            syn på lagen om anställningsskydd, och jag ser inte att den står
            i motsättning till den svenska modellens ibland något karga syn
            på företag, uppsägningar och annat. Lagen om anställningsskydd
            är nämligen en del av den svenska arbetsmarknads ­ modellen.
          </note>
          <note>
            Ja, ibland måste folk sägas upp eftersom det ibland råder arbetsbrist
            på företag. Då ska man försöka omorganisera och minska personalstyrkan
            för att företaget ska kunna fortsätta att arbeta på samma villkor
            som alla andra. Men när dessa uppsägningar sker måste de ske med
            ordning och reda. Det måste finnas något slags grundtrygghet för
            de anställda, så att de vet att dessa uppsägningar går rätt till
            och att någon inte blir av med jobbet för att han eller hon kanske
            inte är den som arbetsgivaren sätter högst upp på sin privata
            lista över favoritpersoner.
          </note>
          <note>
            Därför ser jag att lagen om anställningsskydd verkligen snarare
            kompletterar den svenska modellen än står i motsats till den.
          </note>
          <note>
            Vi delar, som sagt, den grundläggande synen på svensk arbetsmarknad.
            Men för att den svenska modellen ska fungera krävs det att vi
            har en fast och hållbar lagstiftning i grunden att arbeta utifrån
            när det sedan tecknas kompletterande kollektivavtal och annat.
          </note>
          <note>
            När vi ser att det finns luckor i denna lagstiftning är det också
            vår skyl ­ dighet som parlamentariker i denna lokal att titta
            på vad vi kan göra för att stärka den.
          </note>
          <note type="speaker">
            Anf. 23 ANNELIE KARLSSON (S):
          </note>
          <note>
            Herr talman! Jag tänker inte bli så långrandig. Jag håller helt
            med Helén Pettersson i hennes beskrivning av lagstiftningen, och
            det behöver inte upprepas.
          </note>
          <note>
            Men jag vill ändå passa på att tacka Ylva Johansson för svaret.
            Jag tror att vi kommer att få höra denna diskussion framöver,
            och jag kommer att följa resultatet av de partsgemensamma samtal
            som Ylva Johansson kommer att ha.
          </note>
          <note>
            Jag tycker att det är otroligt viktigt att vi kan fastslå att
            lagen om anställningsskydd ska skydda just anställningen och inte
            bara vara en lag om anställning. Det är en viktig princip att
            det ska vara en lag om anställningens skydd och inte bara vara
            en lag om anställning. Jag hoppas att vi kommer att landa i att
            vi får en lagstiftning som återigen ser till att det är så det
            fungerar på svensk arbetsmarknad.
          </note>
          <note type="speaker">
            Anf. 24 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Låt mig göra ett förtydligande. Nej, LAS står definitivt
            inte i motsättning till den svenska arbetsmarknadsmodellen. Men
            det finns lite olika perspektiv i förhållande till hur vi hanterar
            omställning på arbetsmarknaden och skyddet för individens anställning.
          </note>
          <note>
            Arbetsmarknaden förändras hela tiden, och nya utmaningar tillkommer
            hela tiden. Då är det klart att vi måste ha en lagstiftning som
            är relevant och robust i förhållande till de utmaningar och den
            situation som vi har i Sverige, där kollektivavtalen hanterar
            den flexibilitet och de snabba lösningar som krävs och som har
            tjänat Sverige väl. Det är en modell som den här regeringen vill
            behålla.
          </note>
          <note>
            Jag vill tacka för debatten, som jag tror har varit klargörande
            för många som har lyssnat. Detta är definitivt en fråga som kommer
            att debatteras mer både här i kammaren och ute på arbetsmarknaden,
            och jag ser fram emot att fortsätta delta i denna diskussion.
          </note>
          <note>
            Överläggningen var härmed avslutad.
          </note>
          <note>
            § 7 Svar på interpellation 2016/17:133 om det svenska stödet
            för Indiens medlemskap i Nuclear Suppliers Group (NSG)
          </note>
          <note type="speaker">
            Anf. 25 Justitie- och migrationsminister MORGAN JOHANSSON (S):
          </note>
          <note>
            Herr talman! Stig Henriksson har frågat utrikesministern hur
            hon kommer att agera i frågan om stöd för Indiens medlemskap i
            Nuclear Suppliers Group, NSG. Arbetet inom regeringen är så fördelat
            att det är jag som ska svara på interpellationen.
          </note>
          <note>
            NSG är en exportkontrollregim med för närvarande 48 medlemsländer,
            däribland Sverige. Dess arbete avser exportkontroll av listade
            produkter för nukleärt bruk samt andra produkter med dubbla användningsområden
            som kan användas i samband med utveckling eller produktion av
            kärnvapen.
          </note>
          <note>
            Även om Indien inte är part till icke-spridningsavtalet, NPT,
            är den bredare och viktigare frågeställningen för Sverige om det
            vid en helhetsbedömning är bättre för det globala icke-spridnings-
            och nedrustningsarbetet att ha Indien med i NSG eller inte. Efter
            att noggrant ha studerat Indiens ansökan och hur man praktiskt
            har agerat rörande icke-spridning har regeringen kommit till slutsatsen
            att det är bättre att ha Indien med i NSG, för att där arbeta
            tillsammans med dem och övriga NSG-stater för en strikt global
            exportkontroll för att hindra spridning av kärnvapen, än att ha
            Indien utanför.
          </note>
          <note>
            Indien har signalerat en tydlig vilja och strävan att delta i
            arbetet inom de multilaterala exportkontrollregimerna. Vid plenarmötet
            i Pusan i Sydkorea i mitten av oktober hälsades Indien välkommen
            som medlem i Missilteknologikontrollregimen, MTCR. Denna grupp
            syftar till att förhindra spridning av missiler som kan användas
            som bärare av massförstörelsevapen. MTCR är därför ett viktigt
            komplement till NSG.
          </note>
          <note>
            För att effektivt kunna hindra spridning av massförstörelsevapen
            måste vi även få stater utanför kretsen av länder i EU, USA, Ryssland
            med flera – som tidigare ensamma haft tillgång till den sofistikerade
            teknologi som krävs på detta område – att ta sitt kontrollansvar.
            Med medlemskap i NSG följer ett sådant ansvar.
          </note>
          <note type="speaker">
            Anf. 26 STIG HENRIKSSON (V):
          </note>
          <note>
            Herr talman! Jag tackar ministern för svaret. Jag blir dock inte
            riktigt klok på detta. Det var nämligen just Indiens provsprängning
            av kärnvapen 1974 som ledde till bildandet av denna grupp, det
            vill säga NSG. Bakgrun ­ den var att Indien, tvärtemot givna löften,
            hade använt kanadensiskt im ­ porterat plutonium inte för civilt
            bruk, som man hade lovat, utan för att utveckla kärnvapen.
          </note>
          <note>
            NSG har som syfte att säkra icke-spridning av kärnvapen genom
            riktlinjer för export av kärnteknologi och till denna relaterade
            produkter. Och nu ska Indien av alla länder släppas in i denna
            kontrollgrupp – Indien, som inte ens skrivit på fördraget om icke-spridning
            av kärnvapen! Det blir jag inte klok på. Man kan kanske säga att
            det är bättre att ha pyromanen anställd i brandkåren än utanför,
            men det är sällan vi resonerar på det sättet.
          </note>
          <note>
            År 2006 ingick USA ett avtal med Indien om handel med kärnteknik
            med mera för civilt bruk, det vill säga det Indien struntade i
            1974. Då ville USA göra undantag för Indien, för detta bröt ju
            mot principen. Carl Bildt, som då var utrikesminister, ville förstås
            gå USA till mötes och stödja detta undantag. Då protesterade dock
            ledande socialdemokrater livligt. Exakt vad har föranlett 180-graderssvängen
            i denna fråga? Ett fullt medlemskap är ju mer än det man diskuterade
            2006. Vad har hänt, förutom att Socialdemokraterna sitter i regeringen?
            Det blir jag inte heller klok på.
          </note>
          <note>
            I vapenexportkretsar, liksom i NSG, talar man ibland om produkter
            med dubbla användningsområden, det vill säga både civilt och militärt.
            Jag tycker att politiken ska ha dubbla användningsområden; den
            ska vara konsekvent oavsett om man sitter i opposition eller i
            regering. Jag hoppas att ministern delar den uppfattningen.
          </note>
          <note>
            USA har alltså gått vidare och föreslagit att Indien även ska
            kunna få fullt medlemskap i NSG. Det skulle då bli det första
            medlemsland som inte är part i NPT, det vill säga icke-spridningsavtalet,
            eller något avtal om en kärnvapenfri zon – detta trots att NSG:s
            principer för medlemskap kräver att stater antingen är part i
            och följer icke-spridningsavtalet eller är part i en kärnvapenfri
            zon.
          </note>
          <note>
            Att acceptera Indien som medlem försvagar som jag ser det hela
            arbetet för kärnvapennedrustning, och det är flera forskares bedömning
            att så är fallet. Man menar att Indien inte klarar NSG:s principer
            för medlemskap och inte har följt de löften som gavs i samband
            med undantaget 2006. Till exempel säger Daryl Kimball, respekterad
            vd på Arms Control Associa ­ tion i Washington, att formeln som
            beskrivs lägger ribban oerhört lågt för att komma i åtnjutande
            av de bästa privilegierna för kärnteknikhandel och kräver inte
            några ytterligare icke-spridningsåtaganden.
          </note>
          <note>
            Därför är detta särskilt förvånande, herr talman. Om man ens
            ska disku ­ tera ett medlemskap är det i så fall nu det skulle
            finnas en möjlighet till det som utrikesministern har talat om
            – att det går att göra både och, det vill säga verka såväl för
            ökad anslutning till icke-spridningsavtalet NPT och provstoppsavtalet
            som för en utökad krets av länder i detta NSG.
          </note>
          <note>
            Exakt vad gör Sverige för att åtminstone villkora Indiens medlemskap
            med åtaganden åt dessa håll? Det vill jag veta. Använda vårt veto
            ska vi tydligen inte göra, nämligen.
          </note>
          <note type="speaker">
            Anf. 27 Justitie- och migrationsminister MORGAN JOHANSSON (S):
          </note>
          <note>
            Herr talman! Sveriges mål är och har länge varit nedrustning
            och att eftersträva en kärnvapenfri värld. Det får aldrig råda
            någon tvekan om att det är vår ingång. Vi vet alla vad ett kärnvapenkrig
            skulle kunna innebära. Ett sådant krig skulle i realiteten hota
            hela mänsklighetens existens. Vi i Sverige har under lång tid
            haft ett starkt engagemang i detta.
          </note>
          <note>
            Basen för arbetet är som Stig Henriksson beskriver icke-spridningsavtalet
            NPT, som sedan tillkomsten har syftat till att förhindra att fler
            länder skaffar sig kärnvapen, utöver de ursprungliga fem som hade
            det vid avtalets tillkomst – USA, Sovjetunionen/Ryssland, Storbritannien,
            Frankrike och Kina. Sverige har varit en stark förespråkare för
            arbetet och drivit på för att få alla jordens länder att skriva
            på. Det har också varit framgångsrikt; vi har nu en situation
            där nästan alla länder har anslutit sig. Utan icke-spridningsavtalet
            skulle vi förmodligen ha haft ett mycket större antal kärnvapenstater
            och därmed också dramatiskt ökade risker för ett kärnvapenkrig.
          </note>
          <note>
            Utöver NPT finns det vi talar om i dag, det vill säga NSG – Nuclear
            Suppliers Group. Gruppen består av länder som har känslig kärnteknik
            som skulle kunna användas för att framställa kärnvapen. 48 länder,
            däribland Sverige, är medlemmar i detta samarbete. Det omfattar
            materiel både för kärnvapen och för civila ändamål, som forskning
            och kärnkraft. Syftet med samarbetet är att förhindra att tekniken
            kommer i händerna på länder som skulle vilja framställa kärnvapen.
            Det är en exportkontrollregim där medlemmarna åtar sig att förhindra
            export av känslig teknik för tillverkning av kärnvapen.
          </note>
          <note>
            Jag sa tidigare att NPT är och har varit ett framgångsrikt avtal
            som Sverige har arbetat mycket hårt för att få full täckning för.
            Det är dock inte fullständigt, utan vi har några länder utanför
            – däribland Indien, som ju har skaffat sig kärnvapen ändå. Där
            hade vi alltså den första provsprängningen 1974. Sedan dess har
            det gått över 40 år. Indien säger nu att man vill vara med i NSG,
            och då är frågeställningen: Ska vi tillåta landet att vara med
            i Nuclear Suppliers Group även om det inte har skrivit under icke-spridningsavtalet?
          </note>
          <note>
            Jag tycker att detta är ett klassiskt exempel på att inte göra
            det bästa till det godas fiende. Det är klart att det bästa hade
            varit om Indien skrotade sina kärnvapen och anslöt sig till NPT,
            men det är nog bara att konstatera att det inte kommer att hända
            – i alla fall inte i närtid. Men om Indien åtminstone åtar sig
            att inte sprida den teknik man har haft under väldigt lång tid,
            det vill säga ställer sig under den exportkontrollregim NSG faktiskt
            innebär, är frågan hur vi ska se på det.
          </note>
          <note>
            Huvudfrågan för svenskt vidkommande är enligt min uppfattning
            vad som bidrar mest till fred och stabilitet i världen. Hur ser
            vi på effektivast sätt till att tekniken inte kommer i orätta
            händer? Bidrar vi mest till en bättre stabilitet i världen genom
            att ha Indien med i NSG, eller bidrar vi mest till en bättre stabilitet
            i världen att ha Indien utanför? Det är precis den frågeställning
            vi har, och enligt min uppfattning är det faktiskt bättre att
            ha Indien inom denna exportkontrollregim än att ha landet utanför.
            Det bidrar bättre till stabilitet i världen.
          </note>
          <note type="speaker">
            Anf. 28 STIG HENRIKSSON (V):
          </note>
          <note>
            Herr talman! Vi måste fortfarande kunna se att det har skett
            en 180-graderssväng sedan 2006, och jag undrar på vilket sätt
            argumenten har förändrats så grundligt att Indien plötsligt är
            välkommet som full medlem i stället för att enbart ha något slags
            avtal. Jag undrar också vilka villkor som har ställts på Indien
            för att bli medlem, och om inte tillräckliga villkor har ställts
            undrar jag varför vi inte använder vetorätten.
          </note>
          <note>
            Ministern säger att Sverige har arbetat och arbetar för en kärnvapenfri
            värld. Det håller jag helt med om, och jag tycker att det är hedersamt.
            Det gäller inte minst beslutet att gå med i Humanitarian Pledge
            och så vidare; det är jättebra. Däremot håller jag inte alls med
            ministern när han säger att vi alla vet vad ett kärnvapenkrig
            skulle innebära. Tyvärr är det inte alls så; vi vet vad som händer
            i den värld vi lever i.
          </note>
          <note>
            USA har tagit beslut om att satsa 250 miljarder dollar på tio
            år för att modernisera sina kärnvapen. Storbritannien har tagit
            ett beslut om att satsa någonstans mellan 12 och 15 miljarder
            pund på att modernisera sina två kärnvapenbestyckade u-båtar.
            Ryssland har ett ambitiöst program för att upprusta. Iskanderrobotar
            har flyttats till Kaliningrad, möjligen med kärnvapen – de kan
            i alla fall vara kärnvapenbärande. Det är ganska nära Sverige.
            Tydligen vet inte alla effekten av detta, och det är väldigt allvarligt.
          </note>
          <note>
            Jag återkommer till den fråga jag har ställt. Att gå med i NSG
            innebär ganska stora privilegier, som man uttrycker det på Arms
            Control Associa ­ tion i Washington. Där menar man att det inte
            har ställts särskilt många hårda villkor. Varför inte? Det är
            ju nu chansen finns. Vidare vet vi att Pakistan nu, inspirerat
            av Indien, också har lämnat in en medlemsansökan. Kommer Sverige
            i rättvisans namn att välkomna även Pakistan, med samma argument?
            Who’s next, som någon frågade sig på 1960-talet – är det Nordkorea?
          </note>
          <note>
            Länder som Schweiz, Österrike, Irland och Nya Zeeland – länder
            som liksom Sverige normalt brukar arbeta aktivt mot kärnvapen
            – är emot att Indien ska bli medlem i NSG, enligt vad jag har
            kunnat inhämta. Ministern har dock kanske färskare uppgifter.
          </note>
          <note>
            Hur förklarar ministern Sveriges nya position för dem? Den går
            ju i stort sett tvärtemot det som vi har tagit ställning för tidigare.
          </note>
          <note>
            Ministern meddelar slutligen i sitt svar att regeringen har kommit
            fram till denna slutsats efter att noggrant ha studerat Indiens
            ansökan. Men vad gjorde ni då 2006? Tog ni då ställning utan att
            ha studerat ansökan noggrant? Varför denna omsvängning?
          </note>
          <note type="speaker">
            Anf. 29 Justitie- och migrationsminister MORGAN JOHANSSON (S):
          </note>
          <note>
            Herr talman! Det är ju så att världen förändras. Det är mer än
            40 år sedan den första provsprängningen skedde. Det är mer än
            tio år sedan vi skrev 2006. Man måste alltid ta ställning till
            dessa frågor utifrån de förutsättningar som råder när frågeställningen
            kommer upp.
          </note>
          <note>
            Det som har varit vägledande för oss är huvudfrågan: Vad är det
            som mest gagnar stabilitet och fred i världen? I det här fallet
            är vår slutsats att risken för spridning av kärnteknik – att den
            hamnar i orätta händer – ökar om inte Indien är med i NSG. Detta
            är huvudfrågan. Kan inte Stig Henriksson se den risken?
          </note>
          <note>
            När det gäller NSG:s krav och kriterier är det fem huvudkrav
            som ställs för om man ska få lov att vara med. Det första är att
            man ska vara tillverkare av denna typ av teknik. Det andra är
            att man ska följa riktlinjerna som NSG har satt upp. Indien är
            tillverkare, och sedan 2008 följer man riktlinjerna.
          </note>
          <note>
            Det tredje kravet är att man har en fungerande inhemsk exportkontroll
            med lagstiftning och verkställighet. Även detta lever Indien upp
            till.
          </note>
          <note>
            Det fjärde är att man har skrivit på icke-spridningsavtalet,
            eller motsvarande avtal, och även har skrivit på IAEA-avtalet.
            Det är ju detta vi diskuterar – Indien har skrivit på IAEA-avtalet,
            men man har inte skrivit på icke-spridningsavtalet NPT. Det andra
            kriteriet lever man dock som sagt upp till.
          </note>
          <note>
            Det femte och sista kravet är att man verkar internationellt
            för nedrustning av massförstörelsevapen, vilket Indien faktiskt
            gör. Dessutom har Indien ett ensidigt proklamerat stopp för provsprängningar
            av kärnvapen.
          </note>
          <note>
            Till grund för dessa fem kriterier ligger också en bör-formulering
            – det vill säga att medlemmar bör leva upp till detta.
          </note>
          <note>
            Av dessa fem krav kan man säga att Indien åtminstone lever upp
            till fyra och ett halvt. Jag tycker att det är mot den bakgrunden
            som man ska göra denna helhetsbedömning. Hur uppträder Indien?
            Tjänar världen i stabilitet på att Indien är med under den här
            exportkontrollregimen eller inte? Vår bedömning är att riskerna
            för spridning av den här tekniken minskar om Indien är med i denna
            samarbetsorganisation.
          </note>
          <note>
            I den bästa av världar hade Indien aldrig haft några kärnvapen,
            och provsprängningen 1974 hade aldrig ägt rum. I den bästa av
            världar hade Indien åtagit sig att skrota ut sina kärnvapen och
            att nedrusta.
          </note>
          <note>
            Där är vi dock inte i dag, och då måste man försöka att se hur
            förutsättningarna ser ut just nu. Därför är vår slutsats att Indien,
            i denna situation, bör kunna beviljas medlemskap i NSG.
          </note>
          <note type="speaker">
            Anf. 30 STIG HENRIKSSON (V):
          </note>
          <note>
            Herr talman! Det är sant att världen förändras, men jag kan inte
            se att det har skett någon radikal förändring vad gäller kärnvapen
            sedan 2006. Möjligen kan jag se att det är skillnad mellan att
            vara i opposition och att vara i regeringsställning, men detta
            får ministern i så fall utveckla.
          </note>
          <note>
            Kärnvapen är inte ett mindre hot nu än 2006. Med den upprustning,
            modernisering och utbyggnad som försiggår lever vi i ett farligare
            tillstånd nu än vad vi gjorde 2006.
          </note>
          <note>
            Det är klart att vi ska ta ställning till de förhållanden som
            råder och till vad som gagnar arbetet bäst. Ministern säger att
            det här gör det, men jag hör inte de goda argumenten för detta.
          </note>
          <note>
            Jag kan framför allt inte förstå varför vi i så fall inte lika
            gärna kan välkomna Pakistan eller Nordkorea med exakt samma argument.
            Jag tycker inte att det finns någonting som särskiljer Nordkorea
            och Pakistan här. Indien lever upp till fyra och ett halvt av
            fem krav – det låter som att man nästan är i mål. Men det absolut
            viktigaste lever man inte upp till: NPT, icke-spridningsavtalet.
          </note>
          <note>
            Detta är lite som att säga att ”det här är en alldeles utmärkt
            semla – det fattas bara grädde”. Då är det ingen semla. Här är
            det nog så att man inte kan ta det styckevis och delt.
          </note>
          <note>
            Det är inte bara jag som är bekymrad. Det finns organisationer
            som arbetar mot kärnvapen och kärnvapenspridning som är väldigt
            bekymrade. Jag har citerat Arms Control Association, och även
            i Sverige finns till exempel Svenska Läkare mot Kärnvapen. De
            och jag ställer oss lika frågande till detta beslut som vi är
            glada över regeringens ställningstagande att vi röstar för ett
            förbud mot kärnvapen.
          </note>
          <note>
            Jag tycker att det är tråkigt att Sverige inte använder sin vetorätt,
            att vi inte pressar på för väldigt hårda villkor utan lägger ribban
            lågt, enligt den här organisationen, och att vi inte har bättre
            argument.
          </note>
          <note type="speaker">
            Anf. 31 Justitie- och migrationsminister MORGAN JOHANSSON (S):
          </note>
          <note>
            Herr talman! Det bästa argumentet är det som Stig Henriksson
            själv använde – att kärnvapen inte är ett mindre hot i dag än
            vad det var för 10 eller 15 år sedan. I många avseenden är det
            snarare ett större hot i dag, och vi ser att ett antal länder
            försöker att utveckla kärnvapen på olika sätt.
          </note>
          <note>
            Det är just därför – för att se till att den här tekniken inte
            kommer i orätta händer – som vi behöver ha effektiva exportkontrollregimer.
            Detta är också mitt huvudargument: I det här läget anser vi att
            det tjänar världens stabilitet och fred bäst att Indien får denna
            möjlighet. Då ställer man sig under den exportkontroll som detta
            avtal innebär, och då minskar risken för att den här tekniken
            ska komma i orätta händer.
          </note>
          <note>
            Stig Henriksson talar om Pakistan och Nordkorea, men de har visat
            en helt annan attityd i förhållande till fred och stabilitet.
            Det kommer aldrig att komma i fråga att Nordkorea skulle kunna
            vara aktuell t .
          </note>
          <note>
            Som jag var inne på tidigare är huvudfrågan att inte göra det
            bästa till det godas fiende. I den bästa av världar hade vi haft
            ett mycket mindre antal länder som hade skaffat kärnvapen. I den
            bästa av världar hade vi varit på väg mot en nedrustning, där
            vi kunde se till att göra oss av med alla kärnvapen.
          </note>
          <note>
            Där är vi dock inte, och då måste vi i stället se till att det
            finns effektiva kontrollmekanismer som gör att spridningen av
            denna teknik kan hållas så liten som möjligt. Det är precis detta
            som NSG handlar om.
          </note>
          <note>
            Jag tackar Stig Henriksson för debatten. Jag är inte säker på
            att vi kan komma överens i grundfrågan, men jag hoppas i alla
            fall att jag har kunnat göra huvudargumentet tydligt. För oss
            handlar det om att bidra till ökad stabilitet och fred totalt
            sett i världen.
          </note>
          <note>
            Överläggningen var härmed avslutad.
          </note>
          <note>
            § 8 Svar på interpellation 2016/17:195 om kommunernas situation
            med att ordna bostäder till flyktingar
          </note>
          <note type="speaker">
            Anf. 32 Justitie- och migrationsminister MORGAN JOHANSSON (S):
          </note>
          <note>
            Herr talman! Jan Ericson har frågat mig hur jag ser på att Migrationsverket
            försvårar för de svenska kommunernas möjligheter att hantera bostadssituationen
            för nyanlända och om jag är beredd att ge direktiv till Migrationsverket
            om att släppa alla hyrda lägenheter inom allmännyttan som används
            som asylboenden, för att på detta sätt lindra bostadskrisen i
            kommunerna.
          </note>
          <note>
            Det finns flera anledningar till att de lägenheter Migrationsverket
            hyr är att föredra framför de tillfälligt upphandlade boendena.
            De tillfälliga boendena är betydligt dyrare än hyreslägenheterna.
            Dessutom har de sällan självhushåll, vilket innebär sämre aktiverings-
            och integrationsförutsättningar för de asylsökande, som varken
            måste handla eller laga sin mat själva.
          </note>
          <note>
            Vidare är det viktigt att komma ihåg att de lägenheter som Migrationsverket
            hyr huvudsakligen inte ligger i de kommuner som har störst behov
            av bostäder till nyanlända. Enligt kommuntalen för 2016 skulle
            de tio kommuner som har högst mottagande ta emot närmare 6 900
            nyanlända under 2016. I dessa tio kommuner hyr Migrationsverket
            lägenheter motsvarande knappt 80 boendeplatser. Att frigöra Migrationsverkets
            lägenheter är därmed inte lösningen på kommunernas utmaning med
            att ordna bostäder åt nyanlända.
          </note>
          <note>
            Jag kommer mot bakgrund av detta inte att ge några direktiv till
            Migrationsverket om att släppa alla hyrda lägenheter inom allmännyttan
            som används som asylboenden.
          </note>
          <note type="speaker">
            Anf. 33 JAN ERICSON (M):
          </note>
          <note>
            Herr talman! Jag får tacka ministern för svaret. Men jag tycker
            att ministerns ståndpunkt är närmast obegriplig.
          </note>
          <note>
            Moderaterna ingick i migrationsöverenskommelsen, och vi gick
            med på att göra det obligatoriskt för alla kommuner att ta emot
            nyanlända. Men vi utgick från att regeringen och inblandade myndigheter
            då också skulle göra allt för att stötta och underlätta för kommunerna
            i arbetet med att få fram bostäder. I dag är det precis tvärtom.
            Man motarbetar aktivt de svenska kommunerna, och det tycker jag
            faktiskt är oanständigt.
          </note>
          <note>
            Boendeproblemet växer. Sedan jag ställde min interpellation har
            ett betydande antal kommuner larmat om akut bostadsbrist. Jag
            har till och med fått mejl från kommuner som tycker att det är
            bra att jag lyfter fram den här frågan. Vissa kommuner har på
            senare tid till och med deklarerat att man helt enkelt vägrar
            att ta emot fler nyanlända.
          </note>
          <note>
            I Borås försöker kommunen att ta sitt ansvar. Man har sagt upp
            Migra ­ tionsverket från ett tjugotal lägenheter, och Hyresnämnden
            har gett staden rätt. Tycker då ministern att det är rimligt att
            Migrationsverket trotsar Hyresnämndens beslut och drar Borås stad
            infö r rätta, vilket man gör just nu?
          </note>
          <note>
            Det har lett till att det i Borås i dag finns ett femtiotal kommunplacerade
            nyanlända som tvingas bo i sovsalar i Folket Hus, medan asylsökande
            bor i hyrda lägenheter i staden. Tycker migrationsministern verkligen
            att detta är rimligt?
          </note>
          <note>
            Strax före jul kom nyheten att Göteborgs stad tvingades placera
            40 kommunplacerade nyanlända i sovsalar, samtidigt som Migrationsverket
            hyr lägenheter där asylsökande bor i avvaktan på beslut. I vissa
            fall får alltså de nyanlända som är kommunplacerade ett sämre
            boende än vad de hade som asylsökande. Hur tänker sig ministern
            att det ska gynna integra ­ tionen?
          </note>
          <note>
            I svaret skriver ministern själv att det är viktigt med hyreslägenheter
            därför att det ger bättre aktiverings- och integrationsförutsättningar
            för de asylsökande, som kan handla och laga sin mat själva och
            så vidare. Det är alltså viktigt för integrationen av de asylsökande
            att de bor i hyreslägenheter, men det är inte lika viktigt att
            de nyanlända som ska stanna i vårt land får samma möjlighet. Jag
            tycker att det är helt fel prioritering.
          </note>
          <note>
            Det här problemet finns över hela landet. Enligt de uppgifter
            jag har fått hyr Migrationsverket lägenheter av de kommunala bostadsbolagen
            som åtminstone skulle räcka till 25 000–30 000 personer. Om man
            skulle tumma på den gällande regeln för hur många som får bo i
            varje lägenhet skulle man antagligen kunna erbjuda ytterligare
            ett antal tusen personer plats. En stor del av dagens bostadsbrist
            skulle kunna hanteras om Migra ­ tionsverket i stället för att
            låta asylsökande bo i hyreslägenheter släppte dem till kommunerna
            för att erbjuda boende till nyanlända.
          </note>
          <note>
            Ministern säger att det inte går därför att lägenheterna ligger
            i fel kommuner. Men då finns antingen möjligheten att flytta de
            nyanlända till de kommuner där det finns lägenheter eller att
            åtminstone släppa de av Migrationsverket hyrda lägenheterna i
            de kommuner där det är ett högt tryck på boende till nyanlända.
            Inte heller detta går ministern med på.
          </note>
          <note>
            Häromdagen kom nyheten att Migrationsverket flyttar 16 000 asylsökande
            från hyrda anläggningar. Många av dem ska då i stället in i hyreslägenheter
            i kommunerna. Det gör att det blir ännu svårare för kommunerna
            att hitta boenden. Jag tycker att det här är väldigt märkligt.
          </note>
          <note>
            När Migrationsverket aktivt saboterar för kommunerna att ordna
            boen ­ den i en extremt ansträngd situation, där nyanlända tvingas
            att bo i sovsal ­ ar, drabbar det också andra som behöver lägenheter,
            inte minst våra ung ­ domar. I exempelvis Borås finns det 30 000
            personer i bostadskö. Vad tror ministern att de tänker när Migrationsverket
            helt enkelt vägrar att släppa de här lägenheterna? Hur påverkar
            detta integrationen? Hur påverkar en sådan situation människors
            syn på nyanlända människor?
          </note>
          <note>
            Jag tycker inte att ministern tar sitt ansvar. Hur tänker sig
            ministern att kommunerna ska klara den akuta bostadskrisen?
          </note>
          <note type="speaker">
            Anf. 34 Justitie- och migrationsminister MORGAN JOHANSSON (S):
          </note>
          <note>
            Herr talman! Det är Jan Ericsons inställning som är helt obegriplig.
          </note>
          <note>
            Min enkla fråga är: Om vi nu lämnar de här lägenheterna, vart
            ska då de asylsökande ta vägen? Det bryr sig inte Jan Ericson
            om ett endaste dugg. Det blir ju staten som får ta det ansvaret.
          </note>
          <note>
            Problemet är från början att den borgerliga regeringen i det
            närmaste privatiserade en stor del av asylmottagandet. Det var
            en alldeles för liten egen bottenplatta, det vill säga antalet
            boenden som Migrationsverket själva hade. När vi tog över hade
            Migrationsverket ungefär 25 000 egna platser, i egen kostym så
            att säga. År 2014 var en tredjedel av de totalt 40 000 platserna
            upphandlade, tillfälliga boenden av bland an dra Bert Karlsson.
            Det var er politik.
          </note>
          <note>
            Vad vi har gjort är att vi har byggt ut bottenplattan, det vill
            säga mer av egna boenden, så att vi ska slippa handla de tillfälliga
            boendena av Bert Karlsson och andra. Det är bra på många sätt.
          </note>
          <note>
            För det första är det mycket billigare. Kostnaden för korridorboenden
            eller lägenheter är en tredjedel av kostnaden för att handla upp
            tillfälliga boenden. Det blev alltså tre gånger så dyrt på det
            sätt som ni jobbade.
          </note>
          <note>
            För det andra sätter det kommunsektorn i en mycket bättre situation.
            När man handlar upp tillfälliga boenden på det sätt som ni gjorde
            blir det ofta så att ett par tre hundra asylsökande plötsligt
            kan komma till en liten ort därför att det är någon där som har
            vunnit upphandlingen. Sedan ska kommunen ordna skolgång till kanske
            en tredjedel av dem som har kommit. Det är nästan omöjligt för
            kommunen att planera utifrån dessa förutsättningar.
          </note>
          <note>
            Ni privatiserade en stor del av asylboendena, och ni bidrog till
            ryckigheten genom att Migrationsverket inte fick en tillräckligt
            stor egen bottenplatta.
          </note>
          <note>
            Vad vi har gjort under de senaste två åren är att vi har byggt
            ut den egna kostymen. Från att ha varit ungefär 25 000 platser
            är det nu 39 000 platser i lägenheter och korridorrum. Vi har
            samtidigt avvecklat en stor del av de privata, tillfälliga boendena,
            som är så dyra och som ni var så angelägna om att handla upp.
            I år räknar vi med ungefär 8 000 tillfälliga boenden. Jag tycker
            att de som har kunnat tjäna pengar på de tillfälliga boendena
            helt enkelt har tjänat nog med pengar nu. Nu måste vi försöka
            se till att minska den delen.
          </note>
          <note>
            Om vi nu skulle börja avveckla de korridorrum och lägenheter
            som vi har införskaffat måste vi handla upp boendeplatser på någon
            annan plats i landet och köpa upp dem av någon av de här entreprenörerna.
            Och det är precis det som Jan Ericson faktiskt förespråkar, att
            vi ska lämna de platser vi har och i stället handla upp platser
            av Bert Karlsson. Det skulle bli tre gånger så dyrt.
          </note>
          <note>
            Då är min enkla fråga: Är det Moderaternas politik att vi ska
            göra på det sättet? Hur ska vi i så fall finansiera det? Varifrån
            ska staten ta de pengar som vi då måste ha för att kunna handla
            upp de här platserna tre gånger så dyrt? I Moderaternas budgetmotion
            hittar jag inget svar. Där hittar jag bara en enda stor nedskärning
            på Migrationsverket. Ni vill ju skära ned med 500 miljoner kronor
            på Migrationsverket.
          </note>
          <note>
            Hur går det ihop, Jan Ericson, när du å ena sidan vill att vi
            ska lämna de hyrda lägenheterna och handla upp tre gånger så dyra
            platser av privata entreprenörer och å andra sidan säger att vi
            ska skära ned på Migrationsverket med en halv miljard kronor?
            Det går inte ihop.
          </note>
          <note>
            Det finns bara en lösning på detta, och det är att vi fortsätter
            att bygga mer. Förra året byggdes över 60 000 nya lägenheter.
            Vi bygger nu i en takt som vi inte har gjort på nästan 40 år.
            Det är lösningen.
          </note>
          <note type="speaker">
            Anf. 35 JAN ERICSON (M):
          </note>
          <note>
            Herr talman! Det är en märklig verklighetsbeskrivning Morgan
            Johansson gör när han säger att det var under Alliansens tid som
            antalet anläggningsboenden exploderade. Det var ju under hösten
            2015, under Morgan Johanssons tid som minister, som Bert Karlssons
            och andras verksamhet exploderade.
          </note>
          <note>
            Morgan Johansson undrar vad vi moderater har för förslag. Vi
            har väldigt tydliga förslag. Vi har gått ut offentligt och talat
            om vad vi vill. Vi säger precis det som jag driver här, att Migrationsverkets
            lägenheter bör överlåtas till nyanlända. Morgan Johansson vill
            inte ens släppa de lägenheter som Migrationsverket har ute i kommunerna
            som ibland står tomma och inte används.
          </note>
          <note>
            Vi säger att de nyanlända ska kunna bo kvar längre på asylboendena
            därför att det trots allt är bättre än att bo i sovsalar ute i
            kommunerna. Det är ingen bra start på ett nytt liv. Då är det
            bättre att man bromsar utflyttningen till kommunerna i en takt
            så att nyanlända kan erbjudas ett rimligt boende och inte hamnar
            i en sovsal när de blir kommunplacerade.
          </note>
          <note>
            Vi säger också att i stället för att Migrationsverket ska avveckla
            asylboenden och ordna sovsalar i Folkets Hus, för att slippa betala
            för platserna, borde man åtminstone kunna erbjuda kommunerna att
            betala plats ­ erna. Vi tycker att det vore en rimlig lösning
            att kommunerna skulle kunna hyra de här platserna av Migrationsverket
            tills de har fått fram andra boenden. Det finns alltså en tanke
            i detta. Vi tror att de här lösningarna faktiskt skulle kunna
            fungera och lösa den akuta krisen.
          </note>
          <note>
            Morgan Johansson säger att det finns 39 000 platser ute i kommunerna.
            Tänk om de 39 000 platserna kunde disponeras av kommunerna för
            de nyanlända! Då skulle vi inte ha den här krisen i dag med boenden
            för nyanlända över huvud taget. Det skulle täcka hela bristen
            på boenden i dag. Jag förstår fortfarande inte hur ministern tänker.
          </note>
          <note>
            Ministern säger att lösningen är att vi ska bygga. Men de här
            människorna bor i sovsalar nu i dag. De kan inte vänta ett eller
            två år på att vi bygger nya hus. Vi måste lösa situationen just
            nu i dag, och då har inte ministern någon lösning över huvud taget.
            Den enda lösningen han har är att Migrationsverket drar kommuner
            som säger upp lägenheter och försöker lösa denna situation inför
            domstol. Jag tycker att det är riktigt illa.
          </note>
          <note>
            Om det finns ett allvarligt samhällsproblem finns det inte alltid
            en snabb och realistisk lösning. Det vet jag, och det har jag
            stor respekt för. Det kan vara så oavsett regering. Men när det
            finns en klart realistisk lösning som snabbt skulle kunna lösa
            problemet och regeringen inte vill använda den är det illa. Då
            tar man inte sitt ansvar som regering.
          </note>
          <note>
            Att det är bra för Migrationsverket att hyra lägenheter i stället
            för att ha anläggningsboenden har jag respekt för. Det är säkert
            så. Det är billigare per plats och så vidare. Men det kan göra
            vi inte kan hantera situationen för de nyanlända, som faktiskt
            ska integreras i vårt samhälle och komma in i en rimlig vardag
            i en ny kommun. Tycker Morgan Johansson verkligen att det är en
            bra start att de hamnar i en sovsal på Folkets Hus?
          </note>
          <note type="speaker">
            Anf. 36 Justitie- och migrationsminister MORGAN JOHANSSON (S):
          </note>
          <note>
            Herr talman! Nej, det bästa är naturligtvis att fortsätta att
            bygga bostäder – vilket vi nu gör, mer än vad som gjorts på 40
            år. De allra flesta nya bostäder som tillkommer i Sverige nu tillkommer
            i socialdemokratiska kommuner, inte i moderata eftersom de alltid
            har hållit emot.
          </note>
          <note>
            Det är enkel matematik, Jan Ericson. Om vi släpper alla 39 000
            platser till kommunerna, var ska vi då göra av alla asylsökande
            som i dag har dessa platser? De kan inte sova ute; de måste ha
            tak över huvudet.
          </note>
          <note>
            Alternativet är att handla upp platser. Min grundkritik mot er
            politik förra gången var att även med det ganska låga mottagande
            som Sverige hade under er tid upphandlades en stor del av platserna
            av till exempel Bert Karlsson. Det var ineffektivt, och det blev
            ryckigt för kommunerna.
          </note>
          <note>
            På grund av vår alltför lilla kostym fick vi handla upp fler
            platser när det kom väldigt många 2015.
          </note>
          <note>
            Vi har försökt lära oss av det misstag ni gjorde och byggt ut
            den kapacitet som Migrationsverket självt har.
          </note>
          <note>
            Om vi skulle släppa de 39 000 platserna, gå ned på noll och i
            stället handla upp av Bert Karlsson och andra skulle det kosta
            mer än 1 miljard extra för skattebetalarna. Jan Ericson säger
            att så vill Moderaterna göra. Det kan ni ju säga, men ni finansierar
            det inte, tvärtom. Hur ska staten finansiera den miljarden i överkostnad?
            Ska det finansieras med er nedskärning på 500 miljoner? Det går
            inte.
          </note>
          <note>
            Det finns ett bra uttryck: Hur man vänder sig har man ändan bak.
            I detta fall är det precis så. På något sätt måste vi se till
            att dessa människor har tak över huvudet och att vi klarar av
            själva åtagandet. Då är det fel väg att gå att gå ur dessa lägenheter
            och i stället handla upp dem tillfälligt på det sätt som ni vill
            göra.
          </note>
          <note>
            Det finns bara ett sätt, och det är att fortsätta att upprätthålla
            en hög byggtakt. Det var byggstart för över 60 000 bostäder förra
            året, och i år blir takten i bostadsproduktionen förmodligen ännu
            högre. Vi bygger fler bostäder än det har gjorts på 40 år och
            betydligt mer bostäder än vad ni någonsin lyckades leverera under
            era åtta år.
          </note>
          <note>
            Tänk om er bostadspolitik hade kunnat lösa en del av problemen
            2014 så att vi inte hade behövt ta över en akut bostadsbrist när
            vi tillträdde. Då hade givetvis också denna situation varit mycket
            lättare.
          </note>
          <note>
            Nu är det på gång. I de allra flesta kommuner går det bra. Det
            finns dock några kommuner som länge har haft ett alltför lågt
            bostadsbyggande och därför inte har någon kapacitet. Men efter
            hand, månad för månad, ser vi nu till att beta av dessa brister.
          </note>
          <note>
            Lösningen på detta är dock inte att gå tillbaka till ert dåliga
            system där ni fick handla upp alltför mycket av privata entreprenörer.
          </note>
          <note type="speaker">
            Anf. 37 JAN ERICSON (M):
          </note>
          <note>
            Herr talman! Morgan Johansson slår sig för bröstet och skryter
            om att det är regeringens förtjänst att det byggs en massa i dag.
            Men det är inte sant. Byggandet har ökat i tre fyra år efter finanskrisen,
            och det finns inte ett enda politiskt beslut från Morgan Johansson
            som på något sätt har påverkat att det byggs mer i dag. Vi har
            låga räntor och högkonjunktur, och det är klart att det gynnar
            byggandet.
          </note>
          <note>
            Morgan Johansson undrar var alla de asylsökande ska ta vägen
            om man släpper dessa lägenheter? Man kan ju börja med att inte
            säga upp de 16 000 platser som Migrationsverket säger upp just
            nu . Där ryms 16 000 personer. Morgan Johansson säger att de i
            så fall inte skulle ha tak över huvudet. Jo, om man låter bli
            att säga upp de asylboenden som finns i dag skulle man kunna hysa
            dessa personer där.
          </note>
          <note>
            Menar Morgan Johansson verkligen att vi ska ha en jättekostym
            för Migrationsverket i det kommunala bostadsbeståndet ifall det
            kommer framtida asylströmmar? Ska dessa lägenheter stå tomma och
            vänta på att det eventuellt kommer asylsökande medan de nyanlända
            i kommunerna ska bo i sovsalar i Folkets Hus? Detta är fullständigt
            tokigt. Jag förstår över huvud taget inte hur man resonerar.
          </note>
          <note>
            Hur många tomma lägenheter tycker Morgan Johansson att det ska
            finnas i kommunerna samtidigt som det råder bostadsbrist? Det
            är inte ansvarsfullt att resonera så.
          </note>
          <note>
            Morgan Johansson är fortfarande helt svarslös. Han säger att
            det månad för månad byggs mer och mer i Sverige. Men det löser
            inte problemet. Det är i dag vi behöver dessa lägenheter, och
            de finns. De hyrs av Migrationsverket, och Migrationsverket vägrar
            släppa dem.
          </note>
          <note>
            Eftersom Migrationsverket har andra alternativ är det minsta
            man kan begära att Migrationsverket hjälper kommunerna i en akut
            situation genom att släppa lägenheterna i Borås och Göteborg,
            där det är extrem brist på bostäder, och i stället hyser in dessa
            personer i asylboenden. Det är fullständigt självklart. Det finns
            ingen människa som tycker att det är vettigt att ha det som nu.
          </note>
          <note type="speaker">
            Anf. 38 Justitie- och migrationsminister MORGAN JOHANSSON (S):
          </note>
          <note>
            Herr talman! Jan Ericsons förslag är att ha kvar de tillfälliga
            boendena och gå ur lägenheterna. Men de tillfälliga boendena är
            nästan tre gånger så dyra som lägenheterna. Dygnskostnaden för
            korridorrum och lägenheter är 156 kronor per individ. Dygnskostnaden
            för de tillfälliga boendena är 427 kronor per individ.
          </note>
          <note>
            Om vi går ur lägenheterna och i stället handlar upp platserna
            på den öppna marknaden eller låter kontrakten på de dyra boendena
            vara kvar kostar det staten över 1 miljard kronor. Det har Moderaterna
            inte finansie ­ rat i sin budget. Tvärtom har ni lagt en nedskärning
            på Migrationsverket på en halv miljard kronor. Man kan inte ha
            båda positionerna samtidigt. Man kan inte lägga på ökade kostnader
            på Migrationsverket och sedan i nästa andetag skära ned med en
            halv miljard. Det går inte.
          </note>
          <note>
            De allra flesta av dessa lägenheter finns i kommuner som inte
            kommer att behöva ta emot så många nyanlända. Det sa jag också
            i mitt svar. Det finns alltså ingen geografisk korrelation. Det
            innebär att om vi lämnar des ­ sa lägenheter kommer de att stå
            tomma. Det gör de inte i dag; de är fulla med människor som väntar
            på beslut.
          </note>
          <note>
            Men gör vi som Jan Ericson vill kommer en stor andel av dessa
            lägenheter att stå tomma, i varje fall under en tid.
          </note>
          <note>
            Självklart ska vi inte ha en jättekostym. Vi ska inte ha en situation
            där Migrationsverket står med tomma lägenheter. Det har vi inte
            heller, och det har vi inte haft på jag vet inte hur länge. Men
            vi måste ha en bottenplatta så att vi inte hamnar i samma situation
            som vi gjorde 2015 då vi fick öka upphandlingarna dramatiskt till
            en stor kostnad.
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellation 2016/17:196 om stärkt upphovsrätt
            för de kreativa näringarna
          </note>
          <note type="speaker">
            Anf. 39 Justitie- och migrationsminister MORGAN JOHANSSON (S):
          </note>
          <note>
            Herr talman! Jörgen Warborn har frågat mig hur långt regeringen
            kommit i arbetet med att införa brottsrubriceringen grovt upphovsrättsbrott
            och när det kan förväntas att riksdagen får ta del av en proposition
            i frågan. Jörgen Warborn har också frågat om regeringen avser
            att vidta några andra åtgärder för att komma åt piratkopieringen.
          </note>
          <note>
            Det är en central målsättning för regeringen att ge våra innovativa,
            kulturella och kreativa näringar de bästa förutsättningarna att
            växa och att förhindra intrång, bland annat på internet. På så
            vis kan vi underlätta för nya jobb, en högre tillväxt och ett
            brett kulturutbud. Dessutom kan konsumenterna känna sig trygga
            med att de får de varor och tjänster som de beställer.
          </note>
          <note>
            För att nå detta mål behövs en kombination av åtgärder, och sedan
            den offentliga utfrågningen i våras har ytterligare sådana åtgärder
            initierats.
          </note>
          <note>
            För att motarbeta den kommersiella och strategiskt planerade
            brottsligheten har regeringen tillsatt en utredning som bland
            annat ska överväga om det behövs skärpta straff för de allvarligaste
            fallen av upphovsrätts- och varumärkesintrång. Utredningen ska
            redovisa sitt uppdrag senast i februari 2018. Därefter är avsikten
            att utredningens förslag på vanligt sätt ska remitteras och beredas
            inom Regeringskansliet.
          </note>
          <note>
            Patent- och registreringsverket har vidare på regeringens uppdrag
            påbörjat arbetet med att hämta in statistik och informera allmänheten
            om upphovsrätt. Statens medieråd har också fått i uppdrag att
            inom ramen för sin verksamhet informera ungdomar om upphovsrätt
            på nätet. Prövningen av immaterialrättsliga mål och ärenden har
            samlats i två särskilda domstolar. Detta kan förväntas leda till
            effektivare handläggning och en ännu högre kvalitet i dömandet.
            På Justitiedepartementet bereder vi nu ett förslag i ett betänkande
            om att Tullverket ska få utökade möjligheter att ingripa mot intrång
            i nationella varumärken. Förslaget syftar bland annat till att
            minska risken för att förfalskade och ibland farliga varor kommer
            ut på den svenska marknaden. Regeringen har dessutom nyligen lämnat
            ett uppdrag till Tillväxtverket att i samverkan med andra definiera
            de kulturella och kreativa näringarna och utveckla modeller för
            att närmare följa deras utveckling och påverkan på svensk ekonomi.
          </note>
          <note>
            Slutligen kan nämnas att Sverige är drivande i arbetet med att
            revidera förordningen om konsumentskyddssamarbete inom EU. Vi
            vill att tillsynssamarbetet ska stärkas och effektiviseras, eftersom
            det kan bidra till att minska omsättningen av piratkopierade varor
            och därmed också de risker som sådana varor medför för konsumenterna.
          </note>
          <note>
            Regeringen kommer att fortsätta att ta ett helhetsgrepp om immaterialrättsfrågorna.
          </note>
          <note type="speaker">
            Anf. 40 JÖRGEN WARBORN (M):
          </note>
          <note>
            Herr talman! Jag tackar justitieminister Morgan Johansson för
            svaret. Av svaret blir det tydligt att det är Moderaterna som
            driver regeringen framför sig när det gäller frågor som berör
            upphovsrätt och när det handlar om att skapa ordning och reda
            inom det här området. Regeringen verkar vara idélös och saknar
            här motor, skulle jag vilja hävda. Det gör att de immaterialrättsliga
            frågorna dras i långbänk. Under tiden fortsätter den organiserade
            brottsligheten att i princip använda Sverige som en frihamn för
            sitt illegala handlande. Det här slår mot kulturarbetare. Det
            slår mot de riskvilliga människor som vill investera i film och
            annan kreativ näring. I längden slår det mot svensk film, svensk
            musik och hela det svenska kulturlivet.
          </note>
          <note>
            Immateriella värden blir allt viktigare, men regeringen klarar
            inte riktigt av att hålla reformtempot uppe. Efter att ha kämpat
            emot alla former av lagstiftning på det här området har dock regeringen
            trots allt nu gett med sig. Jag är glad över den delen i det här
            svaret. Tyvärr kommer det att ta ett år innan den här utredningen
            om grovt upphovsrättsbrott och grovt immaterialrättsbrott presenteras.
            Därefter ska den beredas. Det betyder troligtvis att hela mandatperioden
            kommer att ha gått utan att regeringen och ministern på ett enda
            sätt försvårat för bovarna lagstiftningsvägen. Men regeringen
            kan möjligtvis rädda sitt ansikte något, och då gäller det att
            regeringen är bättre förberedd när det gäller de andra förslag
            som jag och Moderaterna tidigare lagt fram.
          </note>
          <note>
            Jag skulle av den anledningen vilja fråga ministern hur han avser
            att agera när domen om streamning kommer. Det här är en fråga
            som jag och ministern har debatterat tidigare. Bakgrunden är att
            det i dag är lagligt att titta på filmer eller tv-program även
            om de har illegala förlagor. Den som startar en sajt och lägger
            upp illegalt material gör sig skyldig till ekonomisk brottslighet.
            Men sedan kan du, jag och alla andra titta på materialet streamningsvägen
            utan att riskera något. Det är fullt lagligt i Sverige, som jag
            tolkar det. Anser ministern att det är acceptabelt att dränera
            de kreativa näringarna på de här intäkterna när det i stället
            gynnar den grova organiserade brottsligheten?
          </note>
          <note type="speaker">
            Anf. 41 Justitie- och migrationsminister MORGAN JOHANSSON (S):
          </note>
          <note>
            Herr talman! Jag kan inte låta bli att le lite när Jörgen Warborn
            säger att det är Moderaterna som driver de här frågorna framför
            sig. Vi pratar ganska mycket med branschen om det här, och där
            minns man mycket väl hur den tidigare moderatledda regeringen
            hanterade detta. I fildelningsfrågan gick Fredrik Reinfeldt ut
            och sa att man inte kan kriminalisera en hel ungdomsgeneration.
            Ni förhalade skyddet för immaterialrätten år efter år. Ni gjorde
            faktiskt ingenting på åtta år i den här frågan. Det är den bilden
            man får av branschen. Där är man djupt frustrerad över era åtta
            år.
          </note>
          <note>
            Nu har vi en regering som gjort mer i de här frågorna under de
            två år vi suttit än vad ni gjorde på åtta år. Vad gäller bilden
            av vem det är som driver frågorna eller inte tror jag att vi skiljer
            oss ganska mycket åt. Och jag tror faktiskt att jag har ganska
            stort stöd av dem som följer de här frågorna till vardags.
          </note>
          <note>
            Det här är en prioriterad fråga för regeringen. Vi ska bekämpa
            piratkopiering, varumärkesintrång och kränkning av immateriella
            rättigheter. Vi har varit väldigt tydliga med att stöld är stöld,
            även om det sker på internet och även om det handlar om piratkopiering.
            Vi kan inte se mellan fingrarna på detta. Det är en ekonomisk
            fråga och en tillväxtfråga. Sverige är ett land med en fantastisk
            innovationskraft. Nästan dagligen får vi besked om hur otroligt
            framgångsrika vi är som nation när det gäller de kreativa näringarna.
            Och vi ska fortsätta med det. Men för att kunna göra det krävs
            det ett starkt skydd för immateriella rättigheter. Det är en kulturfråga.
            Det är i praktiken låtskrivares, författares och filmskapares
            levebröd vi talar om. Det hotas av piratkopiering.
          </note>
          <note>
            Vad har vi då gjort? Vi har inrättat två nya specialdomstolar.
            Jag invigde förra året Patent- och marknadsdomstolen. Processen
            att tillskapa denna har tagit 40 år, och nu har vi gått i mål.
            Frågan om att få detta utklarat har funnits sedan 70-talet. Vi
            har specialutbildade poliser och åklagare, en verksamhet som initierades
            så pass långt tillbaka som av den förra socialdemokratiska regeringen.
            Vi har numera också ett enhetligt patentsystem i EU. Trots brexit,
            som i slutänden blev ett bekymmer för oss, har vi gått i land
            med det. Vi lyckades klara ut också den frågan på EU-nivå.
          </note>
          <note>
            Och vi går vidare. Jag skriver i svaret att vi nu också ser över
            Tullverkets möjligheter att ingripa mot intrång i nationella varumärken
            samt beslagta och förstöra den typ av varor som man kanske skulle
            stöta på. Det har vi redan gjort när det gäller EU-varumärken
            som vi stöter på vid transit. För att få bort den här Fredrik
            Reinfeldt-attityden går vi fram med mer information till ungdomar
            om vad som egentligen gäller. Vi går också vidare med en översyn
            av straffrätten. Vi tillsatte en utredning om detta i går, och
            justitierådet Dag Mattsson har redan haft sitt första sammanträde.
            I går eftermiddag träffade han sekreteraren. Han har redan satt
            igång med det här jobbet.
          </note>
          <note>
            Vi ska se över straffskalorna för grovt upphovsrättsbrott, men
            också straffskalorna när det gäller varumärkesintrång, vilket
            faktiskt är en nyhet. Det har vi inte sagt tidigare, men vi gör
            en översyn även av de reglerna. Vi ser över åtalsprövningsreglerna,
            det vill säga reglerna för när man ska kunna väcka allmänt åtal.
            Vi ser också över möjligheterna att lättare säkra bevisning vad
            gäller immateriell egendom under utredningarna genom till exempel
            beslag och förvar. Dessutom förbereder vi, herr talman, en särskild
            immaterialrättsstrategi.
          </note>
          <note>
            För dem som följer de här frågorna dagligdags tror jag därför
            inte att det råder någon tvekan om vilken regering det är som
            agerar och vilka regeringar det var som varken pratade eller agerade.
          </note>
          <note type="speaker">
            Anf. 42 JÖRGEN WARBORN (M):
          </note>
          <note>
            Herr talman! Jag noterar att jag inte fick något svar på frågan
            om hur regeringen kommer att agera när det gäller streamning.
          </note>
          <note>
            Min första skriftliga fråga till Morgan Johansson i det här ämnet
            ställde jag våren 2015. Jag frågade då: ”Avser ministern att vidta
            några åtgärder för att värna och utveckla upphovsrätten?” Jag
            fick ett svar på drygt en sida, som innehöll lite resonemang om
            vad som händer i EU med kollektiv rättighetsförvaltning och om
            domstolarna, men det var egentligen väldigt tunt. Ministern hävdar
            att initiativförmågan kommer från regeringen, men jag tycker inte
            att det är riktigt sant. Jag tror inte att man hade förberett
            sig inom regeringen och mellan partierna. Jag tror inte heller
            att partierna är riktigt samspelta här. Miljöpartiet har en lite
            udda politik på området. I svaret på min skriftliga fråga fanns
            inga konkreta åtgärder.
          </note>
          <note>
            Men nu måste jag säga att det är en ganska imponerande lista
            som ministern läser upp i interpellationssvaret. Och allt kommer
            egentligen från moderata motioner, har jag noterat. Frågan om
            att utreda ett införande av brottsrubriceringen grovt upphovsrättsbrott
            finns med i vår motion 2015/16:2453 . Att Patent- och registreringsverket
            ska ta in statistik är nå ­ gonting som finns med i vår motion
            2016/17:3151 . Där finns också det här med att informera allmänheten
            om grovt upphovsrättsbrott.
          </note>
          <note>
            När det gäller de två särskilda domstolarna är det någonting
            som redan finns i en departementsskrivelse från januari 2014,
            det vill säga under al ­ liansregeringen. När det gäller att Tullverket
            ska få utökade möjligheter att ingripa mot intrång i nationella
            varumärken kommer det från vår mo ­ tion 3151. När det gäller
            att Tillväxtverket ska få en uppgift att definiera de kulturella
            och kreativa näringarna finns även det med i vår motion 2453.
          </note>
          <note>
            Jag är alltså väldigt nöjd med det som sker. Det stämmer väl
            överens med moderat politik. Men jag tycker fortfarande att det
            går och har gått lite för långsamt. Jag har inget emot när ministern
            ansluter sig till Moderaternas politik. Men vi måste skynda på
            , för piratkopiering är ett utbrett problem.
          </note>
          <note>
            Utredningen är kanske en av kärnfrågorna i detta och var det
            som gjorde att jag ställde frågan. Det var någonting som ministern
            öppnade för på den hearing som näringsutskottet arrangerade i
            april förra året. Det var i och för sig en vändning. Tidigare
            har Morgan Johansson sagt att det inte är den vägen man ska gå.
            Jag är trots allt glad att man gör det. Det är lite noterbart
            att regeringen fattade beslut om utredningen i går, det vill säga
            en dag innan vi ska gå upp i debatten. Det verkar som att det
            har gått väldigt långsamt att komma igång med utredningen.
          </note>
          <note>
            För att inte tappa tid med övriga viktiga frågor för att komma
            till rätta med problemet vill jag ge ministern ytterligare en
            chans att visa någon form av initiativförmåga och drivkraft. Jag
            vill fråga: Varför är det olagligt att streama i Danmark men lagligt
            i Sverige? Kommer ministern att ta några initiativ för att komma
            till rätta med detta?
          </note>
          <note type="speaker">
            Anf. 43 Justitie- och migrationsminister MORGAN JOHANSSON (S):
          </note>
          <note>
            Herr talman! Det är bra att Jörgen Warborn nu säger att det är
            en imponerande lista och att han är nöjd med detta. Sedan sätter
            han det i samband med att en del av förslagen också har funnits
            i moderata motioner.
          </note>
          <note>
            Jag har också varit i opposition i några år. Jag var det i åtta
            år. Jag vet ungefär hur man jobbar. Man suger ofta upp en del
            förslag som kommer från intresseorganisationer och det omgivande
            samhället, och sedan omsätter man dem i motioner. Så gjorde i
            varje fall vi på vår tid, och så har väl Moderaterna också gjort
            i det här läget.
          </note>
          <note>
            På precis samma sätt har vi gjort. Det är därför inte så konstigt
            att det är samma typ av förslag som återkommer när vi nu går fram
            som ni har haft i era motioner. Det är bra att Moderaterna nu
            har den inställningen. Den inställningen hade ni nämligen inte
            i regeringsställning. Ni satt ändå i regeringen i åtta år, men
            ni vidtog inte några som helst av dessa åtgärder under den tiden.
          </note>
          <note>
            Det var beroende på att ni förmodligen hade en del låsningar
            internt. Man såg olika på integritetsfrågor, fildelningsfrågor
            och hela det frågekomplexet där jag vet att ni stod långt ifrån
            varandra. Därför hände det inte heller så förfärligt mycket under
            den tiden.
          </note>
          <note>
            Däremot hände det mycket saker när vi var i regering tidigare.
            Kom ihåg den stora diskussionen om Pirate Bay för ungefär tio
            år sedan eller den om specialutbildade åklagare och poliser för
            de här frågorna ! Vi behöver inte gräva ned oss mer i det. Vi
            kan bara konstatera att det nu är på rätt väg. Vi har en samsyn
            när det gäller vilka åtgärder som ska vidtas i det stora hela.
          </note>
          <note>
            I streamningsfrågan måste vi innan vi ska gå vidare med det ha
            ett klargörande om hur EU-rätten ser på detta. Det är något som
            också skiljer en opposition från en regering. Ibland måste vi
            invänta domstolsprocesser och klargörande på EU-nivå innan vi
            kan agera. Annars skulle jag bryta mot de ordningar som finns.
          </note>
          <note>
            När det gäller Danmark och varför det kan vara olagligt där är
            det precis den frågan som prövas just nu, det vill säga hur EU-rätten
            ser på streamningsförbud. Man ska i och för sig säga att det i
            Danmark, såvitt jag vet, inte har meddelats någon fällande dom
            över huvud taget med den här lagstiftningen. Det beror på att
            det är otroligt svårt att bevisa ett brott mot streamningsreglerna.
            Vilken effekt det egentligen skulle ha i verkligheten kan man
            ifrågasätta.
          </note>
          <note>
            Jag avvaktar EU-domstolens avgörande. När jag ser det tar regeringen
            ställning till hur vi ska gå vidare. Jag utesluter inte att vi
            ska gå vidare också i den frågan. Men jag har ändå former som
            jag måste hålla mig till som statsråd.
          </note>
          <note type="speaker">
            Anf. 44 JÖRGEN WARBORN (M):
          </note>
          <note>
            Herr talman! Jag har valt att lyfta fram frågan i interpellationen
            igen därför att det är ett stort problem med de immaterialrättsliga
            brotten. Det är lite ont om statistik på området. Den undersökning
            som jag delvis lutar mig mot är från Mediavision , som för något
            år sedan visade på att 32 procent av svenska folket illegalt laddar
            ned fyra till fem filmer varje månad. Det är en tredjedel av svenska
            folket som laddar ned eller streamar.
          </note>
          <note>
            I många fall hamnar de här intäktsströmmarna hos den organiserade
            grova brottsligheten. Jag tror att varken justitieministern eller
            jag tycker att det är en bra situation. Vi vill båda komma till
            rätta med det. Det är därför det är viktigt att vi fortsätter
            att debattera det och hitta lösningar på det.
          </note>
          <note>
            De immaterialrättsliga värdena blir allt viktigare för Sverige.
            Ju mer vi får en ökad andel av kunskapsekonomi i ekonomin, desto
            viktigare blir immaterialrätten. I dag kommer vart tredje jobb
            från den branschen eller den typen av företag.
          </note>
          <note>
            Det är precis som Morgan Johansson säger. Vi lyssnar på branschen
            och hör vad den säger att det finns för problem. Det är så jag
            tänker mig att man bedriver politikutveckling. Man lyssnar in
            och ser vilka samhällsproblem det är. Detta upplever jag som ett
            riktigt samhällsproblem.
          </note>
          <note>
            Även streamning är en fråga som bransche n har lyft. Så snart
            domen kommer hoppas jag att justitieministern och regeringen läser
            den domen noggrant och agerar. Det kan finnas anledning att agera
            oavsett hur domen faller. Det handlar om hur man smidigt och bra
            ska hantera den här typen av fall.
          </note>
          <note>
            Även om det i Danmark inte har blivit någon fällande dom finns
            det ett viktig signalvärde i vad som är rätt och fel. Jag tror
            att man kan rätta till det i lagstiftningen ganska bra. Jag vill
            avsluta med att tacka för debatten.
          </note>
          <note type="speaker">
            Anf. 45 Justitie- och migrationsminister MORGAN JOHANSSON (S):
          </note>
          <note>
            Herr talman! Också jag vill tacka för debatten och för Jörgen
            Warborns engagemang. Ska vi fortsätta att flytta fram positioner
            krävs det att vi age ­ rar från båda hållen och driver det tillsammans.
            Därför behöver vi inte all ­ tid stå och peka finger mot varandra
            och säga: Du sa det, och jag var där före, och så vidare. Det
            viktiga är väl att vi tillsammans flyttar fram posi ­ tionerna.
          </note>
          <note>
            Jag ser fram emot att vi fortsätter att ha ett bra samarbete
            och dialog om frågorna. Jag är precis på samma sätt helt övertygad
            om att detta är en fråga som är oerhört viktig. Där finns, precis
            som Jörgen Warborn säger, stora värden på spel. Kopplingen till
            den organiserade kriminaliteten gör inte frågan mindre prioriterad,
            tvärtom.
          </note>
          <note>
            Jag sa i min inledning att vi nu till exempel går vidare med
            uppdrag till Tullverket för att när det gäller intrång på nationella
            varumärken kunna lägga beslag på och förstöra den typen av varor.
            Vi går fram med mer information till ungdomar om vad som gäller
            på området. Vi går fram med översynen av straffrätten, straffskalorna,
            åtalsprövningsreglerna och att göra det lättare att kunna säkra
            bevisning när det gäller immateriell egendom under utredningar.
            Vi håller dessutom på att skriva en särskild immaterialrättsstrategi.
          </note>
          <note>
            Jag vill tacka för debatten. Vi fortsätter att föra dessa frågor
            framåt.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2016/17:220 om Migrationsverkets
            handläggningstider
          </note>
          <note type="speaker">
            Anf. 46 Justitie- och migrationsminister MORGAN JOHANSSON (S):
          </note>
          <note>
            Herr talman! Cecilie Tenfjord-Toftby har frågat mig om jag avser
            att vidta åtgärder för att möjliggöra att Migrationsverket kan
            förkorta sina handläggningstider.
          </note>
          <note>
            Antalet asylsökande under 2015 var som bekant mycket högt. Dess
            ­ utom var fördelningen av asylsökande över året mycket ojämn
            – mer än 100 000 asylsökande kom under perioden september till
            november. Ett stort antal asylsökande med närliggande ansökningsdatum
            bidrar till att den genomsnittliga handläggningstiden är fortsatt
            hög. När alla som sökte asyl i Sverige under 2015 och 2016 har
            fått ett beslut i första instans kom ­ mer handläggningstiderna
            att sjunka väsentligt. Migrationsverket bedömer att det kommer
            att ske under andra halvan av 2017 och att den genomsnitt ­ liga
            handläggningstiden från och med 2018 kommer att uppgå till mellan
            tre och fyra månader.
          </note>
          <note>
            Regeringen har vidtagit ett flertal åtgärder för att möjliggöra
            att Migrationsverket ska kunna förkorta handläggningstiderna för
            asylärenden. Regeringens satsningar har bland annat möjliggjort
            att Migrationsverket på kort tid har kunnat genomföra nödvändiga
            och kraftiga personalförstärkningar. En annan åtgärd, som Cecilie
            Tenfjord-Toftby också nämner, är att vi i regleringsbrevet för
            budgetåret 2016 gav Migrationsverket i uppdrag att förkorta handläggningstiderna
            och öka produktiviteten för asylansökningar såväl på kort som
            på lång sikt.
          </note>
          <note>
            Migrationsverket har därefter beslutat om ett nytt arbetssätt
            för handläggning av asylärenden samt om avarbetningsåtgärder.
            Utfallet blev att Migrationsverket avgjorde fler asylärenden under
            2016 än någonsin tidigare, ca 112 000 ärenden. Det är ungefär
            dubbelt så många avgjorda asyl ­ ärenden per år jämfört med 2015,
            2014 och 2013 och mer än tre gånger så många jämfört med 2012.
          </note>
          <note>
            Antalet avgjorda asylärenden per årsarbetare har samtidigt ökat
            väsentligt sedan 2015 och ligger på motsvarande nivå som åren
            dessförinnan trots att det finns flera faktorer som påverkar produktiviteten
            negativt. Migrationsverket hanterar till exempel sedan den tillfälliga
            lagens ikraftträdande två parallella lagstiftningar, vilket ökar
            komplexiteten i handläggningen. Dessutom tar det tid för nyanställda
            att komma in i arbetet och bli lika effektiva som mer erfarna
            kollegor. Migrationsverket bedömer att de effektivitetsåtgärder
            man har vidtagit kommer att medföra ytterligare produktivitetsökningar
            under de kommande åren.
          </note>
          <note>
            I syfte att fortsätta arbetet med att effektivisera asylprocessen
            lämnade regeringen flera uppdrag med denna inriktning i Migrationsverkets
            regleringsbrev för budgetåret 2017.
          </note>
          <note type="speaker">
            Anf. 47 CECILIE TENFJORD-TOFTBY (M):
          </note>
          <note>
            Herr talman! Jag tackar ministern för svaret, som var både långt
            och innehållsrikt. Tyvärr innehöll det inte svar på den fråga
            som jag ställde, utan det var mer en allmän beskrivning av den
            svåra situation som Migra ­ tionsverket befinner sig i.
          </note>
          <note>
            Sverige har tagit emot ett stort antal flyktingar, och det är
            Migrationsverkets uppgift att handlägga deras asylärenden. Detta
            kräver självklart både resurser och kompetens. Morgan Johansson
            beskriver detta mycket väl i sitt svar. Men min fråga, herr talman,
            handlar om en annan grupp människor som också söker sig till Sverige
            – arbetskraftsinvandrarna som kommer hit för att ett svenskt företag
            efterfrågar just deras kompetens.
          </note>
          <note>
            I Borås väntar just nu Vevens Mekaniska AB på fem specialister
            som man har anställt. Det är fem specialister som är en förutsättning
            för verksamhetens expansion, berättar företaget självt. När man
            kontaktade Migrationsverket fick man till svar att handläggningstiden
            nu är sex månader. Och Vevens Mekaniska verkstad är inte ensamt
            i denna svåra situation.
          </note>
          <note>
            Vi saknar i dag kompetens inom ett antal områden i Sverige. Fyra
            av fem företag säger de skulle nyanställa om de hittade rätt kompetens,
            enligt en rapport från Svenska Teknik &amp; Designföretagen. I dag
            saknas i Sverige ca 6 000 arkitekter och ingenjörer. Utanför våra
            gränser finns människor som har kompetensen och som mer än gärna
            kommer hit och jobbar.
          </note>
          <note>
            Migrationsverket förklarar den långa handläggningstiden med sin
            omorganisation, och Morgan Johansson säger i sitt svar att han
            hoppas att handläggningstiderna ska minska i slutet av 2017.
          </note>
          <note>
            Det här håller inte, herr talman! Det är jobb och företag som
            bygger Sverige starkt och som är förutsättningen för sjukvård,
            skola, äldreomsorg och polis. Det är viktiga områden för oss alla
            som måste säkras en trygg finansiering genom fler människor i
            arbete och en stabil tillväxt i Sveriges ekonomi.
          </note>
          <note>
            Herr talman! Då är det direkt skadligt för oss alla att en myndighet
            bromsar upp utvecklingen genom extremt långa handläggningstider.
            Efter ­ som Morgan Johansson i sitt svar inte berörde de problem
            som svenska företag möter när de vill rekrytera kompetens från
            länder utanför EU frågar jag ministern igen: Anser Morgan Johansson
            att Migrationsverkets organisation och arbetssätt fungerar för
            att underlätta att få rätt kompetens till Sveriges företag? Om
            inte – vad avser statsrådet Morgan Johansson att göra för att
            säkra att svenska företag får den kompetens de behöver inom en
            rimlig tid?
          </note>
          <note type="speaker">
            Anf. 48 Justitie- och migrationsminister MORGAN JOHANSSON (S):
          </note>
          <note>
            Herr talman! Cecilie Tenfjord-Toftby har varit kryptisk i sin
            fråga. De första två styckena i interpellationen handlar om handläggningstiderna
            för asylärenden. Sedan skriver hon också ett stycke som handlar
            om att man behöver ha fler anställda och att det finns ett behov
            av arbetskraft på många håll. Det har jag tolkat som att man bör
            få ut de asylsökande som i dag sitter och väntar på att få besked
            på arbetsmarknaden så fort som möjligt. Det är det jag har svarat
            på. Det står ingenting i Cecilie Tenfjord-Toftbys interpellation
            om handläggningstiderna för arbetskraftsinvandring. Det är därför
            jag har svarat på det sätt jag har gjort. Det finns inte heller
            någonting i själva frågeställningen om detta.
          </note>
          <note>
            Jag kan dock gärna svara på båda delarna om det behövs. Först
            och främst ökar effektiviteten kraftigt när det gäller asylärendena.
            112 000 beslut på ett år är dubbelt så många som har fattats tidigare.
            Och inte bara det, utan produktiviteten, det vill säga antalet
            ärenden per person, ökar kraftigt. Vi har högre produktivitet
            nu än vad ni hade på er tid. Varje handläggare fattar fler beslut
            i asylärenden än de gjorde på er tid. Produktiviteten är högre,
            och effektiviteten är högre. Det har inneburit att den totala
            väntetiden har kunnat hållas under någorlunda kontroll. Den ligger
            nu på i genomsnitt 10,9 månader för asylärenden. Den kommer att
            öka något mer, och därefter kommer den att gå ned.
          </note>
          <note>
            Efter hand som man betar av alla dessa asylärenden vi har öppnas
            också nya möjligheter att omdisponera personal från asylärenden
            till arbetskraftsinvandringsdelen. Det vet vi att Migrationsverket
            nu arbetar med, och det ska de fortsätta att arbeta med, för att
            få ned handläggningstiderna också för detta.
          </note>
          <note>
            Man kan inte påstå att myndigheten eller regeringen har bromsat
            upp frågorna. Vi har mer än fördubblat antalet anställda på Migrationsverket
            på bara ett par års tid.
          </note>
          <note>
            Jag tycker i och för sig att man också kan fundera lite på detta
            att vi har en del företag som gärna vill rekrytera utomlands.
            Men vi har fortfarande 350 000 arbetslösa i Sverige. Vi har dessutom
            ett stort antal människor på väg in på arbetsmarknaden. Jag tycker
            att företagen ska fundera lite över om det kanske finns möjlighet
            att rekrytera också inom landet, bland dem som är arbetslösa här
            i Sverige. Det tycker jag är en viktig frågeställning att resa.
          </note>
          <note>
            Vad vi gör nu är detta: Migrationsverket jobbar hårdare än man
            någonsin har gjort tidigare. Man har en högre effektivitet, man
            har en högre produktivitet, man kommer att kunna beta av köerna
            och man kommer därmed att kunna omdisponera personal från den
            ena kategorin, det vill säga asyl ­ ärenden, till den andra kategorin,
            det vill säga arbetskraftsinvandringsdelen. Denna utveckling har
            vi från regeringens sida varit med om att driva på.
          </note>
          <note>
            Jag har en motfråga till Cecilie Tenfjord-Toftby. I er budgetmotion
            vill ni skära ned på Migrationsverket med 500 miljoner kronor.
            Hur hade ni tänkt att man skulle kunna öka effektiviteten och
            se till att fler ärenden när det gäller arbetskraftsinvandring
            ska bli avgjorda om ni ska skära bort en halv miljard kronor från
            myndigheten?
          </note>
          <note type="speaker">
            Anf. 49 CECILIE TENFJORD-TOFTBY (M):
          </note>
          <note>
            Herr talman! Jag hoppas att Morgan Johansson också fick med sig
            att regeringen får beröm i frågan för att ni har satsat på Migrationsverket.
            Jag sa också i mitt anförande att jag förstår att det är en stor
            arbetsbelastning. Nu handlar inte detta om mer pengar till Migrationsverket,
            utan det handlar om hur Migrationsverket arbetar.
          </note>
          <note>
            Jag blir lite orolig när ministern säger att först när asylärendena
            är färdighanterade ska man omprioritera och börja jobba med arbetskraftsinvandrare.
            Självklart anställer svenska företag människor som finns inom
            Sverige. Det är mycket snabbare och mycket enklare. Men det dessa
            företag efterfrågar är specialistkompetens som inte finns i Sverige
            nu. Det är bra med utbildning, men företagen behöver arbetskraft
            här och nu.
          </note>
          <note>
            Därför är migrationsminister Morgan Johanssons svar rätt kraftlöst.
            De besked vi får från företag som efterfrågar utländsk arbetskraft
            är att Migrationsverkets nuvarande arbetssätt inte är anpassat
            till deras behov. I sitt svar tog statsrådet själv upp att det
            ”ökar komplexiteten” när Migrationsverket måste hantera två parallella
            lagstiftningar, och han hänvisar till skillnaden mellan lagstiftningen
            för permanenta och tillfälliga uppehållstillstånd. Han borde då
            också inse att komplexiteten ytterligare ökar och att beslutsprocessen
            försvåras när handläggarna dessutom ska hantera en tredje lagstiftning
            – den som reglerar arbetskraftsinvandringen.
          </note>
          <note>
            Från Vevens Mekaniska AB kommer därför frågorna: Finns det inget
            sätt att effektivisera processen när det gäller arbetskraftsinvandring?
            Borde det inte finnas vinster att göra genom att specialisera
            de handläggare som hanterar just denna fråga?
          </note>
          <note>
            De fem specialister som just nu väntar på sina arbetstillstånd
            har sina anställningspapper i ordning. IF Metall är informerat
            om att de är på väg och välkomnar nya medlemmar. Både Vevens Mekaniska
            och de fem nya medarbetarna har gjort allt rätt. Varför ska det
            ta mer än ett halvår att få ett svar?
          </note>
          <note>
            Sverige och våra företag behöver kompetent arbetskraft. Det är
            bra för dem, det ger skatteintäkter och det säkrar vårt välstånd.
          </note>
          <note>
            Jag får känslan av att Morgan Johansson försöker få det till
            att jag ställer grupper mot varandra, men så är det absolut inte.
            Alla ska ha en så snabb och bra beslutsprocess som möjligt. Just
            nu fungerar det dåligt för alla. Jag förstår att det är en stor
            arbetsbörda, men det gör också att det är ett problem för alla.
            Det är ett problem när det inte fungerar, och det är det både
            för dem som väntar och för de företag som behöver specialistkompetens.
          </note>
          <note>
            Jag ville med min fråga fokusera på den grupp som Morgan Johansson
            inte nämner i sitt svar, nämligen arbetskraftsinvandrarna. Fler
            i arbete är nämligen bra för alla, även för de människor som är
            asylsökande och väntar på svar.
          </note>
          <note>
            Bristen på kompetens, herr talman, kan lösas genom arbetskraftsinvandring
            – på sikt också självklart genom utbildning – men då måste vi
            ha ett system som fungerar. Läget i dag leder till att företagen
            inte ens försöker söka arbetskraft utifrån, för det tar så lång
            tid. Det skadar vår tillväxt, vår konkurrenskraft och vårt välstånd.
            Vi riskerar att företag väljer att inte satsa. De kanske flyttar
            från Sverige, och så förvinner jobb och vårt välstånd hotas. Skadliga
            skatter och brist på kompetens är inte bra.
          </note>
          <note>
            Morgan Johansson kan faktiskt vara en del av lösningen genom
            att säga att det inte fungerar riktigt som det borde hos Migrationsverket
            när det gäller handläggningen av arbetskraftsinvandring. Företagen
            är frustrerade. Delar Morgan Johansson företagens frustration?
            Och ser Morgan Johansson att dagens extrema handläggningstider
            hotar svenska företags möjlighet att växa och utvecklas?
          </note>
          <note type="speaker">
            Anf. 50 Justitie- och migrationsminister MORGAN JOHANSSON (S):
          </note>
          <note>
            Herr talman! I Cecilie Tenfjord-Toftbys interpellation nämns
            inte ordet arbetskraftsinvandring en enda gång, utan hon resonerar
            om väntetiderna för asylärendena och asyltrycket som vi har. Därför
            svarade jag på det sätt som jag gjorde.
          </note>
          <note>
            Jag ser samtidigt framför mig det som kommer att inträffa under
            det här året, det vill säga att när man successivt betar av de
            köer som finns kommer man också successivt att kunna sätta av
            mer resurser till att klara arbetskraftsinvandringsdelen. Då kommer
            också handläggningstiderna för arbetskraftsinvandringsdelen att
            minska.
          </note>
          <note>
            Men för att detta ska fungera, herr talman, måste man ha pengar,
            och då kan man inte som Moderaterna först säga att handläggningstiderna
            måste förkortas och mer resurser sättas av för att klara ut de
            här ärendena och sedan skära ned på myndigheten med 500 miljoner
            kronor.
          </note>
          <note>
            Hur försvarar Cecilie Tenfjord-Toftby den nedskärningen? Hon
            har ju suttit här i riksdagen och tryckt på knappen och gått med
            på Moderaternas motion. Att skära ned med 500 miljoner innebär
            att mer än 500 anställda i så fall ryker.
          </note>
          <note>
            Om jag skulle göra den nedskärningen skulle handläggningstiderna
            både i asylärenden och i arbetskraftsinvandringsdelen öka rejält.
            Det förstår väl Cecilie Tenfjord-Toftby? Det finns ingenting,
            vilket hon var inne på tidigare, som pekar på att myndigheten
            på något sätt bromsar upp. Jag skulle säga att myndigheten har
            en högre produktivitet och en högre effektivitet än vad den någonsin
            har haft.
          </note>
          <note>
            När det gäller asylärenden har vi faktiskt en högre effektivitet
            nu än vad vi hade 2013 och 2014. Vi har ökat produktiviteten med
            40 procent på ett år från 2015 till 2016. Där har alltså varken
            regeringen eller myndigheten någonting att skämmas för, snarare
            tvärtom.
          </note>
          <note>
            Jag delar uppfattningen att det kan bidra till svensk tillväxt
            och ekonomi att ha en arbetskraftsinvandring som fungerar för
            dem som behöver specialister. Det är därför vi har den ordning
            som vi har. Men ingen kan heller trolla med knäna, utan vi har
            de resurser som vi har, och det bidrar precis inte till att förbättra
            läget att Moderaterna nu vill skära ned på dem.
          </note>
          <note>
            Vi kommer under det här året, som sagt, att beta av de köer som
            finns på asyldelen och se till att man kommer att kunna allokera
            resurser på annat sätt. Det fungerar i verkligheten redan på det
            sättet att de som är handläggare av de här ärendena i de allra
            flesta fall är specialiserade på de här ärendena, men det är klart
            att när det totala trycket har varit stort har det också varit
            svårt att hålla handläggningstiderna nere. Nu ser vi att med det
            nya läget vi har kommer den situationen också att bli bättre.
          </note>
          <note type="speaker">
            Anf. 51 CECILIE TENFJORD-TOFTBY (M):
          </note>
          <note>
            Herr talman! Jag delar i alla fall företagens oro, speciellt
            när migra ­ tionsminister Morgan Johansson säger att det kommer
            att bli bättre om några år. Är det verkligen Sveriges regerings
            besked till företagen som faktiskt försöker växa och utvecklas
            i Sverige att de om några år kan vänta sig en förbättring? Det
            håller inte.
          </note>
          <note>
            Statsrådet Morgan Johansson har al ltså inte tänkt företa sig
            någonting för att underlätta för företagen i Sverige som är i
            behov av utländsk kompetens, utan han säger: Ni får vänta tills
            vi har klarat av de andra ärendena.
          </note>
          <note>
            Det är tråkigt och skadligt för Sveriges företag och jobb när
            vi inte har en regering som vill göra det som behövs för att säkra
            tillväxt och ekonomi. Vi ser i dag att företag flyttar från Sverige
            på grund av ett skadligt skattetryck. Vi ser i min hembygd Borås
            och Sjuhäradsbygden ett antal företag som har valt att flytta
            ut.
          </note>
          <note>
            Återigen: Ni kan vara en del av lösningen om ni ser att det faktiskt
            behövs ett snabbspår för arbetskraftsinvandrare som vill hit för
            att stärka Sveriges ekonomi, betala skatt och få en bättre tillväxt.
            Det här är inte en rättvisefråga. Det handlar inte om att vi ska
            ta den ena gruppen före den andra utan om att vi ska ha en myndighet
            som faktiskt kan göra två saker samtidigt.
          </note>
          <note>
            Jag vill ändå tro att m igrationsminister Morgan Johansson inser
            att det finns utrymme för förbättringar eller i alla fall förändringar
            i Migrationsverkets processe r och hoppas att frågorna kring arbetstillstånd
            kommer upp i de samtal som hålls mellan myndighet en och ansvarig
            minister , även om han inte nämnde det i sitt svar till mig.
          </note>
          <note>
            Det är inte sant att jag inte nämner arbetskraftsinvandringen
            i min fråga. Jag har visst beskrivit den svåra situationen. Om
            Morgan Johansson inte väljer att ta upp de här frågorna är det
            o ansvarigt och inte särskilt förtroendeingivande för en regering
            som säger sig värna jobb och företag. Man kan inte styra Sverige
            på det här sättet.
          </note>
          <note type="speaker">
            Anf. 52 Justitie- och migrationsminister MORGAN JOHANSSON (S):
          </note>
          <note>
            Herr talman! Det blev samma nivå på den här debatten som på en
            studentkårsdebatt. Jag har aldrig sagt att det här kommer att
            förbättras om några år. Jag har faktiskt gjort två inlägg som
            har handlat om att vi under det här året kommer att ha möjlighet
            att beta av den ena kön och därmed kunna allokera resurser till
            den andra.
          </note>
          <note>
            Dessutom, herr talman, lämnade vi ett sådant uppdrag till Migrationsverket
            redan före jul. Vi skrev i Migrationsverkets regleringsbrev följande:
            ” En handlingsplan ska tas fram för hur handläggning av både nya
            ärenden och förlängningsärenden inom arbetstillstånd kan förkortas
            betydligt.” Den rapporten ska redovisas till regeringen i samband
            med att man lämnar sin prognos i februari 2017. Det vill säga
            att redan nästa månad kommer jag att få en återkoppling från Migrationsverket
            om hur man jobbar. Stå alltså inte här och påstå att jag har sagt
            att det här kanske kan förbättras in om några år, för så är det
            inte!
          </note>
          <note>
            Nu har Cecilie Tenfjord-Toftby haft två chanser på sig att svara
            på min enkla fråga: Hur ska du kunna snabba upp handläggningen
            om du samtidigt ska skära ned på Migrationsverket med 500 miljoner?
            Vi fick inget svar under den här debatten på den frågan. Kanske
            får vi det under en kommande debatt, vad vet jag. Men, herr talman,
            ingen ska tveka om att det är regeringens bestämda uppfattning
            att handläggningstiderna både vad gäller asylärenden och vad gäller
            arbetskraftsinvandringsärendena ska minska.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2016/17:219 om rimliga elnätspriser
          </note>
          <note type="speaker">
            Anf. 53 Statsrådet IBRAHIM BAYLAN (S):
          </note>
          <note>
            Herr talman! Mattias Bäckström Johansson har frågat mig om vilka
            åtgärder jag avser att vidta för att Sveriges elkonsumenter ska
            få en mer rimlig prissättning för elnät.
          </note>
          <note>
            Först av allt vill jag instämma i att det är viktigt med en rimlig
            prissättning på avgifterna för elnäten. Den förra regeringen vidtog
            vissa åtgärder för att säkerställa att elnätsavgifterna skulle
            hamna på en rimlig nivå. Ändringarna innebär en lägre värdering
            av befintliga tillgångar hos elnätsbolagen och därmed en lägre
            kapitalbas , som är en avgörande komponent i beräkning av intäktsramarna.
          </note>
          <note>
            Dessa nya bestämmelser innebar en sänkning, jämfört med den tidigare
            tillsynsperioden, av vilka elnätsavgifter som elnätsföretagen
            kan ta ut under den nu pågående tillsynsperioden som löper under
            åren 2016 till 2019.
          </note>
          <note>
            De tidigare förändringarna har alltså dämpat ökningen av elnätsavgifterna.
            Regeringen har dock ansett att det finns skäl att utreda och ta
            fram förslag till reglering av avkastningen i elnätsregleringen,
            för att verkligen säkerställa att avkastningen hamnar på en rimlig
            nivå. Energimarknadsinspektionen har därför helt nyligen fått
            i uppdrag att ta fram underlag och förslag som ska rapporteras
            under hösten 2017. Regeringen kommer därmed att ha möjlighet att
            reglera avkastningen till nästa tillsynsperiod som startar 2020.
          </note>
          <note>
            Slutligen, vad gäller de domar som förvaltningsrätten beslutade
            om i december 2016 har Energimarknadsinspektionen aviserat att
            de avser att överklaga dessa. Det är således för tidigt att i
            dag se vad utfallet blir av dessa domar, och elnätsföretagen kan
            utnyttja eventuella höjningar av intäktsramarna först när besluten
            har vunnit laga kraft.
          </note>
          <note type="speaker">
            Anf. 54 MATTIAS BÄCKSTRÖM JOHANSSON (SD):
          </note>
          <note>
            Herr talman! Jag vill tacka statsrådet för svaret på min interpellation.
          </note>
          <note>
            Sverigedemokraterna och regeringen är nog egentligen ganska överens
            om grunderna för elnätsregleringen. Vad som är en rimlig kostnad
            ska vara väl avvägt, för att skydda konsumenter från överpriser.
            Men det ska ändå finnas gott utrymme för att kunna genomföra investeringar
            i elnäten så att de kan vara driftssäkra och så att leveranssäkerheten
            kan upprätthållas.
          </note>
          <note>
            Bakgrunden till min interpellation är att Energimarknadsinspektionen
            nyligen har förlorat en juridisk process i förvaltningsrätten
            . Det finns en historik. Elnätsregleringen har förändrats snabbt,
            under en ganska kort tidsperiod, under de två senaste decennierna.
            Man har gått från en ganska orimlig hållning genom en egentligen
            helt och hållet oreglerad period mot reglerade perioder, och dessa
            kännetecknas kanske mest av utdragna juridiska processer.
          </note>
          <note>
            Den nuvarande ordningen är i grunden betydligt bättre än tidigare.
            Investeringar och förnyelse uppmuntras. Man ser även till att
            den generation som nyttjar elnäten får betala den faktiska kostnaden.
            Det bunkras inte upp ett gigantiskt stort investeringsbehov som
            kommande generationer får ta. Men de juridiska processerna har
            föranlett att det har byggts upp en rygg ­ säck i och med att
            energibolagen har vunnit under föregående intäktsperiod. Det kanske
            är mer bekant för politikerna än elkunderna , som kanske har svårt
            att se varför priserna sticker i väg så pass mycket nu när elnätskostnaden
            sätts.
          </note>
          <note>
            Ryggsäcken blir eventuellt ytterligare lite större på grund av
            att Energi ­ marknadsinspektionen kanske kommer att förlora överklagandena.
            Stats ­ rådet påpekar, helt korrekt, att det inte är avgjort.
            Men om vi tittar lite i spåkulan kan vi se att Energimarknadsinspektionen
            aldrig har vunnit ett mål mot elnätsbolagen. Det ser alltså ganska
            mörkt ut. Det mest troliga är väl att man kommer att förlora också
            på en högre nivå och att elnätsbola ­ gen får igenom den högre
            avkastningsnivå som de vill ha.
          </note>
          <note>
            Jag välkomnar de initiativ som har tagits i och med det uppdrag
            som har lämnats till Energimarknadsinspektionen. Men jag vill
            fråga statsrådet om han är beredd att se över möjligheterna vad
            gäller att placera kalkylräntan på en sådan nivå att den inte
            skulle bli föremål för till exempel en juridisk prövning. Det
            skulle kunna vara ett regeringsbeslut.
          </note>
          <note type="speaker">
            Anf. 55 Statsrådet IBRAHIM BAYLAN (S):
          </note>
          <note>
            Herr talman! Precis som Mattias Bäckström Johansson beskriver
            har vi stort intresse av att det fortsätter investeras i elnäten,
            så att de inte bara fungerar i dag utan fortsätter fungera, särskilt
            med tanke på att det nu sker en snabb teknisk utveckling. Det
            gäller till exempel utvecklingen av smarta elnät. Fullt implementerade
            ger de helt nya möjligheter att kunna styra energiåtgången, för
            laster, hem och industrier, på ett helt annat sätt än tidigare.
          </note>
          <note>
            För oss handlar det såklart om att hitta en balans i regleringen,
            där vi uppmuntrar den typen av investeringar och en rimlig avkastning
            på det utan att det för den skull sker överdrifter. Detta är i
            grund och botten naturliga monopol. Som kund har man egentligen
            inga alternativ. El är en nödvändighet för vårt sätt att leva
            och kommer att fortsätta vara det. Därför kommer man att behöva
            dessa elnät under lång tid.
          </note>
          <note>
            För oss handlar det om att hitta den balansen. Jag kan tycka
            att det är olyckligt att den tänkta ordningen – att avgifterna
            skulle sättas för perio ­ derna 2012–2015 och 2016–2019 och så
            vidare – inte riktigt har gällt. Domstolsprocesserna har lett
            till att mycket av det som var tänkt att gälla, nämligen att avgifterna
            skulle vara satta innan perioden börjar, inte riktigt har blivit
            på det sättet. Det har kommit domstolsbeslut i efterhand. I och
            med dessa beslut har man fått ta med sig det som Mattias Bäckström
            Johansson beskriver som ryggsäckar. Det man har vunnit i domstolsprocessen
            men inte hunnit ta ut får man alltså ta med sig till nästa period.
            Det har skapat en osäkerhet.
          </note>
          <note>
            Jag tror att det vore bra på lång sikt för såväl branschen som
            elkonsumenterna om vi kunde se till att det blir mer av förutsägbarhet
            och mer trygghet. Jag har därmed inte sagt att jag lägger mig
            i domstolsprocesserna. Det kan jag inte göra som statsråd. Det
            tror jag att ledamoten är fullt medveten om.
          </note>
          <note>
            Det är mot den här bakgrunden vi har vidtagit ett antal åtgärder.
            Det gäller bland annat det uppdrag som Mattias Bäckström Johansson
            beskriver, att vi har gett Energimarknadsinspektionen i uppdrag
            att föreslå skärpningar av regelverket. Men vi har också stärkt
            Energimarknadsinspektionens muskler. Vi har ökat anslagen till
            Energimarknadsinspektionen med 10 miljoner årligen, vilket är
            en ganska kraftig ökning, just för att man ska kunna hantera detta.
          </note>
          <note>
            Nu ser jag också fram emot det uppdrag som de har fått och som
            kommer att levereras i år. När vi har fått det och tittat på det
            i detalj kommer regeringen naturligtvis att ta ställning. Men
            jag vill redan nu avisera att jag tror att en skärpning av regelverket
            är nödvändig.
          </note>
          <note type="speaker">
            Anf. 56 MATTIAS BÄCKSTRÖM JOHANSSON (SD):
          </note>
          <note>
            Herr talman! Det är givetvis även i vårt tycke angeläget att
            man kommer fram till någon form av förändrad ordning och att det
            sker i god tid före nästa intäktsperiod, som är från 2020 och
            framåt. Då kan förändringen vara på plats så att man förhoppningsvis
            kan undvika just det som skett under de två senaste perioderna.
            Det har blivit långa ledtider, vilket har påverkat avgiftssättningen
            i den kommande avgiftsperioden.
          </note>
          <note>
            Prövningarna har mest handlat om vilken kalkylränta som ska antas,
            vad som är en rimlig kalkylränta och avkastningsnivå. Det ligger
            väl ganska stor politisk sprängkraft i det här. Det är trots allt
            en verksamhet som innebär att man har regionala mo nopol och en
            verksamhet som innebär att man överför en produkt som alla vill
            ha och efterfrågar och för vilken de kommer att betala vad det
            kostar eftersom de är i behov av den. Ingen kommer direkt att
            avstå beroende på dagens elpriser, utan man kan ta ut de kostnader
            man tycker är rimliga. Där någonstans har det blivit en brytning
            mellan den kalkylränta som Energimarknadsinspektionen har satt
            och vad elnätsbolagen vill ha.
          </note>
          <note>
            Jag kan tycka att finns utrymme för någon form av politisk prövning
            av vilken risk det egentligen finns med att ha monopol på en marknad
            som har en tjänst som alla efterfrågar och för vilken alla kommer
            att betala vad det kostar.
          </note>
          <note>
            Risken för elnätsbolagen är minimal. Det finns egentligen ingen
            risk över huvud taget. Då är det orimligt att ka lkylräntan sticker
            i väg med 25− 30 procent från den nivå som Energimarknadsinspektionen
            har satt.
          </note>
          <note>
            Det är givetvis bra att Energimarknadsinspektionen har fått i
            uppdrag att se över detta, så att överinvesteringar ska undvikas.
            Man ska inte kunna bygga upp en kapitalbas där man till exempel
            kan upprätthålla en oskälig avgiftsnivå. De ska även se över metoder
            för fastställande av just avkastningen. Men det finns inget i
            uppdraget som förhindrar att man återigen skulle kunna hamna i
            de utdragna juridiska processerna och att det blir föremål för
            en prövning i förvaltningsrätten.
          </note>
          <note>
            Ett sätt som en del har föreslagit är att regeringen skulle kunna
            fastställa kalkylräntan i till exempel ett regeringsbeslut, för
            att den inte ska bli föremål för en juridisk process.
          </note>
          <note>
            På den vägen kan man hamna i en situation där man inte har dessa
            utdragna processer. Det kan byggas upp ryggsäckar under avgiftsperioder,
            och det kan bli väldigt otryggt för kunden. Det kan bli avgiftsökningar
            med 30 procent, och nästa period kan avgifterna minska. Det blir
            alltså väldigt oförutsägbart över tid.
          </note>
          <note>
            En sak är om man har synpunkter på innehållet i kapitalbasen.
            Men för kalkylräntan borde det råda betydligt större förutsägbarhet
            för vilken kal ­ kylränta som ska gälla. Det är bra för kunderna
            som kan se prisutveck ­ lingen på sitt elnät och även för den
            som ska göra investeringar och räkna på vad som är rimligt att
            investera och hur mycket som man räkna hem. Man måste veta vilken
            kalkylränta som man har att utgå från så att det inte hela tiden
            när man har stora lappkast krävs en juridisk process.
          </note>
          <note type="speaker">
            Anf. 57 Statsrådet IBRAHIM BAYLAN (S):
          </note>
          <note>
            Herr talman! Det är sant att det har varit ganska stora lappkast.
            Men det är viktigt att komma ihåg att i grunden handlar det om
            den otydlighet som fanns i och med de beslut som fattades av tidigare
            riksdag och reger ­ ing. Elnätsbolagen hade den rätten. Nu har
            regelverket skärpts, och det märks delvis i den prövning som nu
            pågår. Det är bara delar av regelverket som prövas, den så kallade
            kalkylräntan som ledamoten mycket riktigt påpekar.
          </note>
          <note>
            Den processen pågår, och som statsråd kan jag därför inte blanda
            mig i den. Sådan är vår konstitution – med rätta.
          </note>
          <note>
            Däremot är det uppenbart att vi behöver se över regelverket.
            Det är mot den bakgrunden som vi har lämnat dessa uppdrag. Jag
            ser fram emot att få resultatet så att vi kan ta slutgiltig ställning
            till hur detta ska ske.
          </note>
          <note>
            Men jag vill återigen påpeka att det är viktigt att vi har ett
            regelverk som ger incitament att investera också för framtiden.
            Som mycket riktigt har påpekats var det inte riktigt så med det
            gamla regelverket. Då gynnades man snarare av att hålla fast vid
            de gamla näten så långt som det var möjligt. Det märks också i
            det investeringsbehov som nu har jobbats upp.
          </note>
          <note>
            Mot bakgrund av detta är det väldigt viktigt med mer förutsägbarhet.
            Det innebär större trygghet för kunderna. Det måste bli en rimlig
            balans mellan bolagens krav på avkastning och konsumenternas behov
            av att få sin el levererad året om till rimliga kostnader.
          </note>
          <note>
            Det är precis det som vi ser över. Det är också det och hur det
            ska gå till som Energimarknadsinspektionen ska lägga fram förslag
            om.
          </note>
          <note>
            Jag tycker att det är en viktig lärdom från de föregående perioderna
            och den oreda som har rått att när man vidtar åtgärder ska man
            tänka igenom dem så att de blir ordentligt genomförda – detta
            för att man inte om och om igen ska hamna i samma situation. Det
            blir inte lyckligt för någon, vare sig för elnätsägarna eller
            för elkonsumenterna, oavsett om det rör sig om industrin eller
            hushållen.
          </note>
          <note type="speaker">
            Anf. 58 MATTIAS BÄCKSTRÖM JOHANSSON (SD):
          </note>
          <note>
            Herr talman! Vi är ändå ganska överens. Jag hoppas att statsrådet
            inte missuppfattar mig. Det var inte en uppmaning att lägga sig
            i den pågående domstolsprövningen. Jag ville bara ge något att
            fundera på inför den kommande perioden till 2020, om man skulle
            fastställa kalkylräntan genom ett regeringsbeslut. Det är ingenting
            som är aktuellt för den process som nu pågår. Jag hoppas att statsrådet
            inte missuppfattar mig.
          </note>
          <note>
            Strax efter d en här interpellationsdebatten hoppas jag att frågan
            lämnas över till Energimarknadsinspektionen. Sverigedemokraterna
            och jag kommer givetvis att följa frågan, utfallet av utredningen
            och vilka bitar som kan komma på plats inför nästkommande intäktsperiod.
            Vi tycker att det är angeläget med ytterligare justeringar för
            att kunna föra regleringen framåt.
          </note>
          <note>
            Det är viktigt för många mindre industriföretag, för privata
            kunder och för konkurrenskraften att vi kan ha väl avvägda elnätspriser
            och att de står sig mellan intressen av investeringar i elnäten,
            av att man ska ha en hög drifts- och leveranssäkerhet samt av
            intresset att inte ta ut överpriser som hämmar konkurrenskraften
            för olika produkter som förädlas och ska ut på en global marknad.
          </note>
          <note>
            Det är viktigt att man fortsätter arbetet med att täppa till
            de luckor som fortfarande finns i den befintliga elnätsregleringen.
          </note>
          <note>
            Med detta tackar jag för debatten.
          </note>
          <note type="speaker">
            Anf. 59 Statsrådet IBRAHIM BAYLAN (S):
          </note>
          <note>
            Herr talman! Tack, Mattias Bäckström Johansson, för en angelägen
            debatt! Både det föregående året och det här året är ju väldigt
            händelserika år när det gäller energisektorn i vårt land. Under
            de två år som jag har haft förmånen att vara energiminister har
            vi startat och genomfört ett stort antal processer för att säkra
            det som vi har all rätt att kräva fungerar i vårt land, nämligen
            ett stabilt energi- och elsystem.
          </note>
          <note>
            Vi har genomfört en rad utredningar och fattat beslut. Energikommis
            ­ sionen – där ledamoten själv har deltagit – har ju gått igenom
            större delen av vårt energisystem. Vi har också en blocköverskridande
            överenskommelse i botten. I år kommer vi dessutom att lägga fram
            ett stort antal propositioner till riksdagen för behandling och
            beslut som ska säkra en stabil och trygg elförsörjning till konkurrenskraftiga
            priser för lång tid framöver. Detta ska också ske med – så långt
            det är möjligt – minimal miljöpåverkan.
          </note>
          <note>
            Lägg därtill att det också ska ske en skärpning av regelsystemet
            för elnäten. De ska fungera, och för att de ska göra det behöver
            man kontinuerligt göra investeringar. Detta är extra viktigt i
            en tid av snabb teknisk utveckling som öppnar helt nya möjligheter.
            Men det måste ske på en rimlig nivå och på ett sätt som skapar
            legitimitet och förtroende för detta system.
          </note>
          <note>
            Jag har redan nu aviserat att vi ser framför oss en del skärpningar
            och att Energimarknadsinspektionen får resurser och ett uppdrag
            att lägga fram underlag för detta innan regeringen sätter ned
            foten.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellationerna 2016/17:207, 215 och 216 om tilläggsdirektiv
            till LSS-utredningen
          </note>
          <note type="speaker">
            Anf. 60 Statsrådet ÅSA REGNÉR (S):
          </note>
          <note>
            Herr talman! Bengt Eliasson har frågat mig om jag tänker verka
            för tilläggsdirektiv till LSS-utredningen där den ges i uppdrag
            att:
          </note>
          <note>
            Bengt Eliasson har vidare frågat mig om det är min avsikt att:
          </note>
          <note>
            Jag har i flera tidigare debatter pekat på att assistansersättningen
            och dess kostnadsutveckling alltsedan tillkomsten av reformen
            har varit föremål för utredningar och granskningar utan att mer
            stabila lösningar på de problem som uppmärksammats blivit lösta.
            Det gäller även under den tid som Liberalerna satt i regeringen.
          </note>
          <note>
            De senaste tio åren har kostnaderna för assistansersättningen
            nästan fördubblats samtidigt som antalet brukare bara ökat i liten
            utsträckning. Antalet timmar som man får stöd har under samma
            period i genomsnitt ökat från 103 till 127 timmar per vecka.
          </note>
          <note>
            Det finns flera rapporter och utredningar som beskriver orsaker
            till kostnadsökningen i assistansersättningen. Ingen av dessa
            förklarar alla or ­ sakssamband, men vi vet trots allt en hel
            del om utvecklingen. Bland annat Försäkringskassan konstaterar
            i sina senaste rapporter att orsakerna till timökningen är flera.
            Försäkringskassan pekar på att antalet timmar som beviljas för
            så kallad tillsyn ökar samt att barn i takt med att föräldra ­
            ansvaret minskar beviljas fler timmar med assistansersättning.
          </note>
          <note>
            Vidare pekar Försäkringskassan på att de brukare som har privata
            anordnare också har en snabbare timökning än de som har en kommunal
            anordnare. Antalet timmar ökar också kraftigt vid ett byte från
            en kommunal anordnare till en privat. Försäkringskassan bedömer
            det som troligt att privata anordnare i större utsträckning än
            andra söker om fler timmar.
          </note>
          <note>
            Mot bakgrund av detta är LSS-utredningens uppdrag att analysera
            vilken roll privata anordnare har i kostnadsutvecklingen inom
            assistansen särskilt intressant. Detta tangerar också Bengt Eliassons
            frågor till mig kopplade till det faktum att vissa anordnare i
            dag erbjuder juridiskt stöd till personer med assistansersättning.
          </note>
          <note>
            LSS-utredningen har i uppdrag att undersöka dels vilka möjligheterna
            är att juridiskt begränsa anordnarnas inflytande vid ansökningar
            om stöd, dels på vilket sätt det offentliga skulle kunna bistå
            personer som ansöker om personlig assistans med ett oberoende
            rättsligt stöd. I detta arbete ingår även att lämna juridiska
            analyser och konsekvensbeskrivningar av de förslag som utredningen
            vill gå fram med.
          </note>
          <note>
            Jag varken kan eller vill föregå utredningens arbete genom att
            uttala mig om förslag som utredningen eventuellt kommer att lämna
            om rättsligt stöd till personer som ansöker om personlig assistans
            eller vilka avsikter och bedömningar som regeringen kommer att
            göra med anledning av dessa förslag.
          </note>
          <note>
            Vidare pekar Bengt Eliasson i en av interpellationerna på att
            det finns en stor oro bland assistansmottagare mot bakgrund av
            de olika initiativ som regeringen tagit 2016 i assistansfrågan.
            Under 2016 har regeringen framför allt tagit två initiativ. Dels
            tillsatte regeringen LSS-utredningen , dels fick Försäkringskassan
            ett nytt mål för assistansersättningen där bland annat timutvecklingen
            finns omnämnd.
          </note>
          <note>
            Vid sidan om dessa åtgärder har också annat hänt som inte har
            med regeringens initiativ att göra. Under 2016 har två prejudicerande
            domar som berör tillsyn som grundläggande behov samt så kallad
            egenvård fått genomslag i Försäkringskassans tillämpning av lagstiftningen.
            Regeringen har med anledning av det här vidtagit åtgärder för
            att öka kunskaperna om vilka konsekvenser dessa nya prejudikat
            får för personer med personlig assistans.
          </note>
          <note>
            I detta sammanhang är det viktigt att betona att det är Försäkringskassan
            och inte regeringen som tolkar och tillämpar lagstiftningen.
          </note>
          <note>
            Flera av de frågor som Bengt Eliasson ställer till mig rör beslut
            om tilläggsdirektiv till LSS-utredningen. Min bedömning är att
            utredningen har ett omfattande uppdrag med möjlighet att lämna
            förslag på alla de områden som Bengt Eliasson efterfrågar. Exempelvis
            omfattar utredningsuppdraget redan att göra samhällsekonomiska
            konsekvensanalyser av de förslag som lämnas. Sammanfattningsvis
            är det i dagsläget inte motiverat med tilläggsdirektiv till utredningen
            på de områden som Bengt Eliasson efterfrågar.
          </note>
          <note type="speaker">
            Anf. 61 BENGT ELIASSON (L):
          </note>
          <note>
            Herr talman! Tack, statsrådet, för ett uttömmande svar! Jag kan
            med viss sorg i hjärtat notera att statsrådet i sitt svar helt
            övergripande behandlar assistansersättning som ett problem som
            behöver lösas. Det blir tydligt att statsrådet ser det som ett
            egenvärde att dämpa kostnadsutvecklingen. Liberalerna delar inte
            denna uppfattning och anser att detta är ett felaktigt förfarande.
            Man borde först ta reda på orsakerna till kostnadsutvecklingen.
          </note>
          <note>
            LSS och den personliga assistansen är en av det sociala områdets
            viktigaste frihetsreformer. Reformen behöver värnas och utvecklas.
            Den behöver naturligtvis också både moderniseras och förnyas,
            och för detta krävs utredningar och skarpa förslag. Men i grunden
            är LSS inte ett problem.
          </note>
          <note>
            Givetvis ska skattepengar användas så effektivt som möjligt,
            och brott ska beivras. Detta är vi naturligtvis helt överens om.
            Men man kan inte, anser jag, göra som regeringen nu har gjort:
            först bestämma sig för att det kostar för mycket och i efterhand
            analysera vad kostnaderna består av.
          </note>
          <note>
            Herr talman! Försäkringskassan har inte gjort några genomgripande
            analyser av omfattningen av fusk och felaktigheter sedan 2010,
            och det gjordes då på siffror från 2008. Man använde en metod
            som absolut inte lämpade sig för tvärsäkra slutsatser utan mer
            för breda antaganden. Sedan dess har ett antal omfattande regelförändringar
            genomförts, inte minst på initiativ av alliansregeringen men även
            senare. Många av dessa syftade till att minska risken för felanvändning.
            Ändå används dessa snart nio år gam ­ la och mycket osäkra uppgifter,
            av bland andra statsrådet, som en absolut sanning för hur det
            förhåller sig i dag.
          </note>
          <note>
            Statsrådet säger i sitt svar att kostnadsutvecklingen bland annat
            beror på att barn blir vuxna. Det är naturligt att behoven av
            timmar ökar när personer ska ut i livet och klara sig själva och
            inte längre har sitt för ­ äldrastöd. Statsrådet är kritisk till
            timutvecklingen. Frågan är om hon är kritisk till att timmarna
            ökar när barn blir vuxna. Det är ändå svårt för oss politiker
            att ändra på något sådant.
          </note>
          <note>
            En annan orsak till ökade kostnader är att assistans för tillsyn
            ökar. Men Försäkringskassan har redan aviserat att detta kommer
            att minska på grund av Högsta förvaltningsdomstolens dom från
            2015.
          </note>
          <note>
            Det finns ytterligare faktorer som vi ännu inte har bra förklaringar
            till, något som även Försäkringskassan säger i sina egna rapporter.
            Ändå kan statsrådet tvärsäkert bestämma redan innan dessa analyser
            är gjorda att kostnaderna ska minska och att det ska kunna göras
            utan att någon som i dag har assistans behöver vara orolig.
          </note>
          <note>
            Herr talman! Jag förstår faktiskt inte riktigt hur det här hänger
            ihop, och jag skulle gärna höra statsrådet utveckla sina tankar
            om detta.
          </note>
          <note type="speaker">
            Anf. 62 HANNA WIGH (SD):
          </note>
          <note>
            Herr talman! Tack, ledamot Bengt Eliasson, som har lyft upp dessa
            viktiga frågor!
          </note>
          <note>
            För en vecka sedan stod jag här och frågade statsrådet Åsa Regnér
            om LSS och den oroande utvecklingen på området. Jag blir, herr
            talman, kontaktad av personer som berörs direkt av dessa frågor.
            De uttrycker att om de inte kan få leva värdigt överväger de möjligheten
            att åtminstone få dö värdigt. Detta är effekten av den politik
            som regeringen för i dag, och det är så här Sveriges solidariska
            välfärdssamhälle har blivit.
          </note>
          <note>
            Det svar som jag då hoppades på uteblev. Men jag vill än en gång
            lyfta upp regeringens omformulerade regleringsbrev eftersom det
            anknyter till detta. Man vill ”motverka överutnyttjande och brottsligt
            nyttjande med särskilt fokus på den ökande timutvecklingen”. Detta
            är inget annat än en skönmålning av det gamla direktivet som går
            ut på att spara pengar och att misstänkliggöra dem som berörs.
          </note>
          <note>
            I den förra debatten lyfte jag fram att regeringens logik har
            allvarliga brister och att det finns en rad andra förklaringar
            till ett ökat antal assistans ­ timmar än dem som regeringen anför
            för att få spara pengar. Det svar jag fick var: ” Sverigedemokraterna
            tycker inte att det är v iktigt att beivra brottslighet – det
            var en intressant information. ”
          </note>
          <note>
            Herr talman! Äntligen talar statsrådet klarspråk. Vi fick nu
            en gnutta ärlighet i regeringens verkliga syn på frågan. Enligt
            regeringen går 10 procent av assistansersättningen till fiffel
            och kriminalitet, och då vet vi vad vi har att vänta oss på området.
          </note>
          <note>
            Förra veckan anförde jag att Försäkringskassans jurister lusläser
            lagar som fan läser Bibeln i ivern att försvåra för människor
            att få del av sina rättigheter. Regeringen tycks läsa rapporter
            om assistansen på samma sätt.
          </note>
          <note>
            Nybeviljandet av assistans har sjunkit till ca 30 procent, vilket
            är en dramatisk minskning. Det måste innebära att de andra 70
            procenten helt enkelt var kriminella lycksökare som motats i grind.
            Det är tur för välfärden! Det är inte konstigt att antalet brukare
            inte ökar.
          </note>
          <note>
            Utöver regeringens lägliga bedömning att överutnyttjande kan
            härledas till tidigare nämnd förklaring finns faktiskt andra möjliga
            anledningar till att kostnaderna och timantalet ökar, herr talman.
            Men detta tycks inte intressera regeringen , då det motverkar
            dess syften.
          </note>
          <note>
            Jag önskar tala om orsak och verkan. När en fri- och rättighetslag
            såsom LSS inskränks och blir svår för individer att få tillgång
            till behövs jurister som hjälper dem så att de kan få tillgång
            till denna rättighet och frihet. De ansöker inte om detta för
            att jäklas eller kosta samhället pengar utan för att det handlar
            om rätten till ett värdigt liv. Lagen erkänner dem denna rätt.
          </note>
          <note>
            Men som läget nu är kan de inte få tillgång till detta, utan
            de behöver juridisk hjälp. Det här lägger regeringen de behövande
            till last och använder som motiv för att spara ännu mer pengar.
            Hur kan detta betraktas som human politik? Kan statsrådet förstå
            att regeringens och myndighetens eget agerande har tvingat fram
            en sådan utveckling i och med att man började tumma på att erkänna
            människor deras rättigheter?
          </note>
          <note>
            När regeringen talar om träffsäkerheten inom assistansen brukar
            man framhålla att det finns andra alternativ som kan öka träffsäkerheten.
            Att försvåra för folk att ens kunna söka och få assistans är ett
            ypperligt bra förslag om det man eftersträvar är att spara pengar.
            De som drabbas kan ju ändå inte klaga särskilt högljutt eftersom
            deras rätt till stöd och deras juridiska representation har berövats
            dem .
          </note>
          <note>
            Det är ett träffsäkert sätt att minska timutvecklingen. Det är
            kreativt, får jag tillstå, herr talman, men alldeles förkastligt
            och avskyvärt om man har någon empati och eftersträvar ett solidariskt
            samhälle.
          </note>
          <note>
            Så vad är det regeringen gör mer än att smutskasta assistansfrågan
            och skjuta frågan och människors oro och lidande på framtiden?
            Jag ser inga svar på detta i det interpellationssvar vi har framför
            oss i dag.
          </note>
          <note>
            (ANDRE VICE TALMANNEN: Jag får be ledamoten att försöka undvika
            svordomar i talarstolen, även om det hänvisades till ett känt
            begrepp.)
          </note>
          <note type="speaker">
            Anf. 63 Statsrådet ÅSA REGNÉR (S):
          </note>
          <note>
            Herr talman! Den kostnadsutveckling vi ser när det gäller assistansersättningen
            beror på flera saker, och jag försökte nämna några sakliga skäl.
            Jag har ingenting emot dem.
          </note>
          <note>
            Jag har dock något emot att de medel som ska gå till utsatta
            personer med starka rättigheter används på fel sätt. Vi har ett
            antal rapporter, även nya rapporter, som säger att det förekommer
            felanvändning av en del av de 30 miljarder det handlar om.
          </note>
          <note>
            Man säger att medlen används till ännu fler jurister. Därför
            tittar utredningen på om det går att frikoppla juristerna från
            bolagen. Det tycker jag är rimligt. Jag är inte emot jurister.
          </note>
          <note>
            Man gör ganska stora vinster på dessa områden. Det rör sig om
            bolag som börsnoteras. Det görs väldigt stora vinster; det behöver
            man titta på.
          </note>
          <note>
            Medlen används till konsulter. Jag vill att medlen ska gå till
            dem som har rätt till denna reform. När så många uppgifter visar
            att mycket av skattebetalarnas pengar – jag tycker att kanske
            så mycket som 10 procent är mycket när det handlar om 30 miljarder
            – går till saker som reformen inte var tänkt för, då har jag ett
            ansvar för att någonting åt det.
          </note>
          <note>
            Det finns 1 000 bolag som har etablerat sig på detta område,
            där det finns knappt 16 000 brukare. Det säger något om bolagens
            förväntningar på förtjänst. Jag är inte emot privata aktörer här
            – jag tror att man många gånger ger väldigt bra service och tjänster.
            Jag tycker att det är rimligt och viktigt att brukarna kan bestämma
            själva, men det betyder inte att det inte ska finnas några regler
            eller att man inte ska bry sig om reglerna.
          </note>
          <note>
            Till Bengt Eliasson vill jag säga att jag vet att ditt engagemang
            är genuint; det syns verkligen, och vi har haft många sådana här
            debatter tidigare. Du bryr dig verkligen om brukarna – det är
            det nog ingen som tvivlar på. Du bryr dig också väldigt mycket
            om bolagen och de privata aktörerna.
          </note>
          <note>
            Men bryr du dig om skattebetalarnas pengar? Det finns ju väldigt
            stora behov hos dessa grupper. Det är mycket pengar. Jag tycker
            att skattebeta ­ larnas pengar ska användas för dem. Vad har du
            för förslag för att på ett bättre sätt se till att medlen faktiskt
            används så som det var tänkt? Det skulle jag vilja höra.
          </note>
          <note>
            Jag har tillsatt den här utredningen för att se till det. Jag
            har sett till att ansvarig myndighet kontrollerar att medlen används
            till rätt saker. Jag kommer att fördjupa mig när det gäller bolagen.
            I regleringsbreven ingår uppdraget att i högre grad se till att
            medlen används som det var tänkt.
          </note>
          <note>
            Vi har också gett uppdraget att se till att individer inte hamnar
            mellan stolarna. När det gäller de grundläggande behoven och de
            domar som vi har talat om har vi överlämnat den rapport som kom
            före jul till utredningen.
          </note>
          <note>
            Det gäller att ta ett helhetsgrepp och se till rättighetsbärarnas
            intressen och samtidigt se till att medlen används på rätt sätt.
            Det är det jag gör.
          </note>
          <note type="speaker">
            Anf. 64 BENGT ELIASSON (L):
          </note>
          <note>
            Herr talman! Tack, statsrådet, för svaren! Det är sant: Vi har
            debatterat denna fråga många gånger, både IRL, som det heter på
            nysvenska, och på debattsidor. Jag antar att statsrådet också
            möter och märker av den stora oro som faktiskt finns bland assistansberättigade.
          </note>
          <note>
            När det gäller det juridiska stödet och hur många bolag det finns
            handlar det mest om de enskildas valfrihet. Det är den som har
            drivit fram de många bolagen, och de flesta är ju väldigt små.
          </note>
          <note>
            Men jag antar också att statsrådet möter de människor som inte
            vågar kontakta Försäkringskassan längre av rädsla för att förlora
            det stöd de i dag har – människor som den kille jag mötte i förra
            veckan, som håller andan varje gång telefonen ringer om den uppringande
            skulle presentera sig som myndighetshandläggare.
          </note>
          <note>
            Herr talman! Jag konstaterar att statsrådet inte heller i denna
            debatt ger någon antydan om vilka alternativen till personlig
            assistans är. Alla med någon inblick i verkligheten vet ju att
            det handlar om institutionsboende, mer hemtjänst och framför allt
            en ökad börda för närstående och anhöriga. Något annat finns inte.
            De berörda kommer på goda grunder att känna fortsatt oro.
          </note>
          <note>
            Jag har ställt frågan förut , och jag ställer den igen: Vad är,
            enligt statsrådet, alternativen till personlig assistans, eftersom
            kostnadsutvecklingen ska brytas?
          </note>
          <note>
            Dagens svar på mina interpellationer, herr talman, innebär att
            utredningen, enligt kraven i direktiven, ska föreslå att det görs
            nedskärningar av assistansen och att de kvarstår.
          </note>
          <note>
            Jag har ju frågat statsrådet om hon kan tänka sig att ge utredningen
            möjlighet att lägga fram förslag utan krav på kostnadsminskningar.
            På den punkten är direktiven mycket tydliga. Det finns inget utrymme
            för utredaren att lägga fram förslag som innebär oförändrade eller
            ökade kostnader för assistansen, inte ens om utredaren kommer
            fram till att kostnadsökningen hittills beror på att behoven ökar
            – det vet vi inte än; det får vi se – och inte ens om utredaren
            skulle komma fram till att assistans är den mest kostnadseffektiva
            och träffsäkra insatsen. Inte ens då kan utredaren föreslå att
            insatsen utökas.
          </note>
          <note>
            Regeringen är inte beredd att först ta reda på vad timutvecklingen
            beror på och därefter dra sina slutsatser. De berördas oro är
            alltså i någon mån välgrundad. Och jag undrar: Varför tar inte
            statsrådet denna oro ad notam?
          </note>
          <note>
            Som statsrådet själv konstaterar i svaret var det först 2016
            som Försäkringskassan började tillämpa de domar som lett till
            att så många blivit av med sin assistans. Jag vet självklart att
            regeringen inte får instruera Försäkringskassan i detalj när det
            gäller hur den ska tolka sina lagar, men i det regleringsbrev
            som Åsa Regnér själv nämner sa regeringen till Försäkringskassan
            att den skulle bli tuffare i sina bedömningar, och då blev den
            det. Mer än en person om dagen har förlorat sin assistansersättning.
            Många med mycket omfattande funktionsnedsättningar har fått sina
            liv helt ställda på ända.
          </note>
          <note type="speaker">
            Anf. 65 HANNA WIGH (SD):
          </note>
          <note>
            Herr talman! Bara för att man säger något tillräckligt många
            gånger blir det inte sant. Dessa 10 procent som ständigt nämns
            saknar helt substans.
          </note>
          <note>
            Att det råder stor skillnad mellan vår och regeringens syn i
            denna fråga är uppenbart, men jag är ändå nyfiken på vilka dessa
            alternativa, mer träffsäkra lösningar som regeringen talar om
            kan vara. Är det möjligen så att Socialdemokraterna är ute efter
            att damma av sina gamla välbeprövade lösningar med att institutionalisera
            människor?
          </note>
          <note>
            Om det inte handlar om ren girighet från regeringens sida utan
            faktiskt om träffsäkra insatser, som det så fint heter, varför
            presenteras då inte några konkreta exempel på vad dessa träffsäkra
            insatser skulle innebära? Detta råkar sammanfalla med regeringens
            motvilja mot juridisk hjälp till personer som ansöker om assistans
            och som anlitar privata assistanssamordnare.
          </note>
          <note>
            Herr talman! Regeringen vänder ut och in på sig i jakten på en
            förklaring till varför brukarna utsätter sig för att bli utnyttjade
            av profithungriga privata assistanssamordnare, när de kan välja
            det excellenta kommunala alternativet. Ändå väljer brukarna de
            privata anordnarna, som ökat sin marknadsandel från ca 20 till
            65 procent. Regeringens motvilja mot privata alternativ är tyvärr
            inget annat än en ideologisk fråga, herr talman.
          </note>
          <note>
            Det i kombination med regeringens styrande partis historiska
            syn på personer med funktionshinder och inställningen att storebror
            vet bäst ger tyvärr detta utfall. Jag önskar att regeringen skulle
            kunna förhålla sig till realpolitiken och sätta de berörda medborgarnas
            intresse i första rummet.
          </note>
          <note>
            Herr talman! Statsrådet Åsa Regnér framhåller ofta ihärdigt att
            reger ­ ingen inte ändrat några lagar gällande LSS. Men det går
            inte att skylla på tidigare regeringar hur länge som helst, när
            det enda resultat regeringen kan uppvisa är utredningar som har
            till syfte att spara pengar så att man kan rulla tummarna medan
            människors liv slås i spillror och vissa till och med avlider
            till följd av regeringens empatilösa passivitet och jakt på kronor.
          </note>
          <note type="speaker">
            Anf. 66 Statsrådet ÅSA REGNÉR (S):
          </note>
          <note>
            Herr talman! Jag tror inte att Sverigedemokraterna ska läxa upp
            mig om partiets historiska människosyn och synen på människors
            lika värde.
          </note>
          <note>
            Regeringen anser att personlig assistans och lagen om stöd och
            service har varit, är och ska vara en oerhört viktig rättighetsreform
            som säkerställer ett värdigt och fullgott, bra liv för personer
            med funktionsnedsättningar. Inom ramen för den lagstiftningen
            finns ett antal insatser. Liberalerna brukar ofta påminna om att
            de var väldigt operativa när den här lagen infördes. Varför menar
            de då att det är fel att se över insatserna när det nu har gått
            ganska många år? Jag har aldrig förstått det. Det var ju ni liberaler
            själva som föreslog det.
          </note>
          <note>
            Det finns ju ett antal domar som har fallit i förhållande till
            den här lagen eftersom den till sin natur är ganska vid. En av
            de mest omdiskuterade kom 2012. Varför gjorde ni ingenting då,
            Bengt Eliasson? Varför hade du inte den här glöden då? Ni hade
            ju kunnat se över lagen då.
          </note>
          <note>
            Det är inte sant att människor först nu har fått avslag och befinner
            sig i svåra rättsliga processer som säkert är oerhört ansträngande
            och på olika sätt ställer till det i människors liv. Sådant har
            ju förekommit förut. Varför gjorde ni inget åt det då, om ni tyckte
            att domarna inte följde lagens inten ­ tioner? Det är inte sant
            att Försäkringskassan först 2016 har börjat uppmärksamma domar.
          </note>
          <note>
            Jag tycker också att det är lite obehagligt om man påstår att
            vi har myndigheter som inte följer sitt uppdrag. Då får man nog
            ha lite mer på fötterna. Det är ju myndigheter som ska tillämpa
            domar.
          </note>
          <note>
            Sedan undrar jag igen: Om vi vet att skattebetalarnas medel används
            fel och inte kommer brukarna till del utan oseriösa privata anordnare,
            varför finns det då inga förslag från din sida, Bengt Eliasson?
            Du borde vara jätteupprörd över detta, för det handlar om medel
            som var tänkta att gå till just utsatta brukare. Jag vet att det
            finns väldigt många seriösa privata anordnare som erbjuder stöd
            och service av väldigt god kvalitet, men det finns också sådana
            som inte är seriösa. Varför har du inga förslag när det gäller
            detta? Det tycker jag är svårt att förstå. Det hänger ju ihop.
          </note>
          <note type="speaker">
            Anf. 67 BENGT ELIASSON (L):
          </note>
          <note>
            Herr talman! Tack, statsrådet! Vi har lagt fram en rad förslag.
            Jag tillhör dem som i tidigare års debatter kanske har tjatat
            allra mest om att det behövs en bred LSS-utredning, just för att
            den behöver moderniseras. Det är en gammal lagstiftning som nu
            behöver moderniseras och förnyas för brukarnas bästa. Men att
            enkom ha det ekonomiska perspektivet i direktiven, som det är
            nu, är vad kritiken främst handlar om.
          </note>
          <note>
            Jag förstår att Åsa Regnér tidvis är lite irriterad på mig och
            kanske också på den debatt som ständigt förs. Men det är precis
            detta som kritiken mot regeringen handlar om. Den är hård men
            också välgrundad, för man har ett väldigt ensidigt synsätt.
          </note>
          <note>
            Den så kallade praxisen, sådan den blivit, strider verkligen
            mot lagstiftningens intentioner. Vi har också haft förslag om
            hur detta skulle ändras, och lagstiftningen behöver ändras. Jag
            tycker mig ana att statsrådet tycker likadant, att rättspraxisen
            åtminstone delvis har utvecklats olyckligt. Då ligger det inte
            i min hand utan i Åsa Regnérs hand att föreslå ett snabbspår för
            detta.
          </note>
          <note>
            Vi kan inte vänta, eller rättare sagt: De som har blivit av med
            sin assistans kan inte vänta. Då är vi långt inne i 2019. Statsrådet
            har makt och möjlighet att uppdra åt utredningen att ge förtur
            till behandlingen av den här frågan, som på statsrådets uppdrag
            underlag togs fram till nu i december. Vill statsrådet verkligen
            inte göra det?
          </note>
          <note type="speaker">
            Anf. 68 Statsrådet ÅSA REGNÉR (S):
          </note>
          <note>
            Herr talman! Tack för den här debatten, Bengt Eliasson! Jag uppskattar
            verkligen ditt engagemang. Det är på detta sätt politiken utvecklas
            och bra förslag kommer fram. Jag blir dock frustrerad därför att
            jag fortfarande inte hör vad ni har för förslag på att komma åt
            felanvändning av medlen. Jag förstår inte varför det är så svårt
            för er att samtidigt ha sådana förslag. Det blir ju ett besked
            till skattebetalarna om att man använder deras pengar lite hur
            som helst, och det tycker jag är ett dåligt besked. Jag tycker
            att det är viktigt att man använder medlen till det som de var
            tänkta för, inte minst när det gäller utsatta personer som har
            rätt till dem.
          </note>
          <note>
            Den utredning som vi har tillsatt tar ett helhetsgrepp om lagen
            om stöd och service. Utgångspunkten är hur man ska kunna säkerställa
            rättigheterna och kostnaderna så att vi har en lag som fungerar
            också i framtiden. Den måste jobba på.
          </note>
          <note>
            Samtidigt har vi gjort ett antal insatser som er regering, Bengt
            Eliasson, hade kunnat göra. Det var vi som tog initiativ till
            den rapport som ISF har skrivit, där man har analyserat hur domar
            har påverkat och möjligen förändrat verkligheten i förhållande
            till lagen. Därför lämnar vi också över den. Det är vi som har
            skrivit i regleringsbrevet att man ska se över hur man kan säkerställa
            att personer inte hamnar mellan stolarna och hur man ska meddela
            varandra när det är olika huvudmän, vilket det ju fortfarande
            är, för att se till att man har kunskap om de olika individerna.
          </note>
          <note>
            Man måste ta ett helhetsgrepp om detta. Jag är inte irriterad.
            Jag är fast övertygad om att vi måste göra detta. Jag tackar dig,
            Bengt Eliasson, för debatten och för ditt engagemang!
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellation 2016/17:209 om enkelrum eller dubbelrum
            i stödboenden
          </note>
          <note type="speaker">
            Anf. 69 Statsrådet ÅSA REGNÉR (S):
          </note>
          <note>
            Herr talman! Alexandra Anstrell har frågat mig om det var min
            och regeringens avsikt vid beslutet om den nya lagstiftningen
            att stödboende skulle vara i form av enkelrum och om Socialstyrelsens
            föreskrifter och allmänna råd följer våra intentioner med lagstiftningen.
            Alexandra Anstrell har även frågat mig om jag och regeringen har
            för avsikt att förenkla för Sveriges kommuner för att de lättare
            ska kunna ge ungdomar stödboende på ett bra sätt. Till sist har
            Alexandra Anstrell frågat mig om det är min bedömning att Kommunsverige
            kommer att lösa ekvationen med att få plats till alla när förutsättningarna
            är att stödboende ska vara enkelrum samtidigt som vi har akut
            bostadsbrist och ersättningen från staten minskar drastiskt.
          </note>
          <note>
            Jag välkomnar frågorna och uppskattar att vi tycks dela ambitionen
            att den nya placeringsformen stödboende ska vara ett väl fungerande
            komplement till de övriga placeringsformerna.
          </note>
          <note>
            Den 1 januari 2016 infördes den nya placeringsformen stödboende
            för barn och unga i åldern 16 – 20 år. Tänkbara målgrupper är
            barn och unga som tidigare varit placerade, barn och unga som
            lever i en otillfredsställande hemmiljö samt ensamkommande.
          </note>
          <note>
            Regeringen ansåg det vara angeläget att det finns tillgång till
            fler pla ­ ceringsformer för barn och unga som svarar mot barn
            s och ungas faktiska behov. Även kommunerna efterfrågade fler
            alternativ på ytterligare placer ­ ingsformer. Stödboende infördes
            därför som ett kompletterande lagregler ­ at placeringsalternativ
            för barn och unga som inte har behov av sådana vård- och behandlingsinsatser
            som motiverar en placering i familjehem el ­ ler hem för vård
            eller boende, HVB.
          </note>
          <note>
            Av propositionen framgår att det huvudsakliga syftet med den
            nya placeringsformen är att, under trygga former, träna och förbereda
            barnet eller den unge för ett självständigt boende och vuxenliv
            och att det bäst uppnås genom att barnet eller den unge har ett
            eget boende.
          </note>
          <note>
            Med ett eget boende avser regeringen ett boende som är mer självständigt
            än HVB, det vill säga att barnet eller den unge bor i en lägenhet
            eller i en liknande boendelösning. Ett eget boende utesluter dock
            inte ett delat boende med andra barn eller unga som är placerade
            i stödboende, vilket också framgår av Socialstyrelsens föreskrifter
            och allmänna råd om stödboende.
          </note>
          <note>
            Kommunerna har också möjlighet att tillgängliggöra stödboenden
            genom andra boendelösningar. Som exempel kan nämnas studentkorridorer
            eller liknande boenden i anslutning till en folkhögskola där barnet
            eller den unge har ett eget rum.
          </note>
          <note>
            Socialstyrelsen har på regeringens uppdrag börjat följa upp och
            utvärdera den nya placeringsformen. Socialstyrelsen lämnade i
            slutet av november 2016 en delredovisning av arbetet. Socialstyrelsen
            redogör för utmaningar för kommunerna i arbetet med att starta
            stödboenden. Bland annat nämns svårigheter att hitta lämpliga
            lokaler, vilket till stor del anses bero på en redan ansträngd
            situation på bostadsmarknaden. Myndigheten kommer att fortsatt
            följa utvecklingen av och bedöma hur placeringsformen stödboende
            svarar mot behoven hos flickor och pojkar samt vuxna och hur stödboenden
            utformas och bemannas.
          </note>
          <note>
            Jag har full förståelse för att arbetet med att starta stödboenden
            inte är fritt från utmaningar. En rad saker påverkar självklart
            arbetet, inte minst den fortsatt ansträngda situationen inom socialtjänsten
            med anledning av flyktingmottagandet och att vi har en samhällsutmaning
            med att ordna nya bostäder. Placering av barn i olika placeringsformer,
            inklusive stödboende, ska dessutom ske efter en individuell bedömning
            utifrån barnets bästa, i enlighet med socialtjänstlagen. Det här
            medför att behoven av stödboenden kan skifta för olika kommuner
            och över tid.
          </note>
          <note>
            Socialstyrelsen har redogjort för att totalt 140 kommuner har
            startat stödboenden under 2016. Trenden är att allt fler stödboenden
            startas , och det sker i snabbare takt. Myndighetens intryck är
            att samtliga kommuner har som mål att ha tillgång till stödboende
            i juli 2017, när det nya ersättningssystemet för mottagande av
            ensamkommande barn och unga träder i kraft. Det är positiva signaler.
          </note>
          <note>
            I nuläget har regeringen inga planer på att vidta specifika åtgärder
            avseende kommunernas möjlighet att starta stödboenden. Men vi
            kommer fortsatt att följa utvecklingen noga.
          </note>
          <note type="speaker">
            Anf. 70 ALEXANDRA ANSTRELL (M):
          </note>
          <note>
            Herr talman! Tack, Åsa Regnér, för ditt svar! I Haninge, som
            jag kommer från, har vi i dag ett HVB-hem med 15 platser. Det
            ska nu göras om till ett stödboende för att möta behovet av boenden
            för ensamkommande och för att möta den nya ersättningen, som börjar
            trilla ut från och med i sommar. För alla åhörare kan jag passa
            på att berätta att ersättningen alltså blir lägre från och med
            i sommar. Då vill vi ha bra boenden som också ligger inom budgetramen.
          </note>
          <note>
            Problemet, herr talman, är Socialstyrelsens föreskrifter och
            allmänna råd om stödboende, beslutade i maj 2016. I de föreskrifterna
            kan vi läsa att de egna boenden som ingår i ett stödboende ska
            vara hemlika och bestå av rum för boende, utrymme för tillagning
            och intag av måltider samt rum för personlig hygien. Det är jättebra.
            Vidare finns det allmänna råd om att ett eget boende bör bestå
            av en egen lägenhet som den placerade disponerar. Men om det bedöms
            lämpligt kan ett eget boende utgöras av ett rum för boende och
            utrymmen som delas med andra barn eller unga som är placerade
            i stödboendet. Det är fortfarande bra. Men i 5 kap. 2 § spetsar
            Socialstyrelsen till det: Vid placering i ett stödboende ska barnet
            eller den unge enligt punkt 1 få disponera ett eget boende.
          </note>
          <note>
            Min interpellation handlar om huruvida det är enkelrum eller
            dubbelrum som gäller.
          </note>
          <note>
            Herr talman! Med den nya lagstiftningen om stödboende verkar
            kommuner runt om i Sverige göra väldigt olika. Man tolkar alltså
            lagstiftningen och Socialstyrelsens riktlinjer olika. En del kommuner
            gör tolkningen att man inte får dela rum, det vill säga att alla
            ska ha enkelrum. Andra kommuner gör tolkningen att man kan dela
            rum. Bara här i Stockholms län – jag har mejlat mina kollegor
            – ser det väldigt olika ut.
          </note>
          <note>
            I dag är det en akut bostadsbrist i många kommuner. Ska man då
            följa Socialstyrelsens riktlinjer om att ge varje barn ett eget
            rum kommer det att innebära att man måste minska antalet boendeplatser
            totalt. I dag är det ju vanligt att man delar rum på ett boende,
            till exempel ett HVB-boende. När det gäller vårt exempel i Haninge
            skulle det innebära att 15 platser på ett HVB-hem blir ett stödboende
            för åtta personer för att man inte ska begå lagbrott eller gå
            emot Socialstyrelsens föreskrifter, som man har uppfattat dem.
          </note>
          <note>
            Statsrådet Regnér har i sitt anförande framfört: ”Ett eget boende
            utesluter dock inte ett delat boende med andra barn eller unga
            som är placerade i stödboende, vilket också framgår av Socialstyrelsens
            föreskrifter och allmänna råd om stödboende.”
          </note>
          <note>
            Kan jag och Kommunsverige ta statsrådets svar som att det är
            okej att dela rum på ett stödboende, precis som på ett HVB-hem,
            så att man exempelvis inte behöver minska de befintliga 15 platserna
            på ett HVB-hem till 8? Är det enkelrum som gäller, eller är det
            okej med dubbelrum? Det är min fråga.
          </note>
          <note type="speaker">
            Anf. 71 Statsrådet ÅSA REGNÉR (S):
          </note>
          <note>
            Herr talman! Tack så mycket, Alexandra Anstrell, för interpellationen
            och för ditt engagemang i de här sociala frågorna! På ett sätt
            är det en vanlig fredag, men på ett annat sätt är det verkligen
            inte det. Det är faktiskt dagen efter det att ditt parti öppnade
            för att samarbeta med Sverigedemokraterna. Det berör mig väldigt
            djupt. Jag kan inte bara hoppa över det när vi står här i kammaren.
            Det är en väldigt stor förändring och försämring, som jag ser
            det, av svensk politik.
          </note>
          <note>
            När det gäller stödboende och olika placeringsformer i socialtjänsten
            ska man alltid utgå från barnets behov. Den flicka eller pojke
            som står framför en ska bedömas bo på det ena eller det andra
            stället utifrån sina möjligheter, sina rättigheter och sin situation.
            Det som hände hösten 2015 var att det kom många ensamkommande
            på en gång. Socialtjänsten hann inte med – så är det bara.
          </note>
          <note>
            Stödboende är dock inte till enbart för ensamkommande – ibland
            pratar vi om det som att det skulle vara så. Det är en boendeform
            som man behövde och efterfrågade redan tidigare. Det fanns också
            förslag om det. Dock är jag glad att vi kunde samarbeta om att
            införa denna form av boende relativt fort, för vi behövde fler
            möjligheter i den situation som var.
          </note>
          <note>
            Jag vet att socialtjänsten har ägnat 2016 – och man fortsätter
            med det 2017 – åt att göra bedömningar av ensamkommande och andra
            barn. De barn som har förutsättningar att ta ett mer självständigt
            ansvar och som inte behöver vård på samma sätt som de som bor
            på HVB ska kunna bo i stödboende. Då ska de kunna ha vuxna i sin
            närhet, men de behöver inte vård eller den omsorg som man behöver
            på ett HVB. Det är faktiskt så att många ungdomar som inte behöver
            bo på HVB har gjort det och sannolikt fortfarande gör det på många
            ställen, för man har inte haft andra alternativ. Nu ställer vi
            om så att de barn som lämpar sig för att bo i stödboende ska göra
            det.
          </note>
          <note>
            Jag ska inte lägga mig i hur kommunerna gör. De ska följa lagen,
            och de ska följa föreskrifter. De ska göra bedömningar utifrån
            barnens behov och placera barnen. Jag antar att det är så här:
            Om man bedömer att två barn kan bo på ett stödboende och om de
            av något skäl vill bo ihop och alla är överens om det kan det
            säkert vara en bra lösning. Det är inte jag som ska placera barnen.
            Jag ska inte lägga mig i det.
          </note>
          <note>
            Däremot behöver vi se till att det finns ett mottagande och en
            socialtjänst som fungerar. Därför har vi förstärkt socialtjänsten
            med medel till bemanning, till exempel. Därför har vi infört denna
            boendeform. Och därför ska vi följa upp det. Detta är en nyhet,
            och det kommer säkert att uppstå frågor. Därför är det bra att
            diskutera det. Jag kommer att följa upp det, men jag ser och noterar
            i Socialstyrelsens uppföljning att de flesta försöker lösa detta.
          </note>
          <note>
            Det finns bostadsbrist i Sverige. Ja, det är jag medveten om.
            Därför har vi stimulansmedel till bostadsbyggande. Det byggs också
            mycket i Sverige.
          </note>
          <note>
            Vi ska följa frågan, men jag tror ändå att det är helt nödvändigt
            att vi har den här formen av stödboende. Vi hade nämligen inte
            ett hållbart system förut när bara HVB fanns.
          </note>
          <note type="speaker">
            Anf. 72 ALEXANDRA ANSTRELL (M):
          </note>
          <note>
            Herr talman! Tack, Åsa Regnér, för ditt svar! Jag är glad åt
            att ministern inte ska lägga sig i enskilda placeringsbeslut.
            Det vill inte jag heller göra, men jag tycker att det är viktigt
            att vi har tydliga riktlinjer för Sveriges kommuner.
          </note>
          <note>
            Placeringsformen stödboende vänder sig till barn och unga i åldern
            16 − 20 år som har bristande familjestöd och som bedöms kunna
            bo i eget boende med anpassat stöd utan särskilt vård- eller behandlingsbehov.
            I ett stödboende kan barn och unga under trygga former träna på
            att bo i ett eget boende och bli förberedda inför ett självständigt
            boende och vuxenliv.
          </note>
          <note>
            Hur blir man då självständig? Jag tänker att man blir självständig
            när man tar makten och kontrollen över sitt eget liv. Krävs det
            då ett enkelrum? Det är frågan.
          </note>
          <note>
            Herr talman! Vi är sex syskon i min familj, uppvuxna tillsammans
            på en bondgård i Jämtland. Jag tycker nog att vi har vuxit upp
            till väldigt självständiga personer, trots att vi har delat rum
            i olika konstellationer under hela vår uppväxt.
          </note>
          <note>
            Att bo i enkelrum i sig kan inte vara den viktigaste faktorn
            när det gäller att bli självständig, tänker jag. Jag tror dessutom
            att man till och med kan bli mer självständig om man delar rum
            eftersom man måste visa hänsyn gentemot en annan person.
          </note>
          <note>
            Vi moderater är tydliga med att vi vill att fler ska kunna dela
            boende, och vi anser att lagstiftningen här är väldigt otydlig,
            speciellt riktlinjerna.
          </note>
          <note>
            Herr talman! Riktlinjerna blir ett problem när Sveriges kommuner
            tolkar dem olika. Som jag sa i mitt inledningsanförande planerar
            nu flera kommuner enkelrum, andra planerar dubbelrum och en tredje
            grupp planerar både och. Vad är det som gäller?
          </note>
          <note>
            Statsrådet säger i sitt svar att regeringen i nuläget inte har
            några planer på att vidta specifika åtgärder för att reda ut det
            här med enkelrum eller dubbelrum. Statsrådet måste väl ändå hålla
            med om att detta är ohållbart. Ett system måste väl vara förutsägbart,
            rättssäkert och jämlikt. Ekvationen går inte ihop.
          </note>
          <note type="speaker">
            Anf. 73 Statsrådet ÅSA REGNÉR (S):
          </note>
          <note>
            Herr talman! I Sverige har vi myndigheter som är ansvariga för
            att genomföra beslut och för att tolka lagstiftning. Det är inte
            min uppgift.
          </note>
          <note>
            Intentionerna med lagstiftningen var att erbjuda fler boendealternativ
            än de två som fanns tidigare, det vill säga familjehem och HVB.
            Vi vet ju att en del framför allt äldre tonåringar bor och bodde
            i HVB, trots att de inte behöver den vård, omsorg och tillsyn
            som HVB-hem ska erbjuda. Därför fanns här en väldigt tydlig majoritet
            för att stödboende skulle införas.
          </note>
          <note>
            Stödboende förutsätter att de äldre tonåringar som fortfarande
            är barn som bedöms kunna bo där har större möjlighet att ta hand
            om sig själva och förbereda sig för vuxenlivet. För att man ska
            bli en självständig individ, som ledamoten talar om, krävs förstås
            väldigt mycket.
          </note>
          <note>
            En tanke med stödboende är alltså att man ska kunna förbereda
            sig för att ta ansvar för sin egen ekonomi och sitt eget liv när
            man sedan kommer ut på en vanlig bostadsmarknad och ska etablera
            sig i sitt vuxenliv. Men som jag sa: Finns det två personer som
            ska bo på stödboende och alla inblandade tycker att det passar
            bra att de bor tillsammans, inte minst de själva, ska jag inte
            lägga mig i det.
          </note>
          <note type="speaker">
            Anf. 74 ALEXANDRA ANSTRELL (M):
          </note>
          <note>
            Herr talman! Jag ställde frågan om det var statsrådet Regnérs
            och regeringens avsikt vid beslutet om den nya lagstiftningen
            – lagen stiftas ändå här inne och inte hos myndigheten; de ska
            tolka den – att stödboende skulle vara i form av enkelrum.
          </note>
          <note>
            Jag tycker inte att jag får några svar här. Det är tydligen så
            att inten ­ tionen var enkelrum, och då måste jag ändå fråga:
            Är det ministerns mening att man blir självständig endast i enkelrum?
            Hur ska vi annars meddela till våra kommuner vad det är som gäller?
            En lagstiftning och riktlinjerna måste vara konsekventa och enkla
            för kommunerna att full ­ följa, och då kan vi inte stå här och
            vara så otydliga.
          </note>
          <note>
            Återigen, Åsa Regnér: Ja eller nej? Är dubbelrum okej?
          </note>
          <note type="speaker">
            Anf. 75 Statsrådet ÅSA REGNÉR (S):
          </note>
          <note>
            Herr talman! Tack för interpellationen! Jag tycker att jag har
            svarat på det här ett antal gånger. Jag kommer att följa upp det,
            och det är mitt slutord. Jag vill att den här reformen ska fungera
            som ett boende för äldre barn som snart ska klara sig själva och
            som bedöms inte behöva HVB.
          </note>
          <note>
            Man ska följa lagen. Nu har Socialstyrelsen tolkat den i sina
            riktlinjer, och jag ska följa upp hur detta fungerar.
          </note>
          <note>
            Överläggningen var härmed avslutad.
          </note>
          <note>
            § 14 Svar på interpellation 2016/17:210 om talerätt vid skydds-
            och licensjakt
          </note>
          <note type="speaker">
            Anf. 76 Miljöminister KAROLINA SKOG (MP):
          </note>
          <note>
            Herr talman! Runar Filper har frågat mig dels om jag ser problem
            med talerättens utformning i dag och vilka åtgärder det i så fall
            föranleder från min sida, dels om jag ämnar ta initiativ till
            att utreda konsekvenserna av denna lagstiftning och återkomma
            med förslag på hur lagstiftning och tillämpning av talerätten
            kan förbättras.
          </note>
          <note>
            Låt mig inleda med att säga att jag förstår att sena besked om
            jakt kan försvåra en långsiktig rovdjurspolitik och leda till
            olägenheter för de jägare som har förberett sig för jakten genom
            att planera resor, boka boenden och ta ut semesterdagar.
          </note>
          <note>
            För att få till stånd en snabbare, effektivare och mer likvärdig
            beslutsprocess har regeringen infört ett skyndsamhetskrav för
            handläggning av mål i domstol om jakt efter de stora rovdjuren
            och för myndigheternas handläggning av ärenden om jakt efter arter
            som skyddas av art- och habitatdirektivet och fågeldirektivet.
            Regeringen har även infört en ordning som innebär att överklaganden
            av beslut om jakt efter stora rovdjur prövas av en och samma domstol,
            förvaltningsrätten i Luleå.
          </note>
          <note>
            För att eventuella överklaganden ska kunna överprövas innan jakttiden
            för varg startar har regeringen dessutom infört en ordning som
            innebär att beslut om licensjakt på varg som huvudregel får fattas
            senast den 1 oktober. Årets licensjakt har också genomförts som
            planerat.
          </note>
          <note>
            Myndigheter och domstolar avgör i varje enskilt fall om ett överklag
            ­ ande ska tas upp till prövning. När det gäller föreningarna
            Nordulv och Wolf Association Sweden har överklaganden tidigare
            a vvisats av kammar ­ rätten i Sundsvall, men samma kammarrätt
            har i senare domar bedömt att föreningarna har rätt att överklaga
            beslut som omfattas av Århuskonven ­ tionen, såsom beslut om jakt
            efter varg.
          </note>
          <note>
            Sverige är sedan 2005 part till konventionen om tillgång till
            informa ­ tion, allmänhetens deltagande i beslutsprocesser och
            tillgång till rättslig prövning i miljöfrågor, den så kallade
            Århuskonventionen. Konventionen är också en del av EU:s rättsordning.
          </note>
          <note>
            Syftet med konventionen är att ge var och en möjlighet att bidra
            till att skydda nuvarande och framtida generationers rätt att
            leva i en god och hälsosam miljö. Som part till konventionen ska
            Sverige garantera att allmänheten har rätt att ta del av miljöinformation
            och rätt att, under de förutsättningar som anges i konventionen,
            delta i beslutsprocesser om miljön.
          </note>
          <note>
            Konventionen innehåller även bestämmelser som ger den berörda
            allmänheten tillgång till rättslig prövning i miljöfrågor. Sverige
            är skyldigt att se till att handlingar och underlåtenheter av
            personer och myndigheter som strider mot miljölagstiftningen kan
            prövas av domstol eller i administrativ ordning. Med berörd allmänhet
            avses bland annat sådana organisationer i det civila samhället
            som främjar miljöskydd.
          </note>
          <note>
            Det är en allmän förvaltningsrättslig princip att förvaltningsmyndigheters
            beslut som innebär någon form av rättsverkan ska kunna överklagas.
            När det gäller frågor om jakt på arter som, liksom vargen, omfattas
            av EU:s art- och habitatdirektiv har såväl EU-domstolen som Högsta
            förvaltningsdomstolen slagit fast att enskilda, bland annat miljöorganisationer,
            måste ha möjlighet att få frågor om huruvida skyldigheterna i
            direktivet uppfylls på nationell nivå prövade i domstol.
          </note>
          <note>
            Beslut om jakt på arter som omfattas av art- och habitatdirektivet
            och fågeldirektivet ska därför kunna prövas i domstol. Detta ligger
            i linje med den inom svensk rätt sedan länge bärande tanken bakom
            miljöorganisa ­ tioners talerätt, nämligen att de företräder allmänhetens
            intressen.
          </note>
          <note>
            Regeringen anser att det är viktigt att stärka allmänhetens tillgång
            till miljöinformation, rättslig prövning och medverkan i beslutsprocesser.
            Varje åtgärd måste dock naturligtvis föregås av en noggrann avvägning
            mellan olika intressen och utifrån sina respektive förutsättningar.
          </note>
          <note>
            Det finns flera exempel på frågor som bereds av regeringen som
            rör allmänhetens tillgång till rättslig prövning, bland annat
            miljöorganisationers klagorätt i miljöbalken. Frågor om tillgång
            till rättslig prövning ingår också i den rättsliga översyn av
            skogsvårdslagen som nu genomförs.
          </note>
          <note type="speaker">
            Anf. 77 RUNAR FILPER (SD):
          </note>
          <note>
            Herr talman! Jag ska börja med att tacka ministern för svaret
            på interpellationen.
          </note>
          <note>
            Den springande punkten och problematiken som jag efterlyser svar
            på är små, knappt existerande, ideella föreningars rätt att överklaga
            vissa domar och beslut kopplade till miljöbalken. Det har fått
            stora negativa konsekvenser – de ständiga överklagandena av myndighetsbeslut
            har stoppat jaktbeslut gång efter annan, år efter år.
          </note>
          <note>
            Detta har medfört stora bekymmer och stor besvikelse för den
            landsbygdsbefolkning som ideligen drabbas av rovdjursangrepp på
            boskap och hundar. Viltvården i ordets rätta bemärkelse har begränsats
            kraftigt, och koncentrationen av varg har blivit ytterst besvärande
            lokalt och regionalt vad gäller både tamdjursangrepp och att den
            kraftigt har åderlåtit älgstammen. Värmland, som jag kommer från,
            hade för tio år sedan Sveriges mäktigaste älgstam. Per 1 000 hektar
            hade vi mest älg i landet. Nu har vi sjunkit så mycket att bara
            Blekinge och Halland har en skralare älgstam än Värmland.
          </note>
          <note>
            Miljöministern skriver i sitt svar att hon förstår att sena besked
            om jakt kan försvåra en långsiktig rovdjurspolitik och leda till
            olägenheter för de jägare som förberett sig för jakt. Det är riktigt,
            men det handlar inte bara om olägenheter för jägarna. Miljöministern
            glömmer helt bort dem som verkligen är berörda: ägare av boskap,
            hundägare och oroliga småbarnsföräldrar i områden där vargar och
            andra rovdjur stryker kring knutarna. Det är inte så roligt att
            ha sina barn stående på en grusväg flera hundra meter från bostaden
            i väntan på skolskjutsen och veta att det finns varg i området,
            att man bor i ett vargrevir. Hela Värmland består av vargrevir,
            stora delar av Dalarna och Hälsingland likaså.
          </note>
          <note>
            Det skyndsamhetskrav som regeringe n infört, att överklagad skydds
            ‑ och licensjakt ska hanteras skyndsamt med förtur i domstolen,
            är naturligtvis bra. Frågan är bara hur det kommer att fungera
            i praktiken.
          </note>
          <note>
            För att undvika att vargjakten ställs in år efter år bör ett
            tillägg skrivas in i Naturvårdsverkets föreskrifter om att jakttiden
            ska kunna förlängas oavsett om den ordinarie jakttiden är förbi
            när ett sent domstolsutslag kommer. Detta har SD motionerat om
            som ett komplement till skyndsamhetskravet om domstolsutslag ändå
            dröjer.
          </note>
          <note>
            Att miljöorganisationer ska kunna överklaga beslut som förorsakar
            industriell påverkan på miljön liksom nya vägsträckningar med
            mera ser vi som viktigt och självklart. Att jaktbeslut ska kunna
            överklagas är också självklart.
          </note>
          <note>
            EU-domstolen och Högsta förvaltningsdomstolen har som ministern
            säger slagit fast att överklagade jaktbeslut ska kunna prövas
            i domstol. Det ledde till inställda jakter med en gång år 2016
            när det infördes liksom år 2012, ‑ 13 och ‑ 14, när det tidigare
            gällde. År 2013 hann man skjuta tre vargar innan jakten ställdes
            in, ska sägas.
          </note>
          <note>
            Men här gäller ifrågasättandet giltigheten och rätten att överklaga,
            att en liten organisation med 100 medlemmar får föra allmänhetens
            talan och hur kriterierna för att få överklaga mäts och bedöms.
            Det är därför vi menar att regeringen tydligt bör utreda konsekvenserna
            av denna lagstiftning och återkomma med förslag om hur lagstiftning
            och tillämpning kan förbättras.
          </note>
          <note>
            Art- och habitat direktivet är från ‑ 92. Vid den tiden fanns
            det knappt någon varg i Sverige. Fågeldirektivet är ännu äldre,
            från ‑ 79. Förutsättningarna har ändrats, och vi kan inte stirra
            oss blinda på ett gammalt direktiv när vår fauna har utökats och
            vi har en helt annan problematik än vi hade då.
          </note>
          <note type="speaker">
            Anf. 78 Miljöminister KAROLINA SKOG (MP):
          </note>
          <note>
            Herr talman! Som jag sa i mitt första inlägg avgörs det av domstolen
            vilka som har möjlighet att överklaga.
          </note>
          <note>
            Beslutet i varje enskilt ärende avgörs i enlighet med de principer
            som läggs fram i Århuskonventionen, som också är EU-rätt. Det
            görs inte hipp som happ utan är välstrukturerat och tydligt. Det
            finns tydliga gränser.
          </note>
          <note>
            Frågan om de organisationer som nämns i interpellationen är överspelad.
            Det finns senare domar än den som nämns i interpellationen som
            reder ut det, och domstolar har slagit fast att just de här organisationerna
            har rätt att överklaga enligt regelverket.
          </note>
          <note>
            Jag är glad att det finns bred samsyn i fråga om att miljöorganisationer
            ska kunna överklaga miljöbeslut, inklusive jaktbeslut.
          </note>
          <note>
            Miljöbalkskommittén har en gång i Sverige noggrant tittat igenom
            det här sättet att arbeta och i sitt betänkande slagit fast följande:
            De synpunkter och faktauppgifter som lämnas av miljöorganisationer
            är värdefulla, då en organisation kan lyfta fram vissa aspekter
            i ett omfattande utredningsmaterial och ibland förmå sökande och
            prövningsmyndighet att fördjupa resonemang och motivera ställningstaganden
            tydligare. Genom sina sakkunskaper har miljöorganisationer bidragit
            till bättre beslutsunderlag och i vissa fall till skärpt miljöprövning
            i vissa ärenden. Miljöorganisationers överklaganden har också
            bidragit till praxisbildningen på miljöbalkens område. En miljöorganisation
            kan genom att lämna in kompletterande underlag och argumentera
            utifrån det allmänna miljöintresset bidra till större spännvidd
            i de frågor som en prövningsmyndighet har att ta ställning till.
            Dessutom har en organisation många gånger bättre förutsättningar
            än enskilda sakägare att på ett koncentrerat och kunnigt sätt
            ge uttryck för de synpunkter som finns både hos enskilda och i
            organisationer.
          </note>
          <note>
            Miljöbalkskommittén drog slutsatsen att miljöorganisationer har
            en viktig roll i miljöprövningen och att det sammantaget inte
            finns något stöd för att möjligheten att delta i miljöärenden
            i första instans eller rätten att överklaga har missbrukats av
            miljöorganisationer i något otillbörligt syfte, exempelvis att
            fördröja besluten.
          </note>
          <note>
            Jag uppfattar att principen vi arbetar med, att miljöorganisationer
            ska ha rätt att överklaga, är väl förankrad i riksdagen. Vi har
            sett över hur det fungerar.
          </note>
          <note>
            Det som har hänt de senaste åren är att regeringen har skapat
            ordning och reda i besluten om jakt i Sverige. Det är en tämligen
            ny ordning, men den är mycket mer stringent. Nu finns det tydliga
            handläggningstider, och det är tydligt uppstyrt när under året
            besluten ska hanteras. Det ger möjlighet till en mycket godare
            ordning som kan lägga grunden för bred förståelse och acceptans
            för den förda politiken.
          </note>
          <note type="speaker">
            Anf. 79 RUNAR FILPER (SD):
          </note>
          <note>
            Herr talman! Att det nu införts en ny ordning där överklaganden
            av beslut om jakt på sto ra rovdjur prövas av en och samm a domstol,
            Förvaltningsrätten i Luleå, är bra och skapar kontinuitet. Det
            är en nyordning som är bra. Det är också bra att beslut om licensjakt
            på varg ska fattas senast den 1 oktober, då det ger förutsättningar
            att hinna avsluta processen innan jakten ska börja. Allt är alltså
            inte dåligt. Det finns också bra saker, även från vår horisont
            sett.
          </note>
          <note>
            Att kunna överklaga myndighetsbeslut är självklart i ett rättssäkert
            samhälle. Därom är vi alla eniga. Lika viktigt och självklart
            borde det vara att de som är berörda och drabbade ska ha talerätt.
            Talerätten borde rimligen ge större inflytande för berörd landsbygdsbefolkning
            och lokala föreningar, näringar och byalag. Det är dessa som berörs
            av problematik och myndighetsbeslut och som har naturlig och historisk
            förankring i den bygd där problematiken finns.
          </note>
          <note>
            I dag får hemliga sällskap som inte har den minsta förankring
            i dessa bygder och områden ändå överklaga jaktbeslut, för det
            tillåter talerätten. Nuvarande regelverk är minst sagt märkligt
            och förkastas av oss sverigedemokrater i miljö- och jordbruksutskottet.
          </note>
          <note>
            Det stämmer, som miljöministern säger i svaret, att föreningarna
            Nordulv och Wolf Association först fick sina överklaganden avvisade
            i kammarrätten och sedan bedömdes ha rätt att överklaga beslut
            som omfattas av Århuskonventionen. Så sent som dagen före julafton
            tror jag att det blev ett nytt utslag där.
          </note>
          <note>
            När talerätten först avvisades miste båda föreningarna sin talerätt
            på grund av fingerade namn, bristfälliga intyg, saknade efternamn
            och pseu ­ donymer.
          </note>
          <note>
            Om man går in på Nordulvs sida ser man att det räcker med namn
            för att bli medlem. Inga adressuppgifter eller andra identifieringsuppgifter
            krävs. Bara det visar att det är mycket svårt att avgöra om en
            sådan förening är seriös eller inte.
          </note>
          <note>
            Jag önskar att regeringen ser över lagstiftningen, så att miljöorganisa
            ­ tionernas rätt blir mer restriktiv. Det är en mycket viktig
            sakfråga som SD kommer att fortsätta driva tills detta blir verklighet.
          </note>
          <note>
            Det är uppseendeväckande att en o rganisation som har uppnått
            100 medlemmar räknat i hela Sverige ska ha talerätt och kunna
            överklaga och stoppa beslut var som helst där de aldrig någonsin
            har satt sin fot. Det är beslut som de inte berörs av på något
            vis. Men lokalbefolkningen, som har sin förankring där, har stora
            problem.
          </note>
          <note>
            Verksamhet och näringar försvåras, och tamdjurshållning och fårskötsel
            fördyras på grund av dyra åtgärder och stängsel för att skydda
            den egna boskapen. Det handlar om obetalt arbete och tiotusentals
            eller hundratusentals kronor i förlust för att hålla rent från
            sly, gräs och buskar kring eltrådarna, och det är dyr ström. Dessa
            stängsel får man till stor del bidrag för, men de kanske inte
            alltid täcker hela kostnaden.
          </note>
          <note>
            Organisationer utan hemvist i bygden sitter i någon storstad
            och agerar miljöorganisation på internet, till exempel på Facebook,
            och ges rätten att obstruera och styra svensk jakt- och viltpolitik.
            Detta tycker vi är allvarligt.
          </note>
          <note>
            Nuvarande regelverk är alltså minst sagt märkligt och förkastas
            av Sverigedemokraterna.
          </note>
          <note>
            Ser inte miljöministern några som helst problem med det som jag
            beskriver i fråga om talerättens utformning i dag när det gäller
            kvalifikationer för att få överklaga?
          </note>
          <note type="speaker">
            Anf. 80 Miljöminister KAROLINA SKOG (MP):
          </note>
          <note>
            Herr talman! Jag reagerar starkt mot ledamotens sätt att misskreditera
            föreningslivet i Sverige och sprida rykten i kammaren.
          </note>
          <note>
            Det är domstolar som avgör vilka som har rätt att överklaga de
            beslut som domstolar har fattat. Jag ser inte att det ska ske
            politiskt i kammaren. Det ska ske i laga ordning. Det handlar
            om att uttolka en internationell konvention och EU-rätten. Det
            gör Sveriges domstolar på ett utmärkt sätt.
          </note>
          <note>
            Jag blir lite upprörd, som ni märker.
          </note>
          <note>
            Jag kan däremot vara glad åt att de åtgärder som regeringen har
            vidtagit för att skapa ordning och reda i besluten kring jakt
            i Sverige uppenbarligen har stöd av riksdagens alla partier. Jag
            är glad att ledamoten kan erkänna det.
          </note>
          <note>
            Denna nya ordning, där vi har avpolitiserat besluten kring jakt
            och fört in dem i förvaltningsrätt och i domstol, förväntas leda
            till att antalet överklaganden minskar över tid. Vi får ge denna
            nya ordning viss tid.
          </note>
          <note>
            En viktig del i denna ordning är att de slutgiltiga besluten
            om jakt ska komma i god tid, så att alla berörda kan planera och
            vet vad som gäller. Vi ser också att det under denna korta tid
            redan har blivit bättre. Men vi ska ge detta något år för att
            ytterligare sätta sig. Och, som sagt, antalet överklaganden förväntas
            minska. Det är viktigt.
          </note>
          <note>
            Jaktpolitiken i Sverige måste baseras på fakta och vetenskap.
            Det ska vara ordning och reda när beslut tas, och det ska ske
            i lugn och ro. Det ska inte vara någon politisk klåfingrighet.
            Det är detta som regeringen har sett till med den nyordning som
            vi har skapat.
          </note>
          <note type="speaker">
            Anf. 81 RUNAR FILPER (SD):
          </note>
          <note>
            Herr talman! Jag tackar ministern för svaret.
          </note>
          <note>
            Som jag sa kräver medlemskap endast namn. Som vi hörde här saknas
            fullständiga namn och kontaktuppgifter. Fingerade namn och pseudonymer
            har använts vid medlemsregistreringen. Det tycker inte jag är
            seriöst. Det skapar förtroendesprickor när sådana låtsasföreningar
            ska ödelägga folks vardag, sysselsättning och näringar.
          </note>
          <note>
            De tar inte heller avstånd från civil olydnad i sina stadgar.
            Ordföranden i Wolf Association Sweden har skrivit på sin Facebooksida:
            Jakt på jägare, var ansöker man om det?
          </note>
          <note>
            Är det särskilt seriöst? Det tycker inte jag.
          </note>
          <note>
            Det är detta som har blivit det senaste årets cirkusföreställning
            i vargpolitiken. Miljöorganisationers rätt att överklaga är en
            självklarhet. Både djur och natur ska bevaras för kommande generationer.
            Det är vårt gemensamma ansvar. Därom är vi alla ense.
          </note>
          <note>
            Jag ska förtydliga. Det som ifrågasätts är regeringens låga krav
            på föreningar för att uppnå rätten att få överklaga skydds- och
            licensjaktsbeslut enligt Århuskonventionen. Kravet var tidigare
            2 000 medlemmar. Miljödepartementet har gått längre än vad EU-domstolen
            har uttalat gällande kvalifikationen för talerätt.
          </note>
          <note>
            Föreningar är så hemliga att de knappt ens finns på papper. De
            har hemliga styrelser och hemliga årsmöten. Vad ser man av föreningarna?
            Vad vet man om dem? Det enda man vet är att de figurerar i överklaganden
            av skydds- och licensjakter och att de är ute för att störa ut
            jakter genom sabotage.
          </note>
          <note>
            Här måste det konkretiseras från statens håll vad som är minimikriterier
            för att kunna överklaga skyddsjakter.
          </note>
          <note>
            Ett fåtal människor har tagit över – kidnappat – svensk rovdjurspolitik
            och har en mycket stor inverkan på företags och enskilda människors
            ekonomi, psykiska hälsa och djurhållning.
          </note>
          <note>
            Vi menar därför att regeringen tydligt bör utreda konsekvenserna
            av denna lagstiftning och återkomma med förslag om hur lagstiftning
            och tillämpning kan förbättras.
          </note>
          <note>
            Detta måste väl ändå minister Karolina Skog se, även om hennes
            politiska hemvist, Miljöpartiet, gör att hon blundar.
          </note>
          <note type="speaker">
            Anf. 82 Miljöminister KAROLINA SKOG (MP):
          </note>
          <note>
            Herr talman! Det som ledamoten gör här i kammaren är att döma
            ut förmågan hos Kammarrätten i Sundsvall att läsa svensk lag och
            agera i enlighet med den i sina beslut. Kammarrätten i Sundsvall
            har bedömt att de föreningar som nämns här har rätt att överklaga
            beslut som omfattas av Århuskonventionen.
          </note>
          <note>
            Det enda som jag behöver veta om denna förening gäller överklagande
            ­ delen, eftersom det är sagt att det är detta som är Kammarrättens
            uppgift. Det ska inte göras av politiker.
          </note>
          <note>
            Om ledamoten dessutom har uppgifter om hur medlemmar i denna
            förening agerar, som skulle vara brottsligt och så vidare, bör
            ledamoten ta detta i laga ordning och inte förmedla det i kammaren.
            Det är inte det som vi har politiska debatter till.
          </note>
          <note>
            Syftet med att miljöorganisationer ska kunna överklaga exempelvis
            beslut om jakt är att de kan företräda allmänheten och kan föra
            in kunskap i beslutsprocesserna och göra beslutsprocesserna bättre.
            Det är en princip som är viktig och som har lett till att rättspraxis
            inom miljöområdet i stort har förbättrats i Sverige.
          </note>
          <note>
            Vad gäller just jaktbesluten har vi historiskt sett haft en oordning
            i Sverige. Denna regering har skapat en bättre ordning och en
            bättre kontinuitet genom att lägga dessa beslut i samma domstol
            och skapa tydliga regler för handläggningstider. Jag hoppas att
            denna ordning över tid också kommer att leda till färre överklaganden
            och mer stiltje kring dessa frågor , som ska hanteras som de administrativa
            beslut som de är.
          </note>
          <note>
            Överläggningen var härmed avslutad.
          </note>
          <note>
            § 15 Bordläggning
          </note>
          <note>
            Följande dokument anmäldes och bordlades:
          </note>
          <note>
            Skrivelse
          </note>
          <note>
            2016/17:77 Riksrevisionens rapport om Statens servicecenter
          </note>
          <note>
            § 16 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 19 januari
          </note>
          <note>
            2016/17:236 Tandvårdsavgifter för pensionärer
          </note>
          <note>
            av Jeff Ahl (SD)
          </note>
          <note>
            till statsrådet Gabriel Wikström (S)
          </note>
          <note>
            2016/17:237 Friskvårdsbidrag för ridning och golf
          </note>
          <note>
            av Alexandra Anstrell (M)
          </note>
          <note>
            till finansminister Magdalena Andersson (S)
          </note>
          <note>
            § 17 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 19 januari
          </note>
          <note>
            2016/17:672 Orosanmälningar
          </note>
          <note>
            av Jenny Petersson (M)
          </note>
          <note>
            till statsrådet Åsa Regnér (S)
          </note>
          <note>
            2016/17:673 Avskaffande av reglerna om danstillstånd
          </note>
          <note>
            av Jenny Petersson (M)
          </note>
          <note>
            till statsrådet Anders Ygeman (S)
          </note>
          <note>
            2016/17:674 Personalförsörjningen inom socialtjänsten
          </note>
          <note>
            av Thomas Finnborg (M)
          </note>
          <note>
            till statsrådet Åsa Regnér (S)
          </note>
          <note>
            2016/17:675 Åtgärder mot rikspolischefen
          </note>
          <note>
            av Mikael Cederbratt (M)
          </note>
          <note>
            till statsrådet Anders Ygeman (S)
          </note>
          <note>
            2016/17:676 Svenska biodlare
          </note>
          <note>
            av Kristina Yngwe (C)
          </note>
          <note>
            till statsrådet Gabriel Wikström (S)
          </note>
          <note>
            2016/17:677 Hotet från högerextremister
          </note>
          <note>
            av Jamal El-Haj (S)
          </note>
          <note>
            till statsrådet Anders Ygeman (S)
          </note>
          <note>
            2016/17:678 Lagstiftning om gromning
          </note>
          <note>
            av Anders Hansson (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:679 Välfärdsföretagens avkastning
          </note>
          <note>
            av Ann-Charlotte Hammar Johnsson (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2016/17:680 Nordea och kollektivavtal
          </note>
          <note>
            av Peter Persson (S)
          </note>
          <note>
            till närings- och innovationsminister Mikael Damberg (S)
          </note>
          <note>
            2016/17:681 Apoteksmarknaden
          </note>
          <note>
            av Peter Persson (S)
          </note>
          <note>
            till statsrådet Gabriel Wikström (S)
          </note>
          <note>
            2016/17:682 Kampanjen till FN:s säkerhetsråd samt Pierre Schoris
            uppgifter om röstbyten
          </note>
          <note>
            av Sofia Arkelsten (M)
          </note>
          <note>
            till utrikesminister Margot Wallström (S)
          </note>
          <note>
            2016/17:683 Sysselsättningsfasens avveckling
          </note>
          <note>
            av Jenny Petersson (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2016/17:684 Ökning av sexualbrotten
          </note>
          <note>
            av Ellen Juntti (M)
          </note>
          <note>
            till statsrådet Anders Ygeman (S)
          </note>
          <note>
            2016/17:685 Utländska stöldligor
          </note>
          <note>
            av Ellen Juntti (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:686 Godkännande av genmodifierade grödor
          </note>
          <note>
            av Åsa Coenraads (M)
          </note>
          <note>
            till statsrådet Sven-Erik Bucht (S)
          </note>
          <note>
            § 18 Kammaren åtskildes kl. 12.58.
          </note>
          <note>
            Sammanträdet leddes
          </note>
          <note>
            av talmannen från dess början till och med § 9 anf. 42 (delvis)
            och
          </note>
          <note>
            av andre vice talmannen därefter till dess slut.
          </note>
          <note>
            Vid protokollet
          </note>
          <note>
            CHARLOTTE RYDELL
          </note>
          <note>
            / Olof Pilo
          </note>
          <note>
            Innehållsförteckning
          </note>
          <note>
            § 1 Anmälan om fördröjda svar på interpellationer
          </note>
          <note>
            § 2 Anmälan om faktapromemoria
          </note>
          <note>
            § 3 Ärenden för hänvisning till utskott
          </note>
          <note>
            § 4 Svar på interpellation 2016/17:161 om statliga beredskapsjobb
          </note>
          <note>
            Anf. 1 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 2 CHRISTIAN HOLM BARENFELD (M)
          </note>
          <note>
            Anf. 3 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 4 CHRISTIAN HOLM BARENFELD (M)
          </note>
          <note>
            Anf. 5 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 6 CHRISTIAN HOLM BARENFELD (M)
          </note>
          <note>
            Anf. 7 Arbetsmarknads- och etableringsminister YLVA JOHANSSON
            (S)
          </note>
          <note>
            § 5 Svar på interpellation 2016/17:166 om delegationen för att
            bryta långtidsarbetslöshet
          </note>
          <note>
            Anf. 8 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 9 CHRISTIAN HOLM BARENFELD (M)
          </note>
          <note>
            Anf. 10 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 11 CHRISTIAN HOLM BARENFELD (M)
          </note>
          <note>
            Anf. 12 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 13 CHRISTIAN HOLM BARENFELD (M)
          </note>
          <note>
            Anf. 14 Arbetsmarknads- och etableringsminister YLVA JOHANSSON
            (S)
          </note>
          <note>
            § 6 Svar på interpellationerna 2016/17:202 och 203 om anställningsskyddet
            i LAS
          </note>
          <note>
            Anf. 15 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 16 HELÉN PETTERSSON i Umeå (S)
          </note>
          <note>
            Anf. 17 ANNELIE KARLSSON (S)
          </note>
          <note>
            Anf. 18 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 19 HELÉN PETTERSSON i Umeå (S)
          </note>
          <note>
            Anf. 20 ANNELIE KARLSSON (S)
          </note>
          <note>
            Anf. 21 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 22 HELÉN PETTERSSON i Umeå (S)
          </note>
          <note>
            Anf. 23 ANNELIE KARLSSON (S)
          </note>
          <note>
            Anf. 24 Arbetsmarknads- och etableringsminister YLVA JOHANSSON
            (S)
          </note>
          <note>
            § 7 Svar på interpellation 2016/17:133 om det svenska stödet
            för Indiens medlemskap i Nuclear Suppliers Group (NSG)
          </note>
          <note>
            Anf. 25 Justitie- och migrationsminister MORGAN JOHANSSON (S)
          </note>
          <note>
            Anf. 26 STIG HENRIKSSON (V)
          </note>
          <note>
            Anf. 27 Justitie- och migrationsminister MORGAN JOHANSSON (S)
          </note>
          <note>
            Anf. 28 STIG HENRIKSSON (V)
          </note>
          <note>
            Anf. 29 Justitie- och migrationsminister MORGAN JOHANSSON (S)
          </note>
          <note>
            Anf. 30 STIG HENRIKSSON (V)
          </note>
          <note>
            Anf. 31 Justitie- och migrationsminister MORGAN JOHANSSON (S)
          </note>
          <note>
            § 8 Svar på interpellation 2016/17:195 om kommunernas situation
            med att ordna bostäder till flyktingar
          </note>
          <note>
            Anf. 32 Justitie- och migrationsminister MORGAN JOHANSSON (S)
          </note>
          <note>
            Anf. 33 JAN ERICSON (M)
          </note>
          <note>
            Anf. 34 Justitie- och migrationsminister MORGAN JOHANSSON (S)
          </note>
          <note>
            Anf. 35 JAN ERICSON (M)
          </note>
          <note>
            Anf. 36 Justitie- och migrationsminister MORGAN JOHANSSON (S)
          </note>
          <note>
            Anf. 37 JAN ERICSON (M)
          </note>
          <note>
            Anf. 38 Justitie- och migrationsminister MORGAN JOHANSSON (S)
          </note>
          <note>
            § 9 Svar på interpellation 2016/17:196 om stärkt upphovsrätt
            för de kreativa näringarna
          </note>
          <note>
            Anf. 39 Justitie- och migrationsminister MORGAN JOHANSSON (S)
          </note>
          <note>
            Anf. 40 JÖRGEN WARBORN (M)
          </note>
          <note>
            Anf. 41 Justitie- och migrationsminister MORGAN JOHANSSON (S)
          </note>
          <note>
            Anf. 42 JÖRGEN WARBORN (M)
          </note>
          <note>
            Anf. 43 Justitie- och migrationsminister MORGAN JOHANSSON (S)
          </note>
          <note>
            Anf. 44 JÖRGEN WARBORN (M)
          </note>
          <note>
            Anf. 45 Justitie- och migrationsminister MORGAN JOHANSSON (S)
          </note>
          <note>
            § 10 Svar på interpellation 2016/17:220 om Migrationsverkets
            handläggningstider
          </note>
          <note>
            Anf. 46 Justitie- och migrationsminister MORGAN JOHANSSON (S)
          </note>
          <note>
            Anf. 47 CECILIE TENFJORD-TOFTBY (M)
          </note>
          <note>
            Anf. 48 Justitie- och migrationsminister MORGAN JOHANSSON (S)
          </note>
          <note>
            Anf. 49 CECILIE TENFJORD-TOFTBY (M)
          </note>
          <note>
            Anf. 50 Justitie- och migrationsminister MORGAN JOHANSSON (S)
          </note>
          <note>
            Anf. 51 CECILIE TENFJORD-TOFTBY (M)
          </note>
          <note>
            Anf. 52 Justitie- och migrationsminister MORGAN JOHANSSON (S)
          </note>
          <note>
            § 11 Svar på interpellation 2016/17:219 om rimliga elnätspriser
          </note>
          <note>
            Anf. 53 Statsrådet IBRAHIM BAYLAN (S)
          </note>
          <note>
            Anf. 54 MATTIAS BÄCKSTRÖM JOHANSSON (SD)
          </note>
          <note>
            Anf. 55 Statsrådet IBRAHIM BAYLAN (S)
          </note>
          <note>
            Anf. 56 MATTIAS BÄCKSTRÖM JOHANSSON (SD)
          </note>
          <note>
            Anf. 57 Statsrådet IBRAHIM BAYLAN (S)
          </note>
          <note>
            Anf. 58 MATTIAS BÄCKSTRÖM JOHANSSON (SD)
          </note>
          <note>
            Anf. 59 Statsrådet IBRAHIM BAYLAN (S)
          </note>
          <note>
            § 12 Svar på interpellationerna 2016/17:207, 215 och 216 om tilläggsdirektiv
            till LSS-utredningen
          </note>
          <note>
            Anf. 60 Statsrådet ÅSA REGNÉR (S)
          </note>
          <note>
            Anf. 61 BENGT ELIASSON (L)
          </note>
          <note>
            Anf. 62 HANNA WIGH (SD)
          </note>
          <note>
            Anf. 63 Statsrådet ÅSA REGNÉR (S)
          </note>
          <note>
            Anf. 64 BENGT ELIASSON (L)
          </note>
          <note>
            Anf. 65 HANNA WIGH (SD)
          </note>
          <note>
            Anf. 66 Statsrådet ÅSA REGNÉR (S)
          </note>
          <note>
            Anf. 67 BENGT ELIASSON (L)
          </note>
          <note>
            Anf. 68 Statsrådet ÅSA REGNÉR (S)
          </note>
          <note>
            § 13 Svar på interpellation 2016/17:209 om enkelrum eller dubbelrum
            i stödboenden
          </note>
          <note>
            Anf. 69 Statsrådet ÅSA REGNÉR (S)
          </note>
          <note>
            Anf. 70 ALEXANDRA ANSTRELL (M)
          </note>
          <note>
            Anf. 71 Statsrådet ÅSA REGNÉR (S)
          </note>
          <note>
            Anf. 72 ALEXANDRA ANSTRELL (M)
          </note>
          <note>
            Anf. 73 Statsrådet ÅSA REGNÉR (S)
          </note>
          <note>
            Anf. 74 ALEXANDRA ANSTRELL (M)
          </note>
          <note>
            Anf. 75 Statsrådet ÅSA REGNÉR (S)
          </note>
          <note>
            § 14 Svar på interpellation 2016/17:210 om talerätt vid skydds-
            och licensjakt
          </note>
          <note>
            Anf. 76 Miljöminister KAROLINA SKOG (MP)
          </note>
          <note>
            Anf. 77 RUNAR FILPER (SD)
          </note>
          <note>
            Anf. 78 Miljöminister KAROLINA SKOG (MP)
          </note>
          <note>
            Anf. 79 RUNAR FILPER (SD)
          </note>
          <note>
            Anf. 80 Miljöminister KAROLINA SKOG (MP)
          </note>
          <note>
            Anf. 81 RUNAR FILPER (SD)
          </note>
          <note>
            Anf. 82 Miljöminister KAROLINA SKOG (MP)
          </note>
          <note>
            § 15 Bordläggning
          </note>
          <note>
            § 16 Anmälan om interpellationer
          </note>
          <note>
            § 17 Anmälan om frågor för skriftliga svar
          </note>
          <note>
            § 18 Kammaren åtskildes kl. 12.58.
          </note>
          <note>
            Tryck: Elanders, Vällingby 2017
          </note>
        </div>
      </body>
    </text>
  </TEI>
</teiCorpus>
