<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201617</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201617</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201617--71</head>
          <docDate when="2017-02-21">2017-02-21</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 31 januari justerades.
          </note>
          <note>
            § 2 Anmälan om ny riksdagsledamot
          </note>
          <note>
            Följande berättelse hade kommit in från Valprövningsnämnden:
          </note>
          <note>
            Berättelse om granskning av bevis för riksdagsledamot
          </note>
          <note>
            Till Valprövningsnämnden har från Valmyndigheten inkommit bevis
            om att Lars Beckman (M) utsetts till ny ledamot av riksdagen fr.o.m.
            den 15 februari 2017 sedan Margareta B Kjellin (M) avlidit.
          </note>
          <note>
            Valprövningsnämnden har denna dag granskat beviset för den nye
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note>
            Stockholm den 20 februari 2017
          </note>
          <note>
            Svante O. Johansson
          </note>
          <note>
            ersättare för ordföranden /Mattias Andersson
          </note>
          <note>
            sekreterare
          </note>
          <note>
            § 3 Anmälan om ändrad partibeteckning
          </note>
          <note>
            Från Anna Hagwall hade följande skrivelse kommit in:
          </note>
          <note>
            Till Sveriges riksdag
          </note>
          <note>
            Anmälan om ändrad partibeteckning
          </note>
          <note>
            Härmed vill jag meddela att jag har utträtt ur Sverigedemokraterna
            och inte längre tillhör Sverigedemokraternas riksdagsg rupp.
          </note>
          <note>
            Jag ska alltså vara riksdagsledamot utan partibeteckning under
            återstoden av valperioden.
          </note>
          <note>
            Stockholm den 16 februari 2017
          </note>
          <note>
            Anna Hagwall
          </note>
          <note>
            Skrivelsen lades till handlingarna.
          </note>
          <note>
            § 4 Anmälan om subsidiaritetsprövningar
          </note>
          <note>
            Tredje vice talmannen anmälde att utdrag ur följande protokoll
            i ärenden om subsidiaritetsprövning av EU-förslag hade kommit
            in:
          </note>
          <note>
            prot. 2016:17:17 för torsdagen den 16 februari från miljö- och
            jordbruksutskottet,
          </note>
          <note>
            prot. 2016/17:21 för torsdagen den 16 februari från miljö- och
            jordbruksutskottet samt
          </note>
          <note>
            prot. 2016/17:26 för tisdagen den 14 februari från finansutskottet.
          </note>
          <note>
            § 5 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2016/17:302
          </note>
          <note>
            Till riksdagen
          </note>
          <note>
            Interpellation 2016/17:302 Arbetsgivaravgifter
          </note>
          <note>
            av Larry Söder (KD)
          </note>
          <note>
            Interpellationen kommer att besvaras tisdagen den 21 mars 2017.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 16 februari 2017
          </note>
          <note>
            Näringsdepartementet
          </note>
          <note>
            Mikael Damberg (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            Interpellation 2016/17:313
          </note>
          <note>
            Till riksdagen
          </note>
          <note>
            Interpellation 2016/17:313 Reglerna för SVT
          </note>
          <note>
            av Edward Riedl (M)
          </note>
          <note>
            Interpellationen kommer att besvaras tisdag den 14 mars.
          </note>
          <note>
            Skälet till dröjsmålet är att ministern är bortrest.
          </note>
          <note>
            Stockholm den 14 februari 2017
          </note>
          <note>
            Kulturdepartementet
          </note>
          <note>
            Alice Bah Kuhnke (MP)
          </note>
          <note>
            Enligt uppdrag
          </note>
          <note>
            Helena Swenzén
          </note>
          <note>
            Expeditions- och rättschef
          </note>
          <note>
            Interpellation 2016/17:314
          </note>
          <note>
            Till riksdagen
          </note>
          <note>
            Interpellation 2016/17:314 SVT:s användning av licenspengar
          </note>
          <note>
            av Edward Riedl (M)
          </note>
          <note>
            Interpellationen kommer att besvaras tisdag den 14 mars.
          </note>
          <note>
            Skälet till dröjsmålet är att ministern är bortrest.
          </note>
          <note>
            Stockholm den 14 februari 2017
          </note>
          <note>
            Kulturdepartementet
          </note>
          <note>
            Alice Bah Kuhnke (MP)
          </note>
          <note>
            Enligt uppdrag
          </note>
          <note>
            Helena Swenzén
          </note>
          <note>
            Expeditions- och rättschef
          </note>
          <note>
            Interpellation 2016/17:315
          </note>
          <note>
            Till riksdagen
          </note>
          <note>
            Interpellation 2016/17:315 SVT:s sändningstillstånd
          </note>
          <note>
            av Edward Riedl (M)
          </note>
          <note>
            Interpellationen kommer att besvaras tisdag den 14 mars.
          </note>
          <note>
            Skälet till dröjsmålet är att ministern är bortrest.
          </note>
          <note>
            Stockholm den 14 februari 2017
          </note>
          <note>
            Kulturdepartementet
          </note>
          <note>
            Alice Bah Kuhnke (MP)
          </note>
          <note>
            Enligt uppdrag
          </note>
          <note>
            Helena Swenzén
          </note>
          <note>
            Expeditions- och rättschef
          </note>
          <note>
            Interpellation 2016/17:316
          </note>
          <note>
            Till riksdagen
          </note>
          <note>
            Interpellation 2016/17:316 Centralisering av journalister
          </note>
          <note>
            av Edward Riedl (M)
          </note>
          <note>
            Interpellationen kommer att besvaras tisdag den 14 mars.
          </note>
          <note>
            Skälet till dröjsmålet är att ministern är bortrest.
          </note>
          <note>
            Stockholm den 14 februari 2017
          </note>
          <note>
            Kulturdepartementet
          </note>
          <note>
            Alice Bah Kuhnke (MP)
          </note>
          <note>
            Enligt uppdrag
          </note>
          <note>
            Helena Swenzén
          </note>
          <note>
            Expeditions- och rättschef
          </note>
          <note>
            Interpellation 2016/17:317
          </note>
          <note>
            Till riksdagen
          </note>
          <note>
            Interpellation 2016/17:317 SVT:s närvaro på Facebook
          </note>
          <note>
            av Edward Riedl (M)
          </note>
          <note>
            Interpellationen kommer att besvaras tisdag den 14 mars.
          </note>
          <note>
            Skälet till dröjsmålet är att ministern är bortrest.
          </note>
          <note>
            Stockholm den 14 februari 2017
          </note>
          <note>
            Kulturdepartementet
          </note>
          <note>
            Alice Bah Kuhnke (MP)
          </note>
          <note>
            Enligt uppdrag
          </note>
          <note>
            Helena Swenzén
          </note>
          <note>
            Expeditions- och rättschef
          </note>
          <note>
            Interpellation 2016/17:318
          </note>
          <note>
            Till riksdagen
          </note>
          <note>
            Interpellation 2016/17:318 Public service och onlinetjänster
          </note>
          <note>
            av Edward Riedl (M)
          </note>
          <note>
            Interpellationen kommer att besvaras tisdag den 14 mars.
          </note>
          <note>
            Skälet till dröjsmålet är att ministern är bortrest.
          </note>
          <note>
            Stockholm den 14 februari 2017
          </note>
          <note>
            Kulturdepartementet
          </note>
          <note>
            Alice Bah Kuhnke (MP)
          </note>
          <note>
            Enligt uppdrag
          </note>
          <note>
            Helena Swenzén
          </note>
          <note>
            Expeditions- och rättschef
          </note>
          <note>
            § 6 Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            EU-dokument
          </note>
          <note>
            KOM(2017) 10 till trafikutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 12 april .
          </note>
          <note>
            § 7 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Arbetsmarknadsutskottets betänkande
          </note>
          <note>
            2016/17:AU5 Makt, mål och myndighet – feministisk politik för
            en jämställd framtid m.m.
          </note>
          <note>
            Justitieutskottets betänkande
          </note>
          <note>
            2016/17:JuU10 Misstänktas rätt till insyn i förundersökningar
          </note>
          <note>
            Trafikutskottets betänkande
          </note>
          <note>
            2016/17:TU6 It- och postfrågor
          </note>
          <note>
            Utbildningsutskottets betänkanden
          </note>
          <note>
            2016/17:UbU14 Förskolan
          </note>
          <note>
            2016/17:UbU11 Förändring av ägarandelarna i en europeisk synkrotronljusanläggning
          </note>
          <note>
            Miljö- och jordbruksutskottets betänkanden
          </note>
          <note>
            2016/17:MJU7 Giftfri vardag
          </note>
          <note>
            2016/17:MJU10 Vattenvård
          </note>
          <note>
            § 8 Svar på interpellation 2016/17:240 om avvecklingen av sysselsättningsfasen
          </note>
          <note type="speaker">
            Anf. 1 Arbetsmarknads- och etableringsminister YLVA JOHANSSON
            (S):
          </note>
          <note>
            Fru talman! Katarina Brännström har frågat mig om jag avser att
            vidta några åtgärder för att de personer som tidigare deltagit
            i sysselsättningsfasen ska få en meningsfull sysselsättning och
            komma närmare ett arbete.
          </note>
          <note>
            Varje människa är en resurs, och alla som kan arbeta ska arbeta.
            Ett arbete innebär en möjlighet till egen försörjning, tillhörighet,
            gemenskap och makt att forma sitt liv och sin framtid. Det är
            regeringens främsta prio ­ ritering att fler människor ska komma
            i arbete.
          </note>
          <note>
            Utvecklingen i svensk ekonomi är stark och efterfrågan på arbetskraft
            är god. Sedan regeringen tillträdde har antalet sysselsatta ökat
            med 150 000 personer samtidigt som arbetslösheten minskar, inte
            minst bland ungdomar vars arbetslöshet är den lägsta på 13 år.
            Samtidigt som efterfrågan på arbetskraft är stark är arbetslösheten
            hög inom vissa grupper, särskilt bland vuxna med kort utbildning
            och personer som varit kort tid i Sverige.
          </note>
          <note>
            Regeringens ambition med reformeringen av jobb- och utvecklingsgarantin
            samt avskaffandet av fas 3 och dess sysselsättningsplatser är
            att alla deltagare utifrån sina individuella behov ska kunna erbjudas
            aktiva insatser för att komma närmare arbetsmarknaden. Personer
            som varit arbetslösa under en längre tid ska inte förvaras i en
            insats som inte leder vidare till jobb. Med regeringens förändrade
            arbetsmarknadspolitik och med ett mindre detaljstyrt regelverk
            ska långtidsarbetslösa utifrån sina individuella behov ha möjlighet
            att ta del av Arbetsförmedlingens hela verktygslåda av insatser.
          </note>
          <note>
            Möjligheten att studera har förstärkts, extratjänster har införts
            och förstärkts och möjligheten att ta del av arbetsträning har
            utökats.
          </note>
          <note>
            Arbetsförmedlingen kan numera göra en individuell bedömning och
            fatta beslut om en meningsfull insats eller aktivitet för varje
            enskild individ. Att fatta ett beslut av kvalitet om en insats
            eller aktivitet kan ta längre tid men blir sannolikt bättre i
            längden för individiden. Det viktigaste är att rätt person få
            rätt insats vid rätt tidpunkt.
          </note>
          <note>
            Sammantaget innebär regeringens politik att långtidsarbetslösa
            kan erbjudas aktiva arbetsmarknadspolitiska insatser och möjlighet
            att studera inom det reguljära utbildningsväsendet. Båda möjligheterna
            utgår från individernas egna behov och stärker deras förutsättningar
            att få ett jobb eller påbörja studier.
          </note>
          <note type="speaker">
            Anf. 2 KATARINA BRÄNNSTRÖM (M):
          </note>
          <note>
            Fru talman! Jag ske be att få tacka ministern för svaret, även
            om jag kan tycka att det var mer allmänt hållet än ett riktigt
            svar på min fråga, som löd så här: Tänker ministern vidta några
            åtgärder för att de personer som tidigare deltagit i sysselsättningsfasen
            ska få en meningsfull sysselsättning och komma närmare ett arbete?
          </note>
          <note>
            Sedan regeringen för ett år sedan ströp inflödet till fas 3 har
            två tredjedelar försvunnit ur åtgärden. Det var närmare 40 000
            som fanns där från början, och nu är det ungefär 9 700 kvar. Man
            ligger ett år före i sin plan för avvecklingen.
          </note>
          <note>
            Knappt ett år efter att avvecklingen inleddes visade det sig
            att regeringens löfte, som då gavs om meningsfulla åtgärder för
            jobb, egentligen inte har infriats. Av de personer som fanns i
            fas 3 har 14 000 skrivits in hos Arbetsförmedlingen för åtgärder.
            Av dessa har 3 000 ingen registrerad aktivitet, och vad de gör
            kan Arbetsförmedlingen inte svara på. De torde inte vara en prioriterad
            grupp för utbildningsanordnarna, som till exempel har fått den
            nya uppgiften att integrera alla nyanlända. Extratjänsterna som
            kom till som en ersättning är drygt 2 000 i hela landet, så det
            har inte heller blivit någon riktig insats för dessa människor.
          </note>
          <note>
            Det är också tråkigt att många sociala organisationer som kunde
            erbjuda jobb till de här människorna – hunddagis, trädgårdsskötsel,
            loppis, kaféer och en massa intressanta och bra sysselsättningar
            – nu har fått säga upp sin personal, vilket ger många följder.
          </note>
          <note>
            Vad som har hänt med de 30 000 som har lämnat fas 3 är det nog
            ingen som vet. Jag undrar om ministern vet det. Det troliga är
            att de står allra längst från arbetsmarknaden och har kommit ännu
            längre bort från jobb och meningsfull tillvaro.
          </note>
          <note>
            En fjärdedel av dem som har lämnat har någon form av stödanställning.
            Det är väl i och för sig bra, men det är ju bara en liten grupp.
            Många av dem har stora problem, till exempel funktionshinder.
            Många är över 55 år och med begränsad arbetsförmåga. En del är
            utrikes födda. 4 000 är placerade i gruppen matchning och uppföljning,
            vilket innebär att de har ett möte med en handläggare bara varannan
            eller var tredje månad.
          </note>
          <note>
            Frågan kvarstår: Vad i de långtidsarbetslösas situation har regeringen
            förbättrat genom att avveckla fas 3? Svaret är nog att många har
            fått gå hem till ren passiv arbetslöshet. Jag har själv talat
            med flera fas 3-anordnare som vittnar om sorgliga människoöden.
            Människors trygghet har rämnat, och de mår mycket dåligt.
          </note>
          <note>
            Ylva Johansson lovade faktiskt att alla skulle ha en plats att
            gå till, en åtgärd eller arbetsträning. Men vad är det som har
            hänt? Jag tycker att svaret som jag fått om detta är ganska luddigt.
            Man har ju lovat intensivt att bekämpa långtidsarbetslösheten.
            I juni sa ministern här i kammaren att man skulle återkomma med
            åtgärder, men det känns som att det har hänt väldigt lite.
          </note>
          <note>
            Det vore bra att få ett mer konkret svar på vad som faktiskt
            har tänkts för de här människorna, som det var så viktigt att
            få ur fas 3, vilket jag vet var ett stort och starkt vallöfte
            från Socialdemokraterna. Det är nästan cyniskt att många av dem
            har lämnats åt sitt öde. De tillhör de svaga grupperna i arbetslöshetskön.
          </note>
          <note type="speaker">
            Anf. 3 Arbetsmarknads- och etableringsminister YLVA JOHANSSON
            (S):
          </note>
          <note>
            Fru talman! Jag ska rätta mig själv. Katarina Brännström frågar
            om jag avser att vidta några åtgärder för att de personer som
            tidigare deltagit i sysselsättningsfasen ska få en meningsfull
            sysselsättning och komma närmare ett arbete. Svaret på frågan
            är naturligtvis ja. Det är det som är själva fokus i regeringens
            arbete.
          </note>
          <note>
            Låt oss titta på vad fas 3 var för något. Under fas 1 och fas
            2 fanns det vissa begränsade arbetsmarknadspolitiska åtgärder
            som Arbetsförmed ­ lingen kunde erbjuda eller anvisa personer
            till. Utbildning var dock ingen av dessa, men det fanns en del
            andra. När man kom till fas 3 var regeln sådan att Arbetsförmedlingen
            var förhindrad att använda de arbetsmarknadspolitiska verktyg
            som fanns tillgängliga i faserna 1 och 2.
          </note>
          <note>
            Jag tycker att det är helt galet att tänka att för de personer
            som har varit arbetslösa längst ska man begränsa de insatser som
            kan användas. Jag tror att man måste göra precis tvärtom. För
            dem som har varit arbetslösa längst tid beror detta förmodligen
            på att de har svårare än andra att få arbete. Min erfarenhet är
            att man då måste mötas individuellt utifrån de specifika förutsättningar
            och behov som varje individ har. Det är därför Arbetsförmed ­
            lingen nu har tillgång till hela verktygslådan utan begränsning,
            och vissa verktyg är särskilt tillgängliga för dem som står längst
            från arbetsmarknaden och har varit arbetslösa länge. Det är rimligt
            att vi utökar verktygslådan och satsar på lite mer generösa insatser
            för dem som står allra längst från arbetsmarknaden, och det är
            det vi nu gör. Vi ser också att arbetsträning och subventionerade
            anställningar ökar.
          </note>
          <note>
            Låt mig förklara för Katarina Brännström att bara för att man
            inte har någon registrerad aktivitet i Arbetsförmedlingens databas
            betyder det inte att man inte har någon aktivitet. Det betyder
            att aktiviteten i stället finns redovisad i individens handlingsplan.
            I dag finns det inget sätt i Arbetsförmedlingens statistikuppföljning
            att se vad någon gör som inte har en av de kategoriserade insatserna.
            Det är givetvis en brist att det är så, men vilka aktiviteter
            man deltar i redovisas i handlingsplanen och i varje individs
            aktivitetsrapportering.
          </note>
          <note>
            Det är alldeles klart att vi kommer att behöva göra ännu mer
            för denna grupp. Nu går det bra på arbetsmarknaden; vi har stark
            ekonomisk tillväxt och stark tillväxt av nya jobb. Det betyder
            att de som står nära arbetsmarknaden får jobb. Bland dem som har
            en hygglig utbildning eller inte har varit arbetslösa länge sjunker
            arbetslösheten snabbt. Men för de grupper som står långt från
            arbetsmarknaden kvarstår betydande svårigheter. Det gäller särskilt
            dem med kort utbildning.
          </note>
          <note>
            Därför är det viktigt att vi får ut fler personer i utbildning,
            och här måste jag självkritiskt säga att vi inte har lyckats tillräckligt
            väl. Det är på tok för få långtidsarbetslösa som går vidare till
            reguljär utbildning trots att vi vet att det för många skulle
            vara en vettig insats. Här kommer regeringen att komma med fler
            insatser för att uppnå detta.
          </note>
          <note type="speaker">
            Anf. 4 KATARINA BRÄNNSTRÖM (M):
          </note>
          <note>
            Fru talman! Ylva Johansson vet att det har funnits många bra
            fas 3 ‑ placeringar och många bra anordnare. Men det blev en symbolfråga
            i valet, och att människor hamnar i kläm är olyckligt.
          </note>
          <note>
            Det finns också en visst önsketänkande vad gäller Arbetsförmedlingens
            resurser. De räcker inte, och denna grupp är inte heller prioriterad
            på Arbetsförmedlingen.
          </note>
          <note>
            Av de 85 000 jobb som regeringen utlovade har det inte blivit
            mer än 4 000. Det är klart att inte många av dem med vissa svårigheter
            och som står långt från arbetsmarknaden är med i den gruppen.
          </note>
          <note>
            Man gömmer sig bakom en högkonjunktur, men för dessa människor
            finns det tyvärr aldrig någon högkonjunktur. De hamnar alltid
            sist i kön när det kommer till både jobb och insatser.
          </note>
          <note>
            Det olyckliga är att fas 1 och fas 2 misslyckades med att över
            huvud taget få dessa människor i jobb eller åtgärder. Man hade
            flera år på sig men gjorde väldigt lite. Därför blev många av
            dem glada när de väl kom in i fas 3 och fick en meningsfull sysselsättning.
            Jag har själv träffat många som tyckte att de fick ett nytt liv.
          </note>
          <note>
            Det Ylva Johansson säger om en verktygslåda och Arbetsförmedlingen
            resurser ska vi nog ta med en nypa salt. Det är klart att det
            finns resurser och att långtidsarbetslösa borde få hjälp hos Arbetsförmedlingen.
          </note>
          <note>
            Men jag tycker att en regering som sl opar en reform som berör
            40 000 människor borde vara mer intresserad av att få veta vad
            som har hänt med dem. Hur gick det? Hamnade de sist i kön? Är
            de i utbildning? Några har förstås fått jobb med stödåtgärder,
            vilket statistiken visar, och det är jättebra. Men hur har det
            gått för alla de andra? Ökar de psykiska diagnoserna nu?
          </note>
          <note>
            När man med politik och i nästan ett enda penndrag kan ändra
            livet och vardagen för en stor grupp människor borde det finnas
            mer att säga om hur det har gått för dem. Det kan inte bara vara
            symbolfrågor i valet. Det är faktiskt riktiga människor vi talar
            om, och många av dem mår dåligt.
          </note>
          <note>
            Vad gäller aktiviteter vet vi att Arbetsförmedlingens resurser
            inte räcker till. Man misslyckas i många avseenden att få människor
            i jobb och åtgärder. Därför är det ännu mer olyckligt att man
            ägnar sig åt ett önsketänkande när det gäller denna grupp.
          </note>
          <note>
            Många av dem hade bra insatser, och sociala företag, organisationer,
            kyrkor, föreningar och andra är nu olyckliga över att det löfte
            som minis ­ tern gav om att de skulle få fortsätta att ha arbetsträning
            och annat inte har infriats. Nu avvecklas de.
          </note>
          <note>
            De civila insatserna från denna typ av företag och organisationer
            är en viktig resurs i hela samhällsbygget, och den tycker jag
            att vi ska vara rädda om och inte sjabbla bort. Men tyvärr har
            regeringen inte varit rädd om den.
          </note>
          <note>
            Regeringen borde inte bara vara självkritisk till att man inte
            har lyckats få så många långtidsarbetslösa i utbildning. Självkritiken
            borde också gälla hur man har behandlat dessa anordnare, för många
            av dem var mycket seriösa.
          </note>
          <note type="speaker">
            Anf. 5 Arbetsmarknads- och etableringsminister YLVA JOHANSSON
            (S):
          </note>
          <note>
            Fru talman! Jag kanske missförstod Katarina Brännström, men det
            lät som att hon inte tycker att det viktigt med en politik som
            skapar många nya jobb eftersom det ändå kan bli fortsatt svårt
            för dem som står långt från arbetsmarknaden att få dessa jobb.
          </note>
          <note>
            Jag har motsatt uppfattning. Det grundläggande för att bekämpa
            arbetslösheten är att föra en ekonomisk politik som gör att vi
            har en stark ekonomisk tillväxt, investeringar, växande företag,
            fler jobb och fler arbetsgivare som vill anställa. Det finns ingen
            arbetsmarknadspolitik i världen som kan kompensera för att man
            inte för en politik som gör att vi har ett Sverige som växer och
            arbetsgivare som vill anställa.
          </note>
          <note>
            Arbetsmarknadspolitikens roll är att rusta människor för att
            kunna ta de lediga jobben, och självklart behöver vissa personer
            mer insatser än andra.
          </note>
          <note>
            Katarina Brännström talade om att förändra verkligheten i ett
            penn ­ drag. Det var faktiskt vad den gamla regeringen gjorde
            när den i ett penn ­ drag bestämde att om man hade varit arbetslös
            tillräckligt länge för att hamna i fas 3 skulle man placeras där
            och inte få tillgång till några andra in s atser som kunde leda
            till arbete. Jag tycker att det var helt orimligt.
          </note>
          <note>
            För oss är långtidsarbetslösa och andra personer som har svårt
            att få fotfäste på arbetsmarknaden en prioriterad grupp. De ska
            få tillgång till de åtgärder som kan leda till arbete.
          </note>
          <note>
            Jag delar Katarina Brännströms uppfattning i en sak: De arbetsintegrerande
            sociala företagen och det civila samhället är omistliga delar
            i samhällsbygget. De behövs och kan och bör ta ett större ansvar
            än vad de gör i dag. Det har vi också öppnat för i regelverket.
            Det är givetvis upp till Arbetsförmedlingen vilka man anlitar
            när det gäller arbetsträning, men det är en åtgärd som ökar.
          </note>
          <note>
            Fru talman! Katarina Brännström säger att AF:s problem handlar
            om att man har begränsade resurser. Jag delar inte den uppfattningen.
            AF har problem, men det är inte en resursbrist.
          </note>
          <note type="speaker">
            Anf. 6 KATARINA BRÄNNSTRÖM (M):
          </note>
          <note>
            Fru talman! Det är möjligt att Arbetsförmedlingen har de resurser
            man behöver, men man använder inte resurserna som det var tänkt.
            Det finns också en stor tröghet i systemet, vilket det finns många
            bevis på.
          </note>
          <note>
            Det är bra att det finns nya jobb och att det går bra för Sverige.
            Jag är jätteglad för det. Vi är i en högkonjunktur. Sverige växer,
            och Sveriges ekonomi går bra. Då borde det vara enkelt att fixa
            fler jobb, fler utbildningsplatser, fler praktikplatser och annat
            som skulle komma denna grupp till godo.
          </note>
          <note>
            Men era jobbförslag har misslyckats. Av de 85 000 har det blivit
            4 000. Det är inte mycket att skryta med.
          </note>
          <note>
            Att det finns en högkonjunktur och en efterfrågan gör väldigt
            lite för denna grupp, så det är här politiken måste komma in.
          </note>
          <note>
            Både innanför och utanför den reguljära arbetsmarknaden, kanske
            inom sociala organisationer, borde man kunna hitta platser åt
            många av dem. Många är kanske inte anställbara fullt ut – låt
            oss inte hymla med det – men de behöver ändå få en meningsfull
            sysselsättning och kunna räkna sig till dem som går till ett jobb
            varje dag. Det är viktigt.
          </note>
          <note>
            Jag tackar för debatten och hoppas att vi slipper ha fler debatter
            om denna grupp. Jag hoppas att dessa människor får det stöd de
            har rätt till och att de flesta av dem får komma in i den värme
            som det innebär att vara någonstans på dagarna och ha en meningsfull
            sysselsättning.
          </note>
          <note type="speaker">
            Anf. 7 Arbetsmarknads- och etableringsminister YLVA JOHANSSON
            (S):
          </note>
          <note>
            Fru talman! Jag vill också tacka för debatten.
          </note>
          <note>
            Jag kan instämma i den sista önskningen, att alla människor ska
            ha ett arbete att gå till. Låt mig tillägga att för mig är en
            sysselsättningsplats utan lön inte ett arbete. Ett arbete förutsätter
            att man får lön för sitt arbete. Det är detta som är regeringens
            prioritering.
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellation 2016/17:241 om Arbetsförmedlingens
            upphandlingar
          </note>
          <note type="speaker">
            Anf. 8 Arbetsmarknads- och etableringsminister YLVA JOHANSSON
            (S):
          </note>
          <note>
            Fru talman! Katarina Brännström har frågat mig om jag finner
            anledning att vidta åtgärder med anledning av nya påvisade brister
            hos Arbetsförmedlingen när det gäller upphandling av utbildningar.
          </note>
          <note>
            Upphandlingarna påverkas av att arbetsmarknaden är föränderlig
            och att nya och specifika behov hos arbetsgivare kan uppstå snabbt.
            Myndigheten behöver kontinuerligt analysera nya behov på arbetsmarknaden
            samtidigt som tidigare avtal måste löpa ut innan nya upphandlingar
            påbörjas. Detta, i kombination med att många upphandlingar överklagas
            och att handläggningstiderna hos rättslig instans ibland är långa,
            har inneburit att det uppstått uppehåll mellan vissa avtal. Arbetsförmedlingen
            är medveten om problemet och arbetar hårt för att lösa det.
          </note>
          <note>
            Arbetsförmedlingen ska se till att det finns arbetsmarknadsutbildning
            eller andra insatser som rustar personer så att de kan etablera
            sig på arbetsmarknaden. Arbetsförmedlingen gör detta bland annat
            genom upphandling. Det är ett grundläggande krav på en myndighet
            att den hanterar sin upphandling på ett effektivt och korrekt
            sätt. Myndigheten ska själv bestämma hur och vad som ska handlas
            upp.
          </note>
          <note>
            Det är Arbetsförmedlingen som har expertkunskap och som kan avgöra
            vilka insatser och utbildningar som behövs och när de behövs.
            Regeringen utgår därför från att Arbetsförmedlingen har gjort
            sådana bedömningar. Utöver upphandlade utbildningar har regeringen
            förbättrat möjligheterna för Arbetsförmedlingen att tillsammans
            med den kommunala vuxenutbildningen stå för relevant utbildning
            som möter arbetsmarknadens behov.
          </note>
          <note>
            Regeringen har inrättat Upphandlingsmyndigheten, som har till
            uppdrag att utveckla och stödja den upphandling som görs av upphandlande
            myndigheter. Arbetsförmedlingen har möjlighet att ta hjälp av
            Upphandlingsmyndigheten i sitt arbete med att förbättra sin upphandling.
          </note>
          <note>
            Departementet följer frågan om upphandling av arbetsmarknadsutbildning,
            och regeringen ser i dagsläget inget behov av att vidta åtgärder.
          </note>
          <note type="speaker">
            Anf. 9 KATARINA BRÄNNSTRÖM (M):
          </note>
          <note>
            Fru talman! Jag ska be att få tacka för svaret. Jag måste dock
            fråga mig om ministern inte har förstått hur allvarlig situationen
            är eller om hon försöker dölja hur illa ställt det faktiskt är
            inom Arbetsförmedlingen.
          </note>
          <note>
            Ministern berör inga av de problem med misslyckade upphandlingar
            som jag frågade om, där Arbetsförmedlingen på grund av brister,
            låg kvalitet eller överklagade utbildningar har fått domar emot
            sig. Det handlar om tiotusentals utbildningstillfällen som har
            gått i stå. Ibland har det dröjt ett helt år innan de har kommit
            igång.
          </note>
          <note>
            Senast var det fordonsmekaniker och yrkeschaufförer, som det
            är stor brist och efterfrågan på, som var uppe i kammarrätten,
            där Arbetsförmed ­ lingen förlorade. Det gäller även yrkessvenska
            och arbetsträningsplatser, som har gått till förvaltningsrätten,
            där Arbetsförmedlingen fick en dom emot sig på grund av brister
            i upphandlingen.
          </note>
          <note>
            En upphandling värd närmare en halv miljard gällande yrkessvenska
            avgjordes genom lottning. Det känns inte särskilt seriöst. Detta
            har fått hård kritik inom branschen. Kritiken är inte ny, utan
            ständigt pågående. Det är dålig planering och felaktiga upphandlingar
            som har tvingat Arbetsförmedlingen att skjuta upp arbetsmarknadsutbildningar
            för väldigt många.
          </note>
          <note>
            De företag som skulle ha levererat utbildningar tvingas säga
            upp sina anställda, för de har inga arbetsuppgifter. Detta hände
            både i höstas och förra våren. Man sjabblar bort utbildningar
            som borde vara kärnverksamhet för Arbetsförmedlingen. Till och
            med den ansvarige på Arbetsförmedlingen erkänner att den långsiktiga
            prioriteringen och planeringen har brustit.
          </note>
          <note>
            Arbetsförmedlingen har ett stort ansvar för integrationen under
            etableringsfasen. Utbildningsbehoven är mycket större än vad både
            Arbetsförmedlingen och regeringen erkänner. För ett år sedan skrev
            Mikael Sjöberg på DN debatt: ”Det ser ljust ut – om vi klarar
            etableringen av nyanlända”. Sedan nämns krav på mer resurser,
            men någon lösning presenteras inte.
          </note>
          <note>
            Ingenting har egentligen hänt sedan dess. Sanningen är att det
            är ett stort misslyckande för Arbetsförmedlingen. Är ministern
            medveten om detta?
          </note>
          <note>
            Matchningen är redan i dag ganska kass. Många har en hög utbildning
            men har jobb där kraven är mycket enklare. Det gäller särskilt
            i mindre kommuner. Valideringen av utbildning tar alldeles för
            lång tid, och integrationen går för långsamt.
          </note>
          <note>
            Det är sorgligt att Arbetsförmedlingen får bottenbetyg i ännu
            en förtroendemätning. Jag vet inte hur många sådana bottennapp
            ministern kan acceptera innan hon tycker att hon ska vidta några
            åtgärder mot Arbetsförmedlingen eller ens kritisera Arbetsförmedlingen.
          </note>
          <note>
            Endast en av fem har förtroende för Arbetsförmedlingen, och de
            flesta arbetsgivare vänder sig till andra aktörer när de behöver
            arbetskraft. 73 procent av LO-medlemmarna har lågt förtroende
            för Arbetsförmedling ­ en – det är faktiskt ganska sorgligt.
          </note>
          <note>
            Cecilia Fahlberg, regeringens utredare, är också kritisk. Hon
            konstaterar att varken arbetssökande eller arbetsgivare lockas
            av Arbetsförmed ­ lingen.
          </note>
          <note>
            Ministern sa att det finns vissa uppehåll inom vissa avtal. Det
            är en väldig försköning av ett stort misslyckande. Det handlar
            om människor som kunde ha kommit i utbildning och även i jobb,
            om de hade fått utbildningen.
          </note>
          <note>
            I sitt svar nämnde ministern Upphandlingsmyndigheten. Jag skulle
            vilja veta: Vad gör den, och har Arbetsförmedlingen tagit någon
            hjälp av den? Det känns inte så, för det är alldeles för mycket
            som har gått snett när det gäller upphandlingarna.
          </note>
          <note type="speaker">
            Anf. 10 Arbetsmarknads- och etableringsminister YLVA JOHANSSON
            (S):
          </note>
          <note>
            Fru talman! Det är självklart mycket allvarligt när upphandlade
            insatser, till exempel utbildningar, inte finns på plats när de
            behövs. Det är mycket allvarligt, och det är ett svårt avbräck
            i hela arbetet för att matchningar ska fungera, att arbetsgivare
            ska få tag i kompetent personal och att arbetslösa ska få jobb.
          </note>
          <note>
            Katarina Brännström och jag har haft många interpellationsdebatter
            och andra debatter här i kammaren. Katarina Brännström är väl
            medveten om att jag inte har hållit undan kritik mot Arbetsförmedlingen
            i många avseenden. Det är mycket allvarligt när det blir sådana
            glapp i upphandlingarna – så är det.
          </note>
          <note>
            Katarina Brännströms fråga är dock vad jag ska göra åt upphandlingarna.
            Regeringen kan inte gå in och göra upphandlingar åt en myndighet.
            Det är ett grundläggande att myndigheten själv kan hantera sina
            upphandlingar på ett rättssäkert, korrekt och effektivt sätt.
          </note>
          <note>
            För att hjälpa myndigheterna att göra detta har regeringen vidtagit
            en ganska kraftfull åtgärd, nämligen att inrätta en upphandlingsmyndighet,
            just för att ha expertkunskap i frågor där myndigheter – fler
            myndigheter än Arbetsförmedlingen – kan behöva hjälp i att hantera
            detta för att undvika denna typ av glapp. Denna åtgärd är redan
            vidtagen, och jag utgår från att Arbetsförmedlingen utnyttjar
            Upphandlingsmyndighetens kompetens.
          </note>
          <note type="speaker">
            Anf. 11 KATARINA BRÄNNSTRÖM (M):
          </note>
          <note>
            Fru talman! Utvecklingen går inte åt rätt håll – det kan vi vara
            överens om.
          </note>
          <note>
            Det tar alldeles för lång tid för nyanlända att komma i jobb.
            En av de första åtgärderna, som Ylva Johansson brukar nämna, är
            att det krävs utbildning. Om tröskeln hela tiden höjs och tiden
            går kommer dessa människor inte in på arbetsmarknaden. Det är
            allvarligt.
          </note>
          <note>
            Det var bra att ministern betonade detta här nu i kammaren. Det
            skriftliga svaret till mig andades inte riktigt detta.
          </note>
          <note>
            Ylva Johansson lovade stort och brett för några år sedan att
            alla nyanlända skulle komma i jobb eller studier inom två år.
            Det har inte lyckats, om man säger så. Det har visat sig att det
            tar nio är för hälften av en kull nyanlända att komma i jobb,
            och särskilt svårt är det för kvinnor. Om vi då har en arbetsförmedling
            som har svårt att klara av sina kärnuppgifter blir varken politiken
            eller dessa människor nöjda – det är självklart.
          </note>
          <note>
            Vi kan inte ha en arbetsförmedling som misslyckas på punkt efter
            punkt. Det är skrämmande att vi har låtit det glida så länge.
            Jag och Moderaterna menar att Arbetsförmedlingen har spelat ut
            sin roll. Det visar det ena exempel efter det andra. Varför? Jo,
            integrationen fungerar inte, arbetsmarknaden blir alltmer tudelad
            och matchningen misslyckas.
          </note>
          <note>
            Man borde ta in andra välfungerande aktörer, som redan i dag
            lyckas fixa jobb, och ge dem en större uppgift när det gäller
            detta. Kommunerna kan också göra mer än Arbetsförmedlingen för
            att hjälpa människor i jobb.
          </note>
          <note>
            Det är få som är nöjda med det som Arbetsförmedlingen åstadkommer,
            mer än möjligtvis regeringen och någon gång även ministern.
          </note>
          <note>
            Upphandlingsmyndigheten har tydligen kommit till för att hjälpa
            Arbetsförmedlingen. Det är mycket bra. Jag har inte någon erfarenhet
            av vad de har gjort eller om Arbetsförmedlingen har tagit hjälp
            av dem. Men det är alldeles för många av dessa upphandlingar som
            har havererat, och det är allvarligt. Detta är vi helt överens
            om.
          </note>
          <note>
            Det som också är allvarligt gäller förtroendet för Arbetsförmedlingen.
            Det är en av regeringens största myndigheter som går på knäna
            när det gäller förtroende. Ibland hänger det på en enskild tjänsteman.
          </note>
          <note>
            När det gäller någon av dessa upphandlingar fick jag höra att
            det var en person som hade ansvaret, och den personen slutade.
            Då kunde inte någon annan fylla upp med kunskap. Det var därför
            som denna upphandling havererade.
          </note>
          <note>
            Man undrar ibland hur organisationen fungerar inom Arbetsförmed
            ­ lingen. Det är väl bra att det äntligen har kommit till en utredning
            som ska ge svar till ministern, så att man får mer kunskap om
            hur illa ställt det är.
          </note>
          <note>
            Trots att vi är i en högkonjunktur nu har vi alldeles för många
            som inte kommer in på arbetsmarknaden. Det är alldeles för många
            som får vänta alldeles för länge på att få den utbildning som
            de faktiskt borde ha för att kunna få ett jobb på svensk arbetsmarknad.
            Här tycker jag att regeringen borde vidta kraftfulla åtgärder,
            och det borde man göra även när det gäller Arbetsförmedlingen.
            Vi kan inte fortsätta att ha det så här dåligt.
          </note>
          <note type="speaker">
            Anf. 12 Arbetsmarknads- och etableringsminister YLVA JOHANSSON
            (S):
          </note>
          <note>
            Fru talman! Låt mig säga att Arbetsförmedlingen arbetar med andra
            aktörer och ska också göra det. Det är meningen, och det gör man.
            Man gör det på ett mer organiserat och rättssäkert sätt än man
            gjorde på den tiden när man höll på med coacher och lotsar som
            hade betydande kvalitetsproblem. Det förekom också rena oegentligheter
            i denna typ av verksamhet. I dag arbetar man på ett mer organiserat
            och bättre sätt med kompletterande aktörer. Det är bra, och det
            ska man fortsätta göra.
          </note>
          <note>
            Vi har också en utredning som tittar på Arbetsförmedlingens samarbete
            med andra aktörer. Jag har inte fått några indikationer om någonting
            annat än att man tycker att det är ett bra sätt att arbeta.
          </note>
          <note>
            Arbetsförmedlingen ska samarbeta med kommunerna. Det är ett nytt
            åtagande sedan vi tillträdde, alltså att man öppnar för samarbete
            med kommunerna. Det sker nu på allt fler ställen på ett allt bättre
            sätt. Vi har nyligen gett ett nytt uppdrag om att det ska göras
            inte bara när det gäller ungdomar utan också när det gäller nyanlända
            och med särskilt stöd från den särskilda delegation som jobbar
            med att underlätta detta samarbete. Bedömningen i dag är att det
            i ungefär 70 procent av kommunerna kommer att ske en samlokalisering
            mellan Arbetsförmedlingen och kommunala verksamheter för att underlätta
            för arbetslösa ungdomar. Jag tycker att det är bra. Det är denna
            typ av samarbete som behövs.
          </note>
          <note>
            När det gäller upphandlingar som överklagas, till exempel som
            gäller yrkesförare som vi har stor brist på, kom det en dom i
            Kammarrätten den 27 januari om att en upphandling om yrkesförare
            som kör buss måste göras om. Det är naturligtvis oerhört olyckligt
            och allvarligt med de avbräck som blir när man hamnar i en sådan
            situation. Då är det också viktigt att Arbetsförmedlingen nu tillsammans
            med branschen och tillsammans med kommuner försöker hitta pragmatiska
            sätt att hantera detta, så att vi inte får ett alltför stort glapp
            som drabbar de arbetsgivare som vill anställa.
          </note>
          <note>
            Katarina Brännström berör också frågan om Arbetsförmedlingens
            organisation och hur väl Arbetsförmedlingen fungerar internt.
            Det är en berättigad fråga. Jag kan försäkra Katarina Brännström
            om att jag har stort fokus på att förbättra Arbetsförmedlingens
            interna arbete och interna organisation.
          </note>
          <note>
            Statskontoret har nyligen gjort en oberoende utvärdering, eller
            studie, av Arbetsförmedlingens så att säga inre liv – sättet att
            organisera det egna arbetet. Statskontorets bedömning är att myndigheten
            är på väg åt rätt håll men att det går långsamt och att det finns
            många delar där man skulle behöva komma ännu snabbare fram. Men
            tvivelsutan är riktningen den rätta.
          </note>
          <note>
            Jag kan försäkra Katarina Brännström om att detta fortsatt är
            en viktig fråga för mig att följa och, om det behövs, agera i.
          </note>
          <note type="speaker">
            Anf. 13 KATARINA BRÄNNSTRÖM (M):
          </note>
          <note>
            Fru talman! Jag tycker att det är bra att Ylva Johansson här
            i kammaren ändå erkänner att det finns mycket som behöver förbättras
            och att reger ­ ingen förmodligen har ganska hård kritik internt
            och i sina kontakter med Arbetsförmedlingen.
          </note>
          <note>
            Min kritik här i dag grundar sig lite grann på att jag tycker
            att statsrådet i sitt svar inte riktigt redovisar det som ministern
            nu säger här i kammaren, det vill säga att man försöker hitta
            många lösningar och att man har ett stort fokus på att förbättra.
            Detta döljs faktiskt i svaret, och det tycker jag är tråkigt.
            Jag tror nämligen att Arbetsförmedlingen och alla andra skulle
            må väl av att man faktiskt är öppen och ärlig och säger att man
            ser att dessa brister finns och att detta måste åtgärdas och att
            inte sopa detta under mattan och låtsas att dessa brister inte
            finns.
          </note>
          <note>
            Det är klart att Arbetsförmedlingen har en jättearbetsuppgift.
            Det kan vi vara överens om. Ibland är den kanske för stor för
            att Arbetsförmedling ­ en ska kunna vara effektiv. Vi har tittat
            på lösningarna och sagt att det borde vara fler aktörer som gör
            vissa saker i stället för Arbetsförmedling ­ en.
          </note>
          <note>
            Jag förväntar mig att Ylva Johansson kommer att vidta kraftfulla
            åtgärder om så krävs, eftersom jag inte kan tänka mig att det
            kan bli fler misslyckanden utan att det måste till ett tydligt
            statement från regeringen.
          </note>
          <note>
            Jag tackar för denna debatt. Men till skillnad från när det gäller
            den andra debatten kan jag inte lova att vi inte kommer att debattera
            detta fler gånger. Tyvärr är jag rädd för att jag kommer att känna
            att jag måste ta upp fler brister och annat i interpellationer
            med ministern.
          </note>
          <note type="speaker">
            Anf. 14 Arbetsmarknads- och etableringsminister YLVA JOHANSSON
            (S):
          </note>
          <note>
            Fru talman! Jag tackar Katarina Brännström för debatten. Jag
            ser fram emot att vi ska fortsätta debattera denna fråga. Dessvärre
            tror även jag att vi kommer att stöta på ytterligare problem på
            en så stor myndighet med ett så stort ansvarsområde som vi får
            anledning att debattera. Men jag kan lova Katarina Brännström
            att jag inte kommer att sopa några problem under mattan.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2016/17:246 om insatser för utrikes
            födda med låg utbildning
          </note>
          <note type="speaker">
            Anf. 15 Arbetsmarknads- och etableringsminister YLVA JOHANSSON
            (S):
          </note>
          <note>
            Fru talman! Christian Holm Barenfeld har frågat mig vilka åtgärder
            jag avser att vidta för att underlätta för utrikes födda med låg
            utbildning att komma i jobb.
          </note>
          <note>
            Regeringen har vidtagit och avser att vidta ytterligare åtgärder
            i syfte att öka möjligheterna för nyanlända att etablera sig på
            arbetsmarknaden. Regeringen har till exempel infört moderna beredskapsjobb
            i de statliga myndigheterna, vilket innebär att långtidsarbetslösa
            och nyanlända ska kunna anställas i myndigheterna för att utföra
            enklare arbetsuppgifter. Regeringen har också breddat Arbetsförmedlingens
            verktygslåda genom att bland annat öppna upp extratjänsterna för
            nyanlända och höja subventio ­ nen i nystartsjobb för nyanlända.
          </note>
          <note>
            Regeringen anser att både inslaget av kommunal vuxenutbildning
            under etableringstiden och övergångarna från etableringsuppdraget
            till reguljär utbildning behöver öka väsentligt. En stor del av
            deltagarna har behov av reguljära utbildningsinsatser för att
            ha en möjlighet att etablera sig på den svenska arbetsmarknaden.
            Andra har behov av viss kompletterande utbildning för att kunna
            få ett arbete.
          </note>
          <note>
            I Arbetsförmedlingens regleringsbrev för 2017 finns numera ett
            mål om att inskrivna utan fullständig gymnasieutbildning, särskilt
            inskrivna i etableringsuppdraget, i större utsträckning ska påbörja
            reguljära studier. Studierna kan bedrivas såväl inom ramen för
            ett arbetsmarknadspolitiskt program som i en etableringsplan utanför
            dessa.
          </note>
          <note>
            Regeringen har bland annat gjort satsningar på yrkesvux och lärlingsvux
            som bland annat syftar till att nå de grupper som saknar eller
            behöver komplettera en gymnasieutbildning. En god etablering förutsätter
            ett nära samarbete mellan kommunerna och Arbetsförmedlingen på
            lokal nivå, bland annat vad gäller kommunal vuxenutbildning i
            svenska för invandrare, behörighetsgivande vuxenutbildning och
            yrkesvux.
          </note>
          <note>
            Många av dem som sökte asyl i Sverige under 2015 var unga som
            kommer in i det svenska skolsystemet under grundskolans senare
            del eller i gymnasieåldern. Regeringen anser att alla ungdomar
            ska påbörja och fullfölja en gymnasieutbildning för att öka möjligheterna
            att etablera sig på arbetsmarknaden.
          </note>
          <note>
            Regeringen avser att ge Delegationen för unga till arbete ett
            utökat uppdrag att främja samverkan mellan berörda aktörer som
            har betydelse för nyanländas, företrädelsevis nyanlända ungdomars,
            möjlighet att etablera sig i arbetslivet.
          </note>
          <note>
            Regeringen har också gett Arbetsförmedlingen i uppdrag att redovisa
            en handlingsplan för hur myndigheten avser att öka andelen utrikes
            födda kvinnor som arbetar eller studerar. Syftet är att minska
            arbetslösheten och öka sysselsättningen för denna grupp. Myndigheten
            ska särskilt uppmärksamma kvinnor med kort eller ingen utbildningsbakgrund
            och med begränsad erfarenhet av lönearbete i Sverige. Uppdraget
            ska redovisas senast den 1 april 2017.
          </note>
          <note type="speaker">
            Anf. 16 CHRISTIAN HOLM BARENFELD (M):
          </note>
          <note>
            Fru talman! Tack, Ylva Johansson, för svaret på min interpellation!
            Den är skriven utifrån att Sverige står inför stora utmaningar
            med integrationen och att vi har stora problem som har uppkommit
            genom att vi har alldeles för många som inte har kommit in i det
            svenska samhället.
          </note>
          <note>
            Enligt Statistiska centralbyrån tar det nu ungefär nio år innan
            hälften av de nyanlända har fått jobb. Vi har hört arbetsmarknadsministern
            vid många tillfällen säga att hon ska fixa jobben och att hon
            ska fixa integratio ­ nen och att folk dessutom ska vara i jobb
            eller utbildning inom två år. Samtidigt ser vi att det i dag finns
            120 000 utrikes födda hos Arbetsför ­ medlingen som saknar fullgjord
            gymnasieutbildning. Hälften av dem sak ­ nar dessutom grundskoleutbildning.
          </note>
          <note>
            Även Arbetsförmedlingen har kommit fram till att detta är en
            utmaning som är större än någonsin och något som vi aldrig har
            varit i närheten av. Det ställer givetvis krav på svensk arbetsmarknadspolitik,
            och det ställer inte minst krav på ansvarig minister och på regeringen.
            Det är därför jag har frågat ministern vad hon avser att vidta
            för åtgärder för att underlätta för den som är utrikes född och
            har låg utbildning att komma in på arbetsmarknaden.
          </note>
          <note>
            Samtidigt har vi sett vad regeringen har gjort – vilket har debatterats
            tidigare här av min kollega Katarina Brännström – när det gäller
            utfasning av sysselsättningsfasen. Vi ser att folk i stor omfattning
            har gått från en sysselsättning till egentligen ingenting. Det
            var stora och vida löften inför valet 2014 om traineejobb och
            extratjänster. Nu är det statliga beredskapsjobb. Men det är alltså
            120 000 utrikes födda som finns hos Arbetsförmedlingen. Av de
            utlovade 32 000 traineejobben har det blivit under 300, såvitt
            jag vet, även om det kanske har tillkommit något under de senaste
            dagarna. Vi hörde i en tidigare debatt om extratjänsterna; de
            är 1 800. Man utlovade alltså 32 000 traineejobb och 20 000 extratjänster.
          </note>
          <note>
            Snabbspåren är jättebra, tycker vi. Problemet är att väldigt
            få av de berörda finns upptagna där. Nu har regeringen lovat statliga
            beredskapsjobb till 5 000 personer. Om man ser till track record
            för vad regeringen tidigare har lyckats leverera i antal av sina
            löften bådar det inte gott. Men även om regeringen skulle lyckas
            leverera 100 procent av de 5 000 beredskapsjobben finns det fortfarande
            115 000 utrikes födda kvar hos Arbetsförmedlingen.
          </note>
          <note>
            Samtidigt ser vi att regeringen lägger fram vissa förslag. Problemet
            är att de är direkt kontraproduktiva. Man skär ned på RUT-avdraget.
            Nu kommer ministern att säga att det gör man inte alls, men man
            halverar faktiskt summan. Vi föreslår att den ska tredubblas.
            Vi vet att RUT-reformen var en viktig reform som ledde till att
            de som stod långt från arbetsmarknaden, inte minst personer med
            låg utbildning och personer som är nya i Sverige, fick jobb, startade
            företag och kom in på arbetsmarknaden. Vi föreslår en första-jobbet-anställning
            för att man ska få in en fot på arbetsmarknaden. Regeringen har
            inte agerat när det gäller detta.
          </note>
          <note>
            Vi har debatterat detta vid många tidigare tillfällen: Det går
            bra för många delar av Sverige nu. Vi är i en högkonjunktur. Problemet
            är att regeringen har extrem tur med sin politik eftersom det
            råder just högkonjunktur. Men siffror kommer fram som visar att
            effekterna av regeringens jobbpolitik är att antalet jobb minskar
            eller att arbetslösheten riskerar att öka på grund av budgeten.
            Arbetslösheten minskar, men det är på grund av högkonjunkturen.
            Här finns en utmaning.
          </note>
          <note>
            Därför skulle jag vilja veta vad Ylva Johansson vill göra för
            att fler ska komma i arbete av dem som står långt från arbetsmarknaden.
          </note>
          <note type="speaker">
            Anf. 17 Arbetsmarknads- och etableringsminister YLVA JOHANSSON
            (S):
          </note>
          <note>
            Fru talman! Vi har en ganska bra konjunktur. Men det är också
            så att vi gör rätt saker i detta konjunkturläge. Vi har fått en
            bedömning av OECD, och vi har fått en bedömning av till exempel
            kreditvärderingsinstitutet Moodys. Ingen av dem arbetar direkt
            på regeringens uppdrag, men de säger att regeringen gör precis
            rätt saker och att vi har en väl avvägd ekonomisk politik och
            finanspolitik i detta läge. Det spelar naturligtvis roll att man
            satsar på investeringar och utbildning i detta konjunkturläge.
          </note>
          <note>
            Fru talman! Låt mig ändå säga detta: Vi har många med kort utbildning
            varav en majoritet är unga. Bland dem som är upp till 29 år och
            är utrikes födda är det hälften som saknar gymnasiekompetens.
            Bland dem som är under 20 år, inskrivna på AF och utrikes födda
            är det nästan 70 procent som saknar gymnasieutbildning.
          </note>
          <note>
            Vi talar alltså om unga människor utan gymnasieutbildning, och
            en del är till och med utan fullständig grundskola. För de allra
            flesta skulle svaret på detta vara utbildning. Vi behöver satsa
            på att de får den utbildning som krävs för att klara sig på den
            svenska arbetsmarknaden. Jag är lite förvånad över att inte Christian
            Holm Barenfeld drar den slutsatsen, för de allra flesta gör nog
            det i det här läget.
          </note>
          <note>
            Man måste satsa på att fler får chans till utbildning, och det
            gör reger ­ ingen. Men jag ska självkritiskt säga att det inte
            går så bra som jag hade tänkt mig. Det är fortfarande alldeles
            för få som går vidare till reguljär utbildning efter etableringsuppdraget
            eller, för den delen, inom ramen för etableringsuppdraget. Det
            är en försvinnande liten andel bland de kortutbildade. Detta är
            mycket allvarligt.
          </note>
          <note>
            Jag brukar få höra att utbildning inte är lösningen på allt,
            och det är naturligtvis korrekt. Men att utbildning är en lösning
            för fler än 1–2 procent av de kortutbildade i etableringsuppdraget
            är jag alldeles övertygad om. Här behöver vi radikalt öka möjligheterna
            att gå vidare till reguljär utbildning.
          </note>
          <note>
            En viktig sak som jag tror att Christian Holm Barenfeld och jag
            delar synen på är att det vore bra att se kombinationer av utbildning
            och arbete. Men man får nog säga att det visar sig att den svenska
            arbetsmarknaden har lite svårt att få volym på denna typ av åtgärder.
            Det gäller yrkesintroduktionsanställningar, som den tidigare regeringen
            införde och som jag tycker är en bra sak. Men volymerna är fortfarande
            små trots att detta har funnits i många år. Det gäller traineejobb,
            som också har små volymer. Det är ett annat sätt att kombinera
            utbildning och arbete, men det har många gånger visat sig knöligt
            att få till dessa lösningar i praktiken.
          </note>
          <note>
            Det kan behövas förändringar av detta för att göra det enklare
            att använda olika kombinationer, men man måste också vara beredd
            att fundera på om det krävs helt andra lösningar för just kombinationen
            utbildning och arbete. Jag hoppas och tror att Christian Holm
            Barenfeld delar min uppfattning att det är vad vi behöver.
          </note>
          <note>
            Extratjänsterna växer till i ganska bra takt efter att överenskommelsen
            kom till med de parter som är berörda. Men när det gäller utbildning
            finns det fortfarande mer att göra, och det är verkligen det som
            är fokus för mig just nu. Vi ska öka andelen kortutbildade nyanlända
            vidare till reguljära studier.
          </note>
          <note type="speaker">
            Anf. 18 CHRISTIAN HOLM BARENFELD (M):
          </note>
          <note>
            Fru talman! Tack, Ylva Johansson! Vi kan säkert stå här och slå
            på varandra och framhäva oss själva när det gäller vad respektive
            regeringar har gjort och inte har gjort.
          </note>
          <note>
            Jag tror inte att allt den nuvarande regeringen gör är fel. Däremot
            tror jag att man framför allt missar att göra mycket av det man
            borde göra. I dag är vi i en högkonjunktur, och vi kan se att
            regeringen får bekräftelse för vissa delar.
          </note>
          <note>
            Låt oss titta på den tidigare regeringen – den som Ylva Johansson
            hela tiden talar om och berättar att den var mindre bra, eller
            till och med dålig, och hur dåligt det gick för Sverige under
            den tiden. Om man kollar på utmärkelser ser man att den dåvarande
            finansministern har fått priser som jag skulle kunna tänka mig
            att den nuvarande kanske inte får. Det handlar om att bli utsedd
            till både Europas och världens bästa finansminister och så vidare.
          </note>
          <note>
            Detta kan jag dock stå och slå mig för bröstet för här, men vi
            måste också blicka framåt. Vad var det vi gjorde rätt, och vad
            var det vi hade behövt göra? Framför allt handlar det om att omvärlden
            förändras. Vi har sett att vi borde ha gjort vissa saker som vi
            inte gjorde. Därtill har omvärlden förändrats. Därför ser vi över
            vår politik. Vi arbetar igenom varje område och ser hur vi ska
            kunna lägga fram nya förslag som motsvarar den verklighet vi har
            i dag. Därför har vi lagt fram en rad förslag om vad vi vill göra
            för att jobben ska bli fler, för att den som står långt från arbetsmarknaden
            ska komma in på den och för att den som behöver utbildning ska
            få utbildning.
          </note>
          <note>
            Ylva Johansson sa att det är bra att se kombinationer av utbildning
            och arbete. Där är det inte minst Moderaterna tillsammans med
            Alliansen som har stångat sig blodiga för att få till en första-jobbet-anställning,
            för att man ska kunna lära sig jobbet på jobbet och för att kombinera
            just utbildning och arbete. Det tror vi är viktigt.
          </note>
          <note>
            Det är självklart att barn och unga som kommer till Sverige ska
            få en utbildning. Men vi vet också att vi har många vuxna nyanlända
            som till och med saknar grundskoleutbildning och kanske varken
            kan skriva eller läsa. Då kan vägen vara lång om man ska börja
            från scratch i skolan och gå hela vägen genom utbildningssystemet
            till dess att man är anställningsbar. Det är extra viktigt att
            dessa människor kommer in på arbetsmarknaden, men de kanske inte
            är fullt i jobb från den första dagen, utan det kan kombineras
            med utbildningar.
          </note>
          <note>
            Men vuxna som kommer hit utan grundskoleutbildning från ett annat
            land har sannolikt gjort andra saker i livet än att utbilda sig.
            De har förmodligen andra erfarenheter som det är viktigt att vi
            tar till vara och – om möjligt – utvecklar för att sänka trösklarna
            in på arbetsmarknaden.
          </note>
          <note>
            Vad är det då som görs politiskt? I många lägen är det så att
            den nuvarande regeringen försvårar saker och ting i de delar där
            vi genomförde reformer och såg till att trösklarna till arbetsmarknaden
            sänktes för dem som stod långt ifrån den. Man lägger i stället
            fram en rad andra reformer. Dessa hade kanske varit bra, men det
            hade förutsatt att de fungerade, vilket vi ser att de inte har
            gjort.
          </note>
          <note>
            Man har utlovat 32 000 traineejobb, men det blev inte ens 300.
            Extratjänsterna är 1 800 av utlovade 20 000. De statliga beredskapsjobben
            har väl inte riktigt kommit igång, men det är sagt att det ska
            bli 5 000 sådana. Snabbspåren är det 4 procent som deltar i. Nu
            är vi två och ett halvt år in i mandatperioden, och sådana resultat
            visar att regeringens arbetsmarknadspolitik inte är någon riktig
            hit.
          </note>
          <note>
            Man kan säga att det går bra för Sverige och att det då är bra
            att det inte kommer in alldeles för många i åtgärder, men det
            är dessvärre så att vi inte har någon brist på personer som står
            utanför arbetsmarknaden. De som står långt ifrån arbetsmarknaden
            står också allt längre ifrån den.
          </note>
          <note type="speaker">
            Anf. 19 Arbetsmarknads- och etableringsminister YLVA JOHANSSON
            (S):
          </note>
          <note>
            Fru talman! Den tidigare regeringen gjorde naturligtvis en del
            saker rätt och bra. Men ni misslyckades med jobben – det var därför
            ni inte fick fortsätta att regera.
          </note>
          <note>
            På den punkten har vi en ny politik nu. Vi har fått 150 000 nya
            jobb sedan denna regering tillträdde. Vi har också en sjunkande
            arbetslöshet, en ökad sysselsättningsgrad och den lägsta ungdomsarbetslösheten
            på 13 år. Det går alltså åt rätt håll när det gäller jobben.
          </note>
          <note>
            Vi har rekordmånga nyanlända, varav en betydande del har kort
            utbildning. Detta är naturligtvis den stora utmaning som vi nu
            måste ta itu med, och det är också detta som är fokus för regeringens
            insatser.
          </note>
          <note>
            Det handlar om utbildning. Den största gruppen består av unga
            som saknar utbildning. Det handlar om att satsa på att de ska
            få möjlighet till reguljär utbildning, så att de får en grund
            för att varaktigt kunna få fotfäste på den svenska arbetsmarknaden.
          </note>
          <note>
            Här är det viktigt med kombinationer av yrkesutbildning och sfi,
            till exempel så kallad yfi, som används på många håll. För dem
            som har riktigt kort utbildning kan man satsa på sfi bas, där
            man kombinerar annan utbildning med sfi. Den typen av insatser
            behöver öka.
          </note>
          <note>
            Det finns också en grupp vars medlemmar har kort utbildning och
            inte längre är så unga. Där kan vi inte alltid räkna med att man
            kan utbilda sig till den nivå som normalt krävs på den svenska
            arbetsmarknaden. Detta tror jag inte är realistiskt för alla individer.
            Då handlar det i stället om jobb med låga kvalifikationskrav,
            och det är precis detta som regeringen arbetar för. Vi ser också
            att antalet sådana jobb nu ökar.
          </note>
          <note type="speaker">
            Anf. 20 CHRISTIAN HOLM BARENFELD (M):
          </note>
          <note>
            Fru talman! Jag tror att det är viktigt att vi i det här läget
            blickar framåt snarare än bakåt. Man kan dock inte – vilket den
            nuvarande regeringen och Ylva Johansson ofta försöker att göra
            – bortse från det faktum att 350 000 fler människor kom i arbete
            under alliansregeringen. Sysselsättningsgraden ökade, vilket är
            bra, samtidigt som vi under ett antal år var i den mest omfattande
            globala finanskris som vi har sett i modern tid.
          </note>
          <note>
            Det är självklart att sådant påverkar. Det påverkar våra företag.
            På den här punkten är nog jag och Ylva Johansson överens. Som
            Ylva själv sa tidigare är det ju så att jobben skapas genom att
            företagen går bra och att de anställer. Självklart är förutsättningarna
            för detta något bättre i högkonjunktur än i lågkonjunktur och
            global finanskris.
          </note>
          <note>
            Under den perioden fick Sverige ändå väldigt goda betyg. Vi hade
            en mycket bättre situation än de flesta i vår omvärld.
          </note>
          <note>
            Ylva Johansson tog upp frågan om de enkla jobben – jobb med lägre
            kvalifikationskrav. Vi är tydliga med att det finns för få enkla
            jobb i Sverige. Vi vet dock samtidigt att Ylva Johansson säger
            detta när hon är här, men när hon träffar sina kompisar i den
            socialdemokratiska partistyrelsen – som kommer raka vägen från
            LO-borgen – har de andra synpunkter när det gäller de enkla jobben.
            Facket – i alla fall de socialdemokratiska delarna av det – är
            inte så fantastiskt fascinerade av enkla jobb.
          </note>
          <note>
            Det är väl bra om Ylva Johansson driver på för att vi ska få
            fler jobb som de med lägre kvalifikationer kan ta. Ännu bättre
            vore det om man tog till sig Moderaternas förslag om att man ska
            kunna lära sig jobbet på jobbet och dessutom ställer sig bakom
            förslaget att utöka RUT, som vi lyckligtvis lyckades få igenom
            delar av i migrationsöverenskommelsen. Jag tror att de nyanlända
            som står utanför arbetsmarknaden behöver fler vägar in på den.
          </note>
          <note>
            Tack för debatten!
          </note>
          <note type="speaker">
            Anf. 21 Arbetsmarknads- och etableringsminister YLVA JOHANSSON
            (S):
          </note>
          <note>
            Fru talman! Att lära sig jobbet på jobbet tror jag är en bra
            idé. Det finns yrkesintroduktionsanställningar med precis detta
            syfte. Som jag sa tidigare tror jag att det är en bra väg. Dessvärre
            har volymerna inte blivit så stora, men jag hoppas att de ska
            kunna öka.
          </note>
          <note>
            Låt mig klargöra för Christian Holm Barenfeld hur vi socialdemokrater
            ser på jobb med låga kvalifikationskrav. Vi ser inte något egenvärde
            i att ha en stor andel lågproduktiva jobb på den svenska arbetsmarknaden.
            Tvärtom är det bra att Sverige kan konkurrera med högproduktiva
            jobb, snabb utveckling och omställningsförmåga, så att vi står
            oss väl i den globala konkurrensen.
          </note>
          <note>
            Socialdemokrater har alltid stått upp för att alla människor
            ska arbeta och försörja sig själva med eget arbete och med egen
            lön. Detta betyder att man behöver göra anpassningar för en del
            personer som har svårt att ta sig in på arbetsmarknaden. Därför
            har vi Samhall. Därför har vi lönebidrag. Därför har vi särskilda
            anställningsformer och särskilda subventioner för olika grupper,
            och därför jobbar vi nu med till exempel extratjänster och moderna
            beredskapsjobb. Detta gör vi eftersom det är viktigt för individen
            att kunna försörja sig själv med eget arbete och för att det är
            viktigt att ställa krav på att alla människor arbetar och deltar
            i det svenska samhället.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2016/17:247 om kontrollregim för
            arbetslösa och företag
          </note>
          <note type="speaker">
            Anf. 22 Arbetsmarknads- och etableringsminister YLVA JOHANSSON
            (S):
          </note>
          <note>
            Fru talman! Ali Esbati har frågat mig om jag avser att ta initiativ
            för att se över systemet med aktivitetsrapporter samt om jag på
            annat sätt avser att medverka till att ändra prioriteringarna
            hos Arbetsförmedlingen, från fokus på kontroll till fokus på stöd
            och handledning. Han har även frågat om jag avser att ta initiativ
            för att skärpa kontrollen av och sanktionerna mot företag som
            erhåller bidrag från Arbetsförmedlingen.
          </note>
          <note>
            En utgångspunkt för regeringens politik är att alla som kan arbeta
            ska arbeta. Individen har ett ansvar för att stå till arbetsmarknadens
            förfogande och för att förvärva den kompetens som behövs. Samhället
            har samtidigt ett ansvar för att skapa förutsättningar för att
            alla ska kunna få och ta ett arbete.
          </note>
          <note>
            Styrningen av Arbetsförmedlingen var tidigare alldeles för detaljerad.
            Regeringens inriktning har varit att myndigheten ska få ett större
            utrymme att utforma sin verksamhet. Arbetsförmedlarna ska ha möjlighet
            att göra professionella bedömningar utifrån den arbetssökandes
            individuella behov, samtidigt som de i sin roll ska följa upp
            att dessa personer är aktiva i sitt arbetssökande.
          </note>
          <note>
            Aktivitetsrapporteringen innebär att den arbetslösa regelbundet
            och strukturerat redogör för vad hon eller han har gjort för att
            ta sig ur arbetslösheten. Det ger Arbetsförmedlingen bättre förutsättningar
            att identifiera arbetssökande med särskilda behov av hjälp och
            stöd i sitt arbetssökande och därmed anpassa förmedlingsinsatserna.
            Arbetsförmedlingen behöver också verktyg för att kontrollera att
            arbetssökande står till arbetsmarknadens förfogande.
          </note>
          <note>
            Aktivitetsrapporteringen ska förstås fylla sitt syfte men inte
            skapa onödig administration. Arbetsförmedlingen har föreslagit
            att vissa grupper av deltagare i arbetsmarknadspolitiska program
            ska undantas från kravet att redovisa sina aktiviteter i aktivitetsrapporter.
            Arbetsförmedlingen har dock redan i dag möjlighet att bestämma
            hur och med vilket tidsintervall aktivitetsrapporteringen ska
            ske. Frågan bereds inom Regeringskansliet.
          </note>
          <note>
            För att Arbetsförmedlingens verksamhet ska fungera effektivt
            krävs att myndigheten har förtroende och legitimitet hos såväl
            arbetssökande som arbetsgivare, leverantörer och andra samarbetspartner.
            Givetvis innebär detta att utbetalningar från det offentliga till
            företag ska ske på ett korrekt sätt. Alla som betalar skatt eller
            är i behov av det allmännas stöd har rätt att förvänta sig ordning
            och reda.
          </note>
          <note>
            Vidare är förekomst av kollektivavtal viktigt för att kunna säkerställa
            goda arbetsvillkor. I det sammanhanget vill jag framhålla att
            regeringen från och med den 1 februari har ändrat reglerna för
            nystartsjobb så att det krävs anställningsvillkor som följer eller
            är likvärdiga med kollektivavtal.
          </note>
          <note>
            Inom arbetsmarknadspolitiken har Arbetsförmedlingen ett ansvar
            att säkerställa att det inom myndigheten finns en intern kontroll
            av de stöd och ersättningar som beviljas, så att reglerna följs
            och resurserna används effektivt. Stora delar av de utbetalningar
            inom arbetsmarknadspolitiken som går till företag sker genom subventionerade
            anställningar. Om exempelvis arbetsgivare lämnar oriktiga uppgifter
            eller på något annat sätt har förorsakat att stöd har lämnats
            på felaktig grund eller med ett för högt belopp ska de återbetala
            det som betalats ut felaktigt.
          </note>
          <note>
            Regeringen har tagit flera initiativ för att på ett bättre sätt
            kunna utforma kontrollen och sanktionerna mot exempelvis företag
            och arbetsgivare som får bidrag på felaktiga grunder. Bland annat
            har en delegation inrättats med uppdrag att motverka överutnyttjande
            av och felaktiga utbetalningar från välfärdssystemen och andra
            närliggande skattefinansierade eller skattesubventionerade system.
          </note>
          <note>
            En särskild utredare har fått i uppdrag att göra en översyn av
            välfärdsstatens förmåga att stå emot organiserad och systematisk
            ekonomisk brottslighet. En utvärdering pågår även av tillämpningen
            av bidragsbrottslagen samt de effekter som lagen har fått. I uppdraget
            ingår att se över lagens tillämpningsområde, bland annat utifrån
            att lagen i dag inte omfattar stöd till arbetsgivare.
          </note>
          <note type="speaker">
            Anf. 23 ALI ESBATI (V):
          </note>
          <note>
            Fru talman! Jag vill tacka Ylva Johansson för svaret. Vi är eniga
            åtminstone punktvis om problembeskrivningen. Ylva Johansson pekar
            ock ­ så på flera utvärderingar och utredningar som skulle kunna
            leda fram till en mer balanserad situation när det gäller kontroll
            av arbetslösa och av de företag som får statliga pengar för att
            ta emot långtidsarbetslösa eller personer med nedsatt arbetsförmåga.
          </note>
          <note>
            Efter svaret kvarstår ändå en del av min oro för att det riktigt
            dåliga, ideologiska och byråkratiska arvet från den tidigare högerregeringen
            ska bestå. Vi är ju eniga om att fundamentet i den svenska arbetsmarknadspolitiken
            är att individen ansvarar för att aktivt söka arbete samtidigt
            som samhället ställer upp med stöd, både ekonomiskt inom arbetslöshetsförsäkringen
            och på annat sätt genom till exempel möjlighet till utbildning
            och andra aktiverande åtgärder. Det som finns i botten är en tanke
            om ömsesidighet, att vi alla på sikt tjänar på att hjälpa de människor
            som vill hitta ett arbete och att de samtidigt har värdiga villkor
            under tiden.
          </note>
          <note>
            Det är uppenbart att det systemet utsattes för väldigt hårda
            och ideologiskt motiverade angrepp under regeringen Reinfeldt,
            bland annat genom försämring av arbetslöshetsförsäkringen men
            också genom ändringar av Arbetsförmedlingens arbete till mer av
            kontroll och bestraffning.
          </note>
          <note>
            Ylva Johansson säger i sitt svar att styrningen av Arbetsförmedlingen
            tidigare var alldeles för detaljerad. Jag håller med om att det
            har skett en välkommen omläggning på den punkten efter valet.
            Men av svaret drar jag ändå slutsatsen att regeringen behöver
            påminnas om att det finns ett stort behov av fortsatta förändringar.
            Det gäller å ena sidan det stelbenta systemet med aktivitetsrapporter
            och de problem som det kan leda till och å andra sidan de brister
            som finns i kontrollen av de företag som får ta emot subventioner.
          </note>
          <note>
            I min interpellation nämnde jag som exempel en granskning i tidningen
            Dagens Arbete. Där säger föreståndaren för IF Metalls a-kassa
            någonting angående aktivitetsrapporter som är väldigt viktigt.
            Han säger:
          </note>
          <note>
            ”Skurkarna ser till att fylla i sina blanketter rätt. De som
            drabbas är de som har läs- och skrivsvårigheter eller som har
            svenska som andra språk. Aktivitetsrapporterna är bara skit. Långtidsarbetslösa
            behöver inte det här, de behöver stöd och hjälp.”
          </note>
          <note>
            Det är en kärnfråga. Det finns också exempel på människor i den
            granskningen – och jag personligen känner till många fall – som
            drabbas orimligt hårt i samband med strul med aktivitetsrapporteringen.
            Det kan handla om bagatellartade misstag eller att människor på
            grund av språksvårigheter eller en problematisk livssituation
            inte gör exakt rätt, och då drabbas de väldigt hårt av resultatet.
          </note>
          <note>
            Nyligen, i början av februari, kom det ett utlåtande från Justitieombudsmannen,
            JO, som riktar kritik mot Arbetsförmedlingen för att myndigheten
            upprepade gånger har meddelat att arbetssökande ska få en sank
            ­ tion utan att det finns grund för det. JO slår fast att det
            inte är ovanligt att arbetssökande får skrivelser om att sanktion
            kan bli aktuell trots att det inte finns grund för det. Arbetsförmedlingen
            måste se över sina rutiner så att detta kan undvikas.
          </note>
          <note>
            Ministern säger i sitt svar att aktivitetsrapporteringen ska
            fylla sitt syfte men att den inte ska skapa onödig administration.
            Jag tycker att det hade varit på sin plats med en betydligt starkare
            problematisering av aktivitetsrapporterna som kontrollmetod ­
            – dels för att de är väldigt omfattande, dels därför att man borde
            kunna slå fast att också människor som är arbetslösa behöver frihet
            och flexibilitet. Arbetssökandet som verksamhet borde inte nödvändigtvis
            handla om hur många av dygnets timmar man ägnar sig åt att fylla
            i ansökningshandlingar. Det skulle jag gärna ha velat höra mer
            om från ministern.
          </note>
          <note type="speaker">
            Anf. 24 Arbetsmarknads- och etableringsminister YLVA JOHANSSON
            (S):
          </note>
          <note>
            Fru talman! Vi delar nog uppfattningen att det behövs en skarpare
            kontroll av de företag som bedriver sin affärsverksamhet utifrån
            skattemedel. Många av dessa företag gör naturligtvis ett väldigt
            bra arbete. Men det är viktigt att säkerställa att det inte är
            enkelt för den som vill utnyttja systemet eller den som har rent
            kriminella avsikter.
          </note>
          <note>
            Ett av skälen till att vi tog bort etableringslotsarna var att
            vi såg att det var en betydande andel av dem som befann sig i
            gråzonen och till och med på helt andra sidan av det som är tillåtet
            att betala skattepengar för.
          </note>
          <note>
            Min uppfattning i det här avseendet är att mer behöver göras.
            Därför har vi tillsatt olika delegationer, utvärderingar och utredningar,
            och vi ser fram emot deras förslag. En sådan fråga är om bidragsbrott
            kan begås också av företag. Eller är det bara individen som kan
            göra det? Det är sådana frågor som det är mycket relevant att
            återkomma till när vi har fått förslagen från utredningarna.
          </note>
          <note>
            Fru talman! Det är viktigt att det finns en balans mellan å ena
            sidan möjligheter och stöd för arbetslösa och å andra sidan berättigade
            krav på de egna insatserna. Jag delar inte den gamla regeringens
            uppfattning att man ska ha en öv erdriven kontroll av arbetslösa
            eller att man skulle vara mer benägen att ta ett arbete om man
            är fattig än om man har möjlighet att överleva på en någorlunda
            anständig arbetslöshetsförsäkring.
          </note>
          <note>
            Men jag delar uppfattningen att det inte är Arbetsförmedlingen
            som ska kontrollera de arbetslösa. Människor måste själva ta ansvar
            för att redovisa på vilket sätt som man står till arbetsmarknadens
            förfogande. Det är orimligt att lägga hela den kontrol luppgiften
            på arbetsförmedlarna – dels fungerar det inte, dels är det inte
            deras jobb. Jag tycker att det är rimligt med den omläggning som
            vi har gjort, att det är individen själv som ska visa att man
            står till arbetsmarknadens förfogande. På det viset får arbetsförmedlarna
            nöja sig med det som individen visar.
          </note>
          <note>
            Det är naturligtvis allvarligt med kritik om att aktivitetsrapporteringen
            skulle vara stelbent. Jag tror att det finns ett visst berättigande
            för den kritiken. Det är Arbetsförmedlingens ansvar att se till
            att man har bra rutiner för hur aktivitetsrapporteringen ska användas
            och också vad det är som ska rapporteras.
          </note>
          <note>
            I det regelverk som jag ansvarar för sägs det tydligt att det
            är Arbetsförmedlingen själv som har att ta ställning till på vilket
            sätt en aktivitetsrapportering ska gå till och vad det är som
            ska rapporteras, så att man får en vettig bild av att personen
            verkligen står till arbetsmarknadens förfogande, och hur ofta
            man ska rapportera.
          </note>
          <note>
            Det är lite grann mitt svar till Arbetsförmedlingen. Man bör
            titta på vad man själv kan göra innan man begär förändringar av
            regelverket , som jag menar i grunden är rätt och riktigt. Sedan
            kommer vi nog att behöva göra förändringar. Det gäller individer
            som har svårigheter med aktivitetsrapportering som form. Det kan
            handla om dyslexi, om kognitiva funktionsnedsättningar och om
            andra skäl. Det kan vara så att individen drabbas orimligt hårt
            därför att aktivitetsrapportering är svårt för just den individen.
            Där behövs det nog förändringar.
          </note>
          <note>
            Men grundidén att det är individen som ansvarar för redovisningen
            och inte arbetsförmedlaren som ska försöka klargöra huruvida man
            verkligen står till arbetsmarknadens förfogande är ett system
            som jag vill värna.
          </note>
          <note type="speaker">
            Anf. 25 ALI ESBATI (V):
          </note>
          <note>
            Fru talman! Jag är glad över att höra fler av de saker som ministern
            säger och kanske särskilt ta fasta på att bidragsbrott i framtiden
            inte bara ska kunna begås av individer utan också av de företag
            som begår sådana brott. I många fall kan de brotten vara grövre
            och då bör de kunna bli lagförda enligt lagen, om den nu ska finnas
            kvar i den formen.
          </note>
          <note>
            Vi är ju också eniga om att det var en hel del – för att säga
            det milt – problem med den upphandlingshysteri som tvingades på
            Arbetsförmed ­ lingen under den tidigare regeringen. Som jag sa
            inledningsvis finns det en hel del kvar av det arvet som inte
            försvinner automatiskt. Det handlar om hur reglerna ser ut och
            hur man inom myndigheten ser på sitt eget arbete kontra de arbetslösa,
            även om det har påbörjats en resa.
          </note>
          <note>
            Ministern nämner också ordet balans, och där vill jag komma in.
            Jag tycker att vi har ett bra och rimligt samtal och vill då passa
            på att göra ett inspel om vad balansen kan innebära och även problematisera
            en del saker. Det blir ibland lite abstrakt, och man talar om
            problem som man ska se över.
          </note>
          <note>
            I den granskning som Dagens Arbete gjorde finns ett exempel på
            någon som kan drabbas väldigt hårt av det jag kallar stelbentheten
            i aktivitetsrapporteringen. Det handlar om en person som på grund
            av funktionsnedsättning har fått hjälp hos Arbetsförmedlingen
            med att fylla i sina blanketter. Men det blir något strul med
            adresseringen av vissa papper, och han får sitt stöd indraget.
            Trots att hans tidigare handläggare på Arbetsförmed ­ lingen förklarar
            situationen väljer enheten för ersättningsprövning på Arbetsförmedlingen
            att avslå och driver ärendet vidare.
          </note>
          <note>
            Visserligen får personen till sist rätt i förvaltningsrätten,
            men det handlar om massvis med tid och energi som har lagts ned
            under processen. Det har tveklöst varit belastande för personen
            i fråga – i det här fallet en person med funktionshinder som försöker
            att ta sig in på arbetsmarknaden och som har behov av samhällets
            stöd för detta. Sådan stelhet måste man kom ­ ma ifrån.
          </note>
          <note>
            Det är även väldigt intressant att läsa intervjun med Arbetsförmedlingens
            biträdande generaldirektör, Clas Olsson, i samma granskning. Han
            är säkert en samvetsgrann och oförvitlig statstjänsteman med ambition
            att följa regelverket som det ser ut. Han medger att det angående
            kontroll av företagen kan finnas brister och tillägger: ”Det är
            en avvägningsfråga hur mycket resurser vi ska lägga på kontroller
            jämfört med service.” Det är i och för sig en helt rimlig fundering.
            Men när det gäller kontroll av arbetslösa säger han: ”Det är inte
            särskilt dyrt. Det ingår i ordinarie verksamhet. Att det går att
            ha så mycket kontroll beror på att det är enkelt.”
          </note>
          <note>
            Bägge dessa uttalanden är säkerligen korrekta, men problemet
            är att det finns en massa andra kostnader för denna kontroll,
            och de registreras inte i Arbetsförmedlingens budget. Detta handlar
            om ett annat perspektiv än det byråkratiska, nämligen det politiska.
            Vilka signaler sänder man? Vilken syn förmedlas på arbetsmarknadspolitiken
            och på relationen mellan myndigheterna och den som råkar hamna
            i arbetslöshet?
          </note>
          <note>
            Det finns ytterligare en aspekt. När det handlar om pengar och
            ekonomiska bestraffningar eller sanktioner får de olika effekter
            beroende på vilken situation människor har som utgångspunkt. För
            människor med väldigt små marginaler kan en liten ekonomisk sanktion
            betyda väldigt mycket. Det måste man också ta hänsyn till, om
            man nu talar om balans i systemet.
          </note>
          <note type="speaker">
            Anf. 26 Arbetsmarknads- och etableringsminister YLVA JOHANSSON
            (S):
          </note>
          <note>
            Fru talman! Först vill jag nämna att vi tidigare hade en interpellationsdebatt
            här om de problem som finns med upphandlingar och Arbetsförmedlingens
            arbete med upphandlingar. Jag ska inte upprepa vad som då sas.
          </note>
          <note>
            Men det är viktigt att säga att ett av de största problem som
            fanns när vi inte hade upphandlingar var LOV. Det ledde till att
            vi hade ett orimligt stort antal privata aktörer som Arbetsförmedlingen
            inte hade en rimlig chans att ha koll på. Det fanns långt över
            1 000 leverantörer, medan andra jämförbara länder kanske ligger
            på 30, 40 eller 50 kompletterande aktörer. Det är viktigt med
            ett regelverk som gör att man har ett rimligt antal aktörer som
            man också kan ha en nära dialog med och kan följa.
          </note>
          <note>
            Fru talman! Ali Esbati tog upp ett exempel med en individ som
            har drabbats på ett orimligt sätt. Det är naturligtvis väldigt
            olyckligt, och jag önskar inte att någon ska behöva drabbas av
            detta eller att vi ska ha det så. Men när det gäller aktivitetsrapporteringen
            totalt sett har jag och mina medarbetare förstås en väldigt nära
            dialog med arbetslöshetskassornas olika organisationer. Att de
            skulle vara missnöjda med systemet med aktivitetsrapportering
            är inte ett genomgående problem, men de lyfter fram personer som
            av individuella skäl har svårt med det, till exempel på grund
            av funktionsnedsättning. Detta är en fråga där jag är beredd att
            göra förändringar.
          </note>
          <note>
            Totalt sett är den vanligaste sanktionen en varning, och man
            får inte ersättningen indragen. Gruppen som får en varning är
            ganska stor. Jag kan inte utesluta att det sker på felaktig grund,
            men jag tycker ändå att det är bra att vi har tidiga varningssystem
            som visar att någonting inte fungerar.
          </note>
          <note>
            Varningssystemet kan visa att individen inte tar sitt jobbsökande
            på allvar, men det kan också visa att handlingsplanen inte är
            relevant utformad utifrån den situation personen i fråga befinner
            sig i. Jobbsökandet sker alltid i förhållande till en handlingsplan,
            och det är i förhållande till den som man aktivitetsrapporterar.
            Det blir alltså en tidig varningssignal till både Arbetsförmedlingen
            och individen, vilket jag tycker är bra.
          </note>
          <note>
            Vi ser alltså en stor grupp som får en tidig varning, och sedan
            händer ingenting mer. Man åtgärdar det hela på något sätt, antingen
            från individens sida eller gemensamt med Arbetsförmedlingen.
          </note>
          <note>
            Inom aktivitetsstödet – dock inte inom a-kassan – har vi en ganska
            stor grupp som går alla steg i varnings- och sanktionstrappan.
            De står alltså inte längre till arbetsmarknadens förfogande. Det
            uppdagas på detta sätt, och man blir av med sin ersättning helt.
            Det här var en brist i det gamla systemet. Människor kunde vara
            inskrivna på AF men de facto inte längre vara arbetssökande, utan
            de hade kanske rest utomlands eller gjorde något helt annat. Det
            fångades inte upp i statistiken. Jag tycker att det är bra att
            vi får en bättre kontroll över vilka AF har att arbeta med, och
            att människor verkligen står till arbetsmarknadens förfogande.
          </note>
          <note>
            Det handlar om stora tal, och många människor aktivitetsrapporterar.
            Det blir många aktivitetsrapporter, och många varningar delas
            ut under de första nivåerna. Ser man på totalen av detta, med
            så många människor som är inblandade, vill jag i grunden ändå
            försvara det här, trots att det finns en del problem med utformningen
            och själva arbetssättet för aktivitetsrapporteringen.
          </note>
          <note>
            Det är bra att vi har ett system där individen ska redogöra.
            Ser man på helheten tycker jag att vi får ett bra utfall. Många
            får en tidig varning, men sedan händer ingenting eftersom varningen
            får den effekten man hade väntat sig. Antingen kanske personerna
            i fråga kommer på de möten de ska och söker jobb, eller så görs
            justeringar i förhållande till Arbetsförmed ­ lingen.
          </note>
          <note>
            Helheten är värd att försvara, men det finns naturligtvis delar
            som man måste vara beredd att kunna göra ändringar i.
          </note>
          <note type="speaker">
            Anf. 27 ALI ESBATI (V):
          </note>
          <note>
            Fru talman! Jag vill understryka att vi är överens om något som
            jag även skrev om i min interpellation och tog upp förut, nämligen
            att det är en rimlig utgångspunkt att den som är arbetslös har
            ett eget och personligt ansvar att söka arbete och att stå till
            arbetsmarknadens förfogande. Därom finns ingen diskussion.
          </note>
          <note>
            Frågan är snarare vilka metoder man hittar för att detta ska
            vara både effektivt och bygga på förtroende. Man ska även kunna
            skapa ett förtroende mellan arbetslösa som grupp och de myndigheter
            som är satta att på allas våra vägnar hjälpa dem in i en bättre
            situation.
          </note>
          <note>
            Jag är inte helt enig med ministern om beskrivningen av aktivitetsrapporteringen
            som något som a-kassorna generellt är nöjda med. Det beror nog
            lite på vilka alternativ man jämför med.
          </note>
          <note>
            Jag vill använda min sista minut till att lyfta upp den andra
            sidan av myntet, som vi inte har hunnit tala så mycket om i dag.
            Det gäller bidragen till de företag som tar emot stöd. Det fackliga
            inflytandet är en nyckelfråga för om man ska komma till rätta
            med en del av det missbruk som handlar om dåliga villkor, mindre
            nogräknade företagare och folk som inte ger tillräckligt goda
            villkor för dem som kommer dit och som inte ger tillräckligt god
            handledning. Det handlar i detta fall alltså inte om direkt brottslighet
            eller om syndikat som pumpar ut en massa pengar från staten.
          </note>
          <note>
            Ibland kan facken göra bedömningen att företag inte kommer att
            klara av det hela. De kan också framföra att alltför många personer
            befinner sig på en arbetsplats och att det kanske handlar om att
            företaget vill få subventionerad arbetskraft utan att ge någonting
            tillbaka till samhället. Jag vill att ministern i sitt sista inlägg
            säger om hon har några planer på att förstärka detta.
          </note>
          <note type="speaker">
            Anf. 28 Arbetsmarknads- och etableringsminister YLVA JOHANSSON
            (S):
          </note>
          <note>
            Fru talman! Facken har en väldigt viktig roll på svensk arbetsmarknad,
            även när det gäller arbetsmarknadspolitiska insatser och anställningsstöd.
            Därför har regeringen nu också för nystartsjobben infört krav
            på kollektivavtalsenliga villkor. Det har varit en subventionsform
            som inte har haft detta tidigare.
          </note>
          <note>
            Det är en tydlig ideologisk markering, eftersom vi inte ser något
            skäl till att man skulle ha andra villkor i subventionerade anställningar
            som skattebetalarna betalar för. Dessa anställningsformer är ganska
            förmånliga för arbetsgivaren, och man ska följa kollektivavtal
            – eller kollektivavtalsenliga villkor som det i detta fall heter
            på grund av EU-rätten. Det här är ett av de viktiga steg som regeringen
            tar.
          </note>
          <note>
            Låt mig få återkomma lite grann till aktivitetsrapporteringen.
            Vi håller på med en förändring som gäller etableringsuppdraget,
            där vi ju inte har aktivitetsrapportering på det sättet i dag.
            Det finns en aktivitetsrapportering, men det är arbetsförmedlarna
            som lägger ned tid på att kontrollera att man timme för timme
            har gjort etableringsuppdraget. Arbetsförmedlare vittnar om att
            20–25 procent av arbetstiden går åt till att gå igenom de här
            listorna timme för timme för att individen ska få ut sin etableringsersättning,
            som är det man lever av och är helt beroende av. Det är en helt
            orimlig styrning av tiden.
          </note>
          <note>
            Jag avser att gå fram med förslag om att göra etableringsuppdraget
            mer till ett vanligt arbetsmarknadspolitiskt program; på samma
            sätt som andra arbetslösa får man då intyga på heder och samvete
            att man lämnar riktiga uppgifter, och man lämnar uppgifterna i
            en aktivitetsrapport. Jag tycker att det är ett rimligt sätt att
            ställa den typen av krav. Det ska inte vara arbetsförmedlarnas
            uppgift att själva med överdriven nit försöka ta reda på vad individen
            har gjort eller inte gjort, men man måste kunna använda sig av
            aktivitetsrapportering som ett verktyg. Men jag är övertygad om
            att det också går att göra reformer i sättet att använda aktivitetsrapporteringen.
            Det är Arbetsförmedlingens uppgift att göra så att detta kan ske
            på ett sätt som är enkelt, smidigt och ändamålsenligt både för
            Arbetsförmedlingen och för individen.
          </note>
          <note>
            Tack så mycket för en bra debatt!
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2016/17:284 om hamnstrejk i Göteborg
            trots kollektivavtal
          </note>
          <note type="speaker">
            Anf. 29 Arbetsmarknads- och etableringsminister YLVA JOHANSSON
            (S):
          </note>
          <note>
            Fru talman! Lars Hjälmered har mot bakgrund av arbetsmarknadskonflikten
            i Göteborgs hamn frågat mig om jag har för avsikt att ta initiativ
            till en lagändring kring stridsåtgärder som säkerställer fredsplikt
            och att tecknade kollektivavtal ska respekteras utan inblandning
            av tredje part.
          </note>
          <note>
            Den svenska arbetsmarknadsmodellen bygger på att parterna reglerar
            villkoren på arbetsmarknaden genom överenskommelser om löne- och
            anställningsvillkor. Rätten att vidta stridsåtgärder är, som jag
            nyligen också svarat Lars Hjälmered i ett skriftligt svar på samma
            fråga, grundlagsfäst i regeringsformen och gäller om inte annat
            följer av lag eller avtal. De närmare förutsättningarna och begränsningarna
            i fråga om stridsåtgärders lovlighet, om skadestånd för olovliga
            stridsåtgärder och om fredsplikt i kollektivavtalsförhållanden
            regleras i medbestämmandelagen. Regeringen har inte för avsikt
            att ändra dessa grundelement för den svenska modellens funktionssätt,
            som förutsätter ett ömsesidigt förtroende mellan parterna och
            att parterna gemensamt tar ansvar för att modellen fungerar på
            avsett sätt.
          </note>
          <note>
            Ett av syftena för arbetsgivare med att träffa kollektivavtal
            med en arbetstagarorganisation om arbets- och anställningsvillkor
            är att i utbyte få bland annat arbetsfred. Mot denna bakgrund
            har jag förståelse för att det kan vara frustrerande att en arbetsgivare
            som har kollektivavtal ändå i vissa fall kan drabbas av stridsåtgärder.
          </note>
          <note>
            Enligt fast praxis från Arbetsdomstolen gäller dock som utgångspunkt
            att en arbetstagarorganisation kan vidta stridsåtgärder till stöd
            för ett anspråk på kollektivavtal för ett tillämpningsområde där
            kollektivavtal redan gäller mellan arbetsgivaren och en annan
            arbetstagarpart, trots att det ytterligare kollektivavtalet skulle
            strida mot det redan befintliga. Denna typ av konkurrensfrågor
            löses i praktiken oftast av berörda parter. Från tid till annan
            uppstår dock konflikter i denna typ av situationer.
          </note>
          <note>
            Utan att uttala mig i fråga om den aktuella konflikten i Göteborg
            och de särskilda sakförhållanden som där är för handen kan jag
            konstatera att det finns anledning att kartlägga och analysera
            denna typ av konflikter på arbetsmarknaden, det vill säga när
            en avtalsbärande arbetsgivare kan utsättas för stridsåtgärder
            från en annan arbetstagarorganisation än den arbetsgivaren har
            avtal med.
          </note>
          <note>
            För att få en tydligare bild av frågan avser regeringen därför
            att ge Medlingsinstitutet ett sådant uppdrag.
          </note>
          <note>
            Då Lars Hjälmered, som framställt interpellationen, anmält att
            han var förhindrad att närvara vid sammanträdet medgav tredje
            vice talmannen att Christian Holm Barenfeld i stället fick delta
            i överläggningen.
          </note>
          <note type="speaker">
            Anf. 30 CHRISTIAN HOLM BARENFELD (M):
          </note>
          <note>
            Fru talman! Å min kollega Lars vägnar får jag tacka ministern
            för svaret på interpellationen.
          </note>
          <note>
            Det här är en ganska allvarlig fråga . Göteborgs hamn tar emot
            ca 60 procent av alla containertransporter till Sverige och hanterar
            en stor del av det gods som kommer till och åker från Sverige.
            Arbetsgivaren i containerhamnen har ett kollektivavtal med LO-facket
            Transport. Genom den här ganska långdragna strejken ser Hamnarbetarförbundet
            till att skapa stora problem för hamntrafiken i Göteborg. Det
            är också föreslaget att man ska utöka strejken till att gälla
            även andra hamnar.
          </note>
          <note>
            Konsekvenserna av detta är väldigt viktiga och allvarliga för
            Sverige som land. Arbetsgivaren och fackförbundet har varit med
            och tecknat ett seriöst kollektivavtal med allt vad det innebär.
            Ändå blir man ifrågasatt och lamslagen. Det är inte bara frustrerande
            att situationen är sådan som den är, utan det är också allvarligt.
          </note>
          <note>
            Därför är frågan till ministern: Vad avser ministern att göra
            för att komma till rätta med detta? I interpellationssvaret säger
            hon att man ska ”kartlägga och analysera denna typ av konflikter
            på arbetsmarknaden”. Vad innebär det konkret? Nu har Ylva Johansson
            meddelat att regeringen avser att ge Medlingsinstitutet i uppdrag
            att se över det här. Men kan ministern specificera något mer vad
            ambitionen och förhoppningen med detta är?
          </note>
          <note>
            Det här blir en konstig situation i ett land som ändå har väldigt
            starka fackliga rättigheter. Arbetsgivaren tecknar ett långtgående
            kollektivavtal med en part, gör sitt arbete och försöker vara
            seriös. Då kommer det ett helt annat förbund som inte bara kräver
            att få ett kollektivavtal utan dessutom vidtar stridsåtgärder.
            Såvitt jag förstår är det inte heller möjligt att hur som helst
            teckna flera avtal. Det har varit möjligt för Hamnarbetarförbundet
            att teckna så kallade hängavtal på det avtal som Transportarbetarförbundet
            har, men det är någonting som Hamnarbetarförbundet har avvisat.
          </note>
          <note>
            Det skulle vara intressant att höra något mer om hur arbetsmarknadsministern
            ser på denna ganska allvarliga situation, som dessutom riskerar
            att ha ganska stor påverkan direkt på arbetsmarknadsministerns
            område, nämligen de svenska jobben och utvecklingen där.
          </note>
          <note type="speaker">
            Anf. 31 ALI ESBATI (V):
          </note>
          <note>
            Fru talman! Jag kände mig tvungen att delta även i den här debatten,
            för det är, som inledningsvis sas, onekligen en väldigt allvarlig
            fråga.
          </note>
          <note>
            I de många situationer då vi debatterar arbetsmarknadsfrågor
            har under många år borgerliga ledamöter stått emot impulserna
            att vilja inskränka strejkrätten, en central demokratisk rättighet
            som är grundlagsfäst, konventionsfäst och så vidare. Men på senare
            tid har det blivit vanligare att man passar på när det uppstår
            någon situation på arbetsmarknaden och uttrycker en vilja att
            inskränka de rättigheter som människor i Sverige har och ska ha
            till att vidta kollektiva åtgärder på arbetsmarknaden.
          </note>
          <note>
            Det finns en massa saker som man kan diskutera i ett annat läge,
            såsom de exakta förhållandena i Göteborgs hamn, vad det är för
            situation som har föregått den här konflikten med privatisering
            och så vidare. Men det centrala här är naturligtvis de rättigheter
            som står på spel. Vår moderate kamrat här hade en fråga till ministern
            om vad som är ambitionen och förhoppningen med den analys som
            regeringen nu tydligen vill att Medlingsinstitutet ska göra. Frågan
            tillbaka till Christian Holm Barenfeld måste bli – från min sida
            i alla fall: Vad skulle din och ditt partis ambition och förhoppningar
            vara gällande det som ni skulle vilja att en svensk regering gjorde
            beträffande rätten att ta konflikt på arbetsmarknaden?
          </note>
          <note>
            Skulle det vara att man har ett förbud mot att vidta konfliktåtgärder
            för att få till ett avtal som fackförening? Är det alternativet?
            Fredsplikten som vi talar om gäller som en följd av ett avtal.
            Det fackförbund som nu är i konflikt med arbetsgivaren i hamnen
            har inget avtal och därmed heller ingen fredsplikt.
          </note>
          <note>
            Frågan skulle bli om man vill kräva att det blir något slags
            förbud för alla andra fackföreningar som kan finnas att vidta
            konfliktåtgärder om det finns ett kollektivavtal. Det är ett väldigt
            starkt ingrepp. Som ministern sa tidigare har det varit fast praxis
            att Arbetsdomstolen har sagt att det inte ska vara fallet i Sverige.
            Man får tänka lite på vad det kan bli för konsekvenser av en sådan
            bestämmelse.
          </note>
          <note>
            I Sverige har vi haft väldigt lite av den typen av konflikter,
            både av konflikter generellt och av den typen av konflikter. Vi
            har en industriprincip , och vi har starka fackföreningar. Ofta
            är det inte någon fråga om hur man ska fördela avtalsbärandet
            på en arbetsplats. Men det finns situationer där det kan uppkomma.
            Då måste man lösa det genom den kraftmätning som det är på en
            arbetsplats om det finns den typen av diskussioner.
          </note>
          <note>
            Om man skulle säga att så fort en fackförening har ett konfliktavtal
            blir det per lag förbjudet att vidta någon typ av kollektiv handling
            för att få till ett avtal innebär det till exempel att man skulle
            säga till arbetsgivaren: Om ni hittar på en fackförening som bär
            ett avtal och som ni tecknar avtal med förbjuder man andra fackföreningar
            att ta strid för ett rimligt avtal. Det vore en mycket otidsenlig
            och usel lösning.
          </note>
          <note>
            Den praktiska konkreta frågan här som Christian Holm Barenfeld
            måste fundera över är om han vill ha mer konflikter eller mindre
            konflikter på svensk arbetsmarknad. Att försöka rucka i strejkrätten
            är garantin för att det blir mer konflikter.
          </note>
          <note type="speaker">
            Anf. 32 Arbetsmarknads- och etableringsminister YLVA JOHANSSON
            (S):
          </note>
          <note>
            Fru talman! Jag vill igen upprepa att rätten att vidta stridsåtgärder
            är grundlagsfäst, det vill säga: Strejkrätten är en grundläggande
            rättighet om inte annat följer av annan lag eller avtal. Det är
            en väldigt viktig princip.
          </note>
          <note>
            Det är också en viktig princip att Arbetsdomstolen har yttrat
            sig och dömt i fall där man har visat att praxis från Arbetsdomstolen
            är att utgångspunkten är att arbetstagarorganisationen kan vidta
            stridsåtgärder till stöd för anspråk på kollektivavtal för ett
            tillämpningsområde där kollektivavtal redan gäller mellan arbetsgivare
            och en annan arbetstagarpart trots att det ytterligare kollektivavtalet
            skulle strida mot det redan befintliga. Av Arbetsdomstolens praxis
            följer också att avtal som strider mot eller är oförenliga med
            varandra är ett problem som inte löses genom förbud mot stridsåtgärder
            i syfte att få det senare avtalet till stånd utan genom rättsprinciper
            om konkurrens mellan olika kollektivavtal.
          </note>
          <note>
            Vi har en situation där svensk arbetsmarknad nästan är unikt
            fredlig i jämförelse med i egentligen alla jämförbara länder och
            är en relativt väl fungerande arbetsmarknad. Det hindrar inte
            att jag förstår att det är en väldigt besvärlig situation just
            nu för Göteborgs hamn. Det är en pågående konflikt, och jag tänker
            inte yttra mig i den pågående konflikten. Jag tänker inte gå in
            i de frågorna, utan jag har gett mitt svar. Avsikten är att reger
            ­ ingen på torsdag ska ge ett uppdrag till Medlingsinstitutet
            med precis den inriktning som jag angav i mitt svar om att ytterligare
            ge underlag för att få en tydligare bild i fråga om den här typen
            av konflikter som vi nu diskuterar.
          </note>
          <note type="speaker">
            Anf. 33 CHRISTIAN HOLM BARENFELD (M):
          </note>
          <note>
            Fru talman! Tack för svaret. Det är självklart så att jag är
            fullt medveten om att strejkrätten är grundlagsskyddad. Men resultatet
            av detta blir att när en arbetsgivare ändå tecknar kollektivavtal
            som är väldigt omfattande hamnar man någonstans i situationen
            där man frågar sig: Är det värt någonting? Är det någon idé? Bör
            man över huvud taget teckna dem? Det kan bli frågan när man trots
            detta blir satt i stridsåtgärder.
          </note>
          <note>
            Det som nu sker är att man lamslår ganska mycket av svensk transport.
            Om detta utvidgas ytterligare blir konsekvenserna än allvarligare.
            Om man är lite mer revolutionärt lagd, och det kanske Ali Esbati
            är, tycker man inte att det är några stora problem. Där står vi
            möjligtvis inte alltid precis bredvid varandra , jag och våra
            vänsterpartister och däribland Ali.
          </note>
          <note>
            Frågan är vad som går att göra. Grundlagen är en sak, och den
            ska följas. Men det går att reglera och se över exakt hur, när,
            var och vilka åtgärder som ska kunna vidtas och vid vilket tillfälle.
            När det gäller så centrala delar som strategiska hamnar för Sverige
            kan det finnas anledning att se över detta. Det är väl bra att
            regeringen nu agerar. Men jag hoppas att det agerandet också innebär
            att det blir någon förändring.
          </note>
          <note>
            Dessvärre hjälper inte det i den situation vi nu står inför.
            Det är beklagligt och oroande. Jag förstår att det inte är enkelt
            att som minister bara säga att man nu ska upphöra. Men det är
            definitivt någonting som nu direkt skadar och försvårar arbetet
            för Göteborgs hamn och arbetet för alla de individer som har sitt
            dagliga värv där samtidigt som det skadar en stor del av transporterna
            till och från Sverige. Därför hoppas jag att regeringen fattar
            konkreta beslut och att detta därefter leder till konkreta resultat.
          </note>
          <note type="speaker">
            Anf. 34 ALI ESBATI (V):
          </note>
          <note>
            Fru talman! Situationen som finns i dag har ju uppstått, oavsett
            vad man anser om det materiella innehållet i de olika avtalen.
            Man måste då fråga sig: Hur kan det komma sig att ett mycket stort
            antal anställda i ett företag vill vara med i en förening som
            med kollektiv handling kräver vissa typer av rättigheter? Det
            är vad den arbetsgivaren har att förhålla sig till.
          </note>
          <note>
            Christian Holm Barenfeld säger att kollektivavtal som man redan
            har tecknat då kanske inte är värt någonting. Men det är det ju
            uppenbarligen. Man har tyckt att det var rimligt att teckna det
            avtalet, i det här fallet med Transport. Här finns en konkret
            situation där ett stort antal människor är med i en fackförening
            och har sin grundlagsfästa rättighet att ta till kollektiv handling
            för att få till någon typ av avtal med arbetsgivaren.
          </note>
          <note>
            Det finns också andra aspekter av detta. Om man till exempel
            agerar mot fackföreningen kan det bli problem. Om man exempelvis
            begränsar skyddsombudens rättigheter att röra sig på arbetsplatsen
            kan det uppstå problem som inte är avsedda eller särskilt bra
            för arbetsplatsen.
          </note>
          <note>
            P recis som C h ristian Holm Barenfeld var ute efter är den grundläggan
            ­ de frågan här : Vad är alternativet? Vad ska man göra i stället?
            Är det ett förbud som man avser är det en mycket långtgående och
            orimlig inskränkning av grundläggande rättigheter. Detta är någonting
            som har varit självklart för Arbetsdomstolen under lång tid att
            det inte vore särskilt bra att gå den vägen.
          </note>
          <note>
            På frågan om jag var revolutionärt lagd kan jag som svar be Christian
            Holm Barenfeld att tala lite med sin egen ungdomsförbundsordförande
            som på Twitter i dag skriver: ”Nu krossar vi LO - Sverige”, som
            kommentar till diskussionen. Nu råkar det var a så att detta fackförbund
            inte är med i LO. Det är en liten förvirring utöver den revolutionära
            tonen, men bra är det i varje fall inte.
          </note>
          <note type="speaker">
            Anf. 35 Arbetsmarknads- och etableringsminister YLVA JOHANSSON
            (S):
          </note>
          <note>
            Fru talman! Christian Holm Barenfeld beklagar att jag inte tänker
            ingripa i den pågående konflikten. Dessbättre har vi en ordning
            där arbetsmarknadsministern inte ingriper i pågående arbetsmarknadskonflikter.
            Jag avhåller mig också från att gå djupare in i att diskutera
            den pågående konflikten.
          </note>
          <note>
            Problemet för Moderaterna i den här frågan är att man har en
            låg trovärdighet när det gäller att värna strejkrätten och grundläggande
            rättigheter på arbetsmarknaden. Det är ju ett av era problem,
            Christian Holm Baren ­ feld – att ni har svårt att hitta den rätta
            balansen. Ni ansvarade för en lagstiftning, lex Laval, som på
            ett helt orimligt sätt inskränkte strejkrätten när det gäller
            att ta strid för utstationerade arbetstagares villkor. Nu lägger
            vi fram förslag om att få ordning på detta så att vi ska kunna
            uppfylla de skyddsdirektiv som gäller och säkerställa att utstationerad
            arbetskraft får den minimilön vi är skyldiga att säkerställa.
          </note>
          <note>
            När det gäller den pågående konflikten i Göteborgs hamn har jag
            inga ytterligare kommentarer om den, fru talman.
          </note>
          <note type="speaker">
            Anf. 36 CHRISTIAN HOLM BARENFELD (M):
          </note>
          <note>
            Fru talman! Nej, vi har inga problem med det Ylva Johansson räknade
            upp.
          </note>
          <note>
            Detta är väl inte riktigt en debatt om lex Laval, men det är
            ju ett fall där Ylva Johanssons partikamrater i Byggnads var inblandade.
            Det finns nämligen en direkt koppling mellan LO-borgen och, numera,
            Regeringskansliet eftersom LO:s ordförande alltid sitter i den
            absolut högsta ledningen i Socialdemokraterna. I det fallet hade
            vi personer från Lettland som var i Sverige och arbetade. Det
            fanns kollektivavtal. Och då stod alltså vuxna svenska män och
            skrek ”Go home!” Då var de inte på partimöte, utan då var de där
            med Byggnads.
          </note>
          <note>
            Jag tycker att det var anskrämligt. Det var någonting jag skämdes
            för. Jag tycker att det skämde ut Sverige, och självklart skämde
            det även ut fackförbundet Byggnads. Det föranledde också ett lagstiftningsarbete
            där lex Laval blev resultatet. Nu försöker den svenska regeringen
            å andra sidan driva en linje där detta ska förändras, och det
            stämmer att vi inte tycker att det vore rimligt. Jag tycker i
            stället att det vore bättre om den svenska regeringen, innan den
            gör den förändringen, faktiskt försökte införa det så kallade
            tillämpningsdirektivet och utvärdera det.
          </note>
          <note>
            Sakfrågan här är dock hur vi ska säkerställa att en arbetsgivare
            kan ingå kollektivavtal och sedan vara säker på att kunna ha en
            dialog och driva sitt företag tillsammans med sina anställda.
            Man kan självklart föra diskus ­ sioner, dialoger och förhandlingar
            utan att för den sakens skull sätta någon i blockad, sluta arbeta,
            skrika ”Go home!” eller vad man nu väljer att göra.
          </note>
          <note type="speaker">
            Anf. 37 Arbetsmarknads- och etableringsminister YLVA JOHANSSON
            (S):
          </note>
          <note>
            Fru talman! Regeringens avsikt är att på torsdag ge ett uppdrag
            till Medlingsinstitutet att komma tillbaka till regeringen med
            en bild av hur vanlig denna typ av konflikter, där kollektivavtal
            står mot varandra, är. Det blir även en del andra uppdrag kopplat
            till detta. Jag har inga ytterligare kommentarer till den pågående
            konflikten i Göteborgs hamn. Jag tycker att det vore olämpligt
            att som arbetsmarknadsminister ha det.
          </note>
          <note>
            När det gäller den proposition som riksdagen får från regeringen
            i dag, tror jag, och som handlar om att riva upp lex Laval och
            få en ny ordning för utstationerad arbetskraft innebär den just
            att vi genomför tillämpningsdirektivet för att kunna säkerställa
            att utstationerad arbetskraft får del av de minimivillkor vi enligt
            direktivet är skyldiga att säkerställa. Det har vi inte kunnat
            tidigare.
          </note>
          <note>
            Nu har vi äntligen ett förslag på riksdagens bord, och jag hoppas
            att riksdagen kommer att ställa sig bakom det – för de anställdas
            skull, och för de svenska företagens möjlighet att konkurrera
            med sjysta villkor.
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellationerna 2016/17:308 och 309 om långsiktiga
            mål i livsmedelsstrategin
          </note>
          <note type="speaker">
            Anf. 38 Statsrådet SVEN-ERIK BUCHT (S):
          </note>
          <note>
            Fru talman! Jonas Jacobsson Gjörtler har frågat mig hur jag ser
            på de allvarliga målkonflikter som beskrivs i interpellationen
            och vilka åtgärder jag och regeringen är beredda att vidta med
            anledning av detta.
          </note>
          <note>
            Vidare har Jonas Jacobsson Gjörtler frågat miljöminister Karolina
            Skog
          </note>
          <note>
            Regeringens arbete är så fördelat att det är jag som ska besvara
            frågorna.
          </note>
          <note>
            Jag instämmer i Jonas Jacobsson Gjörtlers resonemang att det
            krävs åtgärder som stärker konkurrenskraft och lönsamhet och bidrar
            till att de långsiktiga målen i livsmedelsstrategin nås. Jacobsson
            Gjörtler efterfrågar handling. Den presenterade livsmedelsstrategin
            och dess handlingsplan är regeringens svar på detta. Det finns
            mycket som kan göras för att stärka konkurrenskraften i livsmedelskedjan,
            och vi har nu tagit de första stegen i genomförandet av de mål
            som regeringen tillsammans med Vänsterpartiet och den borgerliga
            oppositionen har enats kring.
          </note>
          <note>
            Regeringen lanserade den 7 februari sin handlingsplan för livsmedelsstrategin.
            I denna presenterar regeringen åtgärder för hela livsmedelskedjan
            för att uppnå målen i livsmedelsstrategin. Vi pekar bland annat
            ut områden såsom regelförenkling för företagen i livsmedelskedjan,
            insatser för ökad export av livsmedel, likvärdig kontroll- och
            tillståndsverksamhet i hela landet, ökad ekologisk produktion
            och konsumtion samt satsningar på forskning och innovation.
          </note>
          <note>
            Jag ser inte de målkonflikter som Gjörtler lyfter fram. Det är
            att förenkla diskussionen och synen på vad livsmedelsproduktion
            är. Det finns en enorm efterfrågan på ekologiska livsmedel, och
            den ska kunna mötas bättre av svenska producenter.
          </note>
          <note>
            Jag tror på den svenska landsbygden och svensk livsmedelsproduktion
            och är övertygad om att mer mat kan produceras i Sverige. Den
            ökande efterfrågan på ekologiska livsmedel kan bidra till tillväxt
            och konkurrenskraft i svenskt jordbruk och svensk livsmedelsproduktion.
            Det råder i dag brist på flera svenska ekologiska produkter. Den
            växande marknaden för ekologiska livsmedel skapar möjligheter
            på marknaden för små och stora svenska jordbruks- och livsmedelsföretag.
          </note>
          <note>
            En ökad svensk produktion av ekologiska livsmedel skulle likaså
            bidra till att uppnå flera av miljökvalitetsmålen, till exempel
            Giftfri miljö, Ett rikt odlingslandskap och Ett rikt växt- och
            djurliv. Regeringen kommer därför inom kort att ge Jordbruksverket
            i uppdrag att utse en samordnings ­ funktion för att främja ekologiska
            livsmedel när det gäller såväl produk ­ tion och konsumtion som
            export.
          </note>
          <note>
            I det fortsatta arbetet för att främja ekologiskt ska det också
            tas fram en åtgärdsplan och etappmål för hur målen ska nås. Detta
            ska göras i samråd med berörda aktörer.
          </note>
          <note type="speaker">
            Anf. 39 JONAS JACOBSSON GJÖRTLER (M):
          </note>
          <note>
            Fru talman! Jag tackar landsbygdsministern för svaret. Det är
            lite tråkigt att miljöministern inte är här för att debattera
            den del som handlar om exporten och vår miljöpåverkan, men vi
            får väl hålla till godo med att landsbygdsministern är här och
            ta hela debatten med honom så länge.
          </note>
          <note>
            Frågan gäller livsmedelsstrategin, där Alliansen, regeringen
            och även Vänsterpartiet alltså kom överens om långsiktiga mål.
            Det som har hänt därefter är att regeringen har presenterat sin
            kompletta strategi, det vill säga inte bara målen utan även resten
            av strategin, och en handlingsplan. Det är en del saker i strategin
            som väcker frågetecken, tycker jag. Det handlar bland annat om
            detta med de ekologiska livsmedlen.
          </note>
          <note>
            Regeringen anger att produktion, konsumtion och export av ekologiska
            livsmedel bör öka. Det står i strategin, och i handlingsplanen
            har man dessutom siffersatta inriktningsmål om att 30 procent
            av den svenska jordbruksmarken ska utgöras av certifierad ekologisk
            jordbruksmark år 2030 och att 60 procent av den offentliga livsmedelskonsumtionen
            ska utgöras av certifierade ekologiska produkter år 2030.
          </note>
          <note>
            Som jag ser det finns det anledning att vara kritisk till detta,
            fru talman, och det av flera skäl. Det står i det övergripande
            målet att det är konsu ­ menternas efterfrågan som ska styra.
            Precis så är det formulerat. Det reger ­ ingen gör nu är alltså
            att sätta ett mål för ekologisk produktion, och det går inte att
            tolka detta på något annat sätt än att det står i direkt strid
            med det övergripande målet, fru talman.
          </note>
          <note>
            Jag ställer mig frågande här och skulle gärna vilja höra landsbygdsministern
            utveckla svaret: Hur tänker regeringen när man bara några dagar
            efter att vi har kommit överens om ett övergripande mål sätter
            egna mål som direkt strider mot det övergripande målet?
          </note>
          <note>
            Ett annat problem är att det övergripande målet säger att livsmedelsproduktionen
            ska öka totalt i Sverige. Men den ekologiska produktionen ger
            lägre volym än den konventionella. Det finns lite olika siffror
            på det här, men den sammanställning som SCB och Jordbruksverket
            har gjort visar att de faktiska spannmålsskördarna för ekologiskt
            är betydligt lägre. De omfattar mellan 45 och 70 procent av den
            konventionella odlingen. För till exempel matpotatis är siffran
            49 procent. Det betyder att om man helt skulle gå över till ekologiskt
            skulle mellan en tredjedel och hälften av produktionen försvinna.
          </note>
          <note>
            Det är alltså så, landsbygdsministern, att det inte kan bli både
            mer svenskt och mer ekologiskt samtidigt. Det är uppenbart för
            mig att det för regeringen är viktigare med det ekologiska än
            med det svenska. Jag tycker att det är lite synd eftersom den
            svenska konventionella produktionen ligger så långt fram när det
            gäller både miljöhänsyn och djurskydd.
          </note>
          <note>
            Landsbygdsministern uttryckte det själv väl, tyckte jag, i ett
            radioprogram för något år sedan. Så här sa landsbygdsministern
            då: ”Svenskt så kallat konventionellt jordbruk brukar jag säga
            är egentligen det svenska miljöanpassade jordbruket.” Statsrådet
            hade ju helt rätt i det. Jag förstår därför inte varför han och
            regeringen nu är så angelägna om att stödja en annan och specifik
            produktionsform.
          </note>
          <note>
            Ett ytterligare problem med det här är att lägre svenska volymer
            innebär att produktionen i stället kommer att behöva bli högre
            någon annanstans om vi förutsätter att vi ska fortsätta att föda
            befolkningen både i Sverige och globalt. Eftersom den svenska
            livsmedelsproduktionen, även den konventionella, är mer miljövänlig
            än alternativen innebär det här ökad miljöbelastning. När vi importerar
            mer livsmedel från länder som har större miljöpåverkan i sin produktion
            än vad vi har innebär det faktiskt att vi bryter mot det av riksdagen
            fastställda generationsmålet som säger att vi inte ska exportera
            vår miljöpåverkan.
          </note>
          <note type="speaker">
            Anf. 40 STAFFAN DANIELSSON (C):
          </note>
          <note>
            Fru talman! Jag kan instämma i det som Jonas Jacobsson Gjörtler
            sa. Svenskt jordbruk är bland de främsta jordbruken i världen
            när det gäller miljö- och djurskydd. Våra jordar är bra, vårt
            klimat är bra, våra lantbrukare är bra, våra rådgivare är bra,
            vår forskning är bra och så vidare.
          </note>
          <note>
            Svensk livsmedelsproduktion har backat i flera decennier, och
            det är mycket allvarligt för landsbygd, jobb, kretslopp, biologisk
            mångfald med mera. Sverige är i dag Europas kanske mest importberoende
            land. Vi importerar 55 procent av vår mat. Det är mer än vad Norge
            med sina begränsade resurser gör. Detta är faktiskt en skandal.
          </note>
          <note>
            Det är bra att riksdagens partier har enats om mål för en livsmedelsstrategi.
            Den borde ha sett dagens ljus mycket tidigare. Nog sagt om det,
            men det är bra att den har kommit.
          </note>
          <note>
            Målen om ökad produktion, ökad konkurrenskraft och ett hållbart
            jordbruk är bra. Men vad gör regeringen nu i sin proposition till
            riksdagen? Plötsligt får Miljöpartiet fullt gehör för sin ensidiga
            prioritering av organiskt eller biologiskt certifierad mat, i
            Sverige kallad ekologiskt. Plötsligt frångås de mål som riksdagens
            partier alldeles nyligen har enats om, och plötsligt sätts det
            extremt höga målet att offentlig sektor, kommuner och landsting,
            ska köpa hela 60 procent av sin mat från ekojordbruket i hela
            världen.
          </note>
          <note>
            Detta är inte att hedra en politisk uppgörelse. Det är mycket
            tveksamt att staten ska skriva kommunerna på näsan när det gäller
            hur de ska upphandla sin mat. Jag är övertygad om att kommunerna
            alldeles utmärkt klarar att sätta upp villkoren för upphandling.
            Om mål ska sättas upp ska målet i första hand vara att man ska
            prioritera inköp av livsmedel som är närodlade under svenska miljö-
            och djurskyddskrav. Östergötland har till exempel i sin utmärkta
            regionala livsmedel sstrategi satt upp målet att 80 procent av
            maten i offentlig upphandling ska komma från Sverige.
          </note>
          <note>
            Min uppfattning är att det svenska jordbruket är ett av världens
            mest miljö- och djurskyddsvänliga, både det dominerande vanliga
            miljövänliga jordbruket och det miljövänliga ekojordbruket. Det
            är två bra och rätt likvärdiga alternativ med lite olika för-
            och nackdelar.
          </note>
          <note>
            Det är därför utomordentligt anmärkningsvärt att staten ska kräva
            att kommunerna köper in huvuddelen av sin mat i form av ekologiskt
            från hela världen. Det ger också väsentligt dyrare råvarukostnader,
            ca 25 till 60 procent, än vad svensk mat i övrigt kostar. Det
            ger kommunerna flera miljarder i högre kostnader i ett läge när
            det finns prognoser om att kommunalskatterna behöver höjas med
            flera kronor.
          </note>
          <note>
            När staten så skriver kommunerna på näsan rörande hur de ska
            agera är frågan om detta är vad kommunernas uppdragsgivare, till
            exempel äldre i äldreomsorgen eller elever och lärare i skolorna,
            vill ha. Min uppfattning är att de främst efterfrågar bra husmanskost
            från Sveriges bönder.
          </note>
          <note>
            En sådan här väldigt kraftig signal från staten, att ekomat är
            mycket bättre än livsmedel från det svenska jordbruket, tycker
            jag är djupt problematisk. Båda är ju bra. Hur kan Sveriges landsbygdsminister
            gå med på och försvara att endast en liten del av kommunernas
            matinköp ska få komma från det vanliga miljövänliga jordbruket?
          </note>
          <note>
            Max 40 procent ska kommunerna enligt staten på nåder få köpa
            in från det dominerande svenska jordbruket och dessutom i konkurrens
            med mat från importländer. Det kanske bara är 10–15 procent som
            ska komma från de vanliga gårdarna i Sverige.
          </note>
          <note>
            Hur i helsike har regeringen tänkt här? Är det alltså Naturskyddsföre
            ­ ningen och Miljöpartiet som ska styra Sveriges livsmedelsstrategi?
          </note>
          <note type="speaker">
            Anf. 41 Statsrådet SVEN-ERIK BUCHT (S):
          </note>
          <note>
            Fru talman! De målkonflikter som Jonas Jacobsson Gjörtler lyfter
            fram finns inte. Det här handlar om att öka den svenska livsmedelsproduktionen
            totalt sett. Den överenskommelse som regeringen har med Vänsterpartiet
            och samtliga borgerliga partier innebär att vi är överens om de
            övergripan ­ de målen. Vi är överens om de tre strategiska områdena,
            om att både konventionellt och ekologiskt kan öka och om att det
            är konsumentefterfrågan som ska styra det här. Vi är också överens
            om att de här målen är långsiktiga till 2030 och att de övergripande
            målen icke ska siffersättas.
          </note>
          <note>
            Vi har inte heller gjort så i propositionstexten; vi har icke
            siffersatt. Men vi har i de här diskussionerna meddelat att varje
            regering för sig kommer att lägga sin handlingsplan. Den kan se
            olika ut över tid. Den kan också siffersättas. Något förbud mot
            siffersättning är inte överenskommet.
          </note>
          <note>
            När det gäller situationen i dag är konsumtionen av ekologisk
            t långt större än produktionen. Vi importerar väldigt mycket.
            Det är svårt att få tag i ekologiska livsmedel. Ofta står hyllorna
            tomma i affärerna. Det har alltså blivit en dramatisk ökning av
            konsumtionen av ekologiska livsmedel. Om vi tittar på de senaste
            åtta åren, från 2008 till 2016, ser vi att den har ökat från 6
            miljarder till 25 miljarder, alltså plus 19 miljarder på åtta
            år.
          </note>
          <note>
            Analytiker tittar på de nästkommande åtta åren, alltså fram till
            2024, och spår att konsumtionen kommer att öka till 45 miljarder,
            alltså en ök ­ ning med ytterligare 20 miljarder. Tittar man på
            den offentliga konsumtio ­ nen är totalt sett 32 procent ekologiskt
            i dag. Man vill öka mer, men man säger från det offentliga, från
            kommuner och landsting, att det är mycket svårt att få tag i det
            här.
          </note>
          <note>
            Det finns några som lyckas. Statistiken från 2015 visar att etta
            i Sverige faktiskt var Vellinge, som är en moderatstyrd kommun,
            som har 57 procent ekologiskt. Tvåa var Lund, som är S-styrd,
            med 50 procent. De ligger nära Danmark så det är klart att det
            kanske är lite lättare att få tag i ekologiskt där.
          </note>
          <note>
            Det är med detta som bakgrund som regeringen nu i sin handlingsplan
            säger att vi vill ha ett inriktningsmål. Observera att vi inte
            kan kräva att det ska bli 60 procent hos det offentliga, utan
            vi vill ha ett inriktningsmål att produktionsarealen ska öka från
            17 till 30 procent. Den totala livsmedelsproduktionen måste öka
            i Sverige. Det är vi politiskt överens om.
          </note>
          <note>
            Det behövs inte mindre politik, Staffan Danielsson, utan det
            är frånvaron av politik som har gjort att livsmedelsproduktionen
            i det här landet har minskat de sista 20 åren och har gjort att
            vi har ett handelsbalansunderskott på livsmedel med minus 47 miljarder.
            Det är därför vi tar de här initiativen och vidtar de här åtgärderna.
            Efterfrågan på ekologiska livsmedel ökar dramatiskt i Sverige.
            Det är därför vi antar den här handlingsplanen och sätter in de
            här resurserna – så att svensk produktion ska kunna öka och även
            motsvara den konsumentefterfrågan som finns på det här området.
            Och det kommer att skapa jobb. Det kommer att skapa jobb på svensk
            landsbygd när vi ökar livsmedelsproduktionen.
          </note>
          <note>
            Fru talman! Jag vet ju att Jonas värnar svensk produktion, både
            konventionell och ekologisk. Det gör även jag. Det vet Jonas om.
            Varför då måla upp en konflikt mellan olika produktionsformer
            och säga att om den ena ska öka ska den andra minska? Det är synd,
            för det är ju inte så det är. Båda behövs, och båda kan faktiskt
            öka. Livsmedelsstrategin är ett svar för att få tillbaka en mycket
            större livsmedelsproduktion.
          </note>
          <note type="speaker">
            Anf. 42 JONAS JACOBSSON GJÖRTLER (M):
          </note>
          <note>
            Fru talman! Tack, landsbygdsministern!
          </note>
          <note>
            Det finns ingen målkonflikt, säger Bucht. Där måste jag säga
            emot landsbygdsministern, för det är just precis vad det gör.
            Det är exakt det som är föremålet för den här interpellationen,
            och det är det som är hela skälet till att vi har den här debatten.
          </note>
          <note>
            Som jag sa tidigare: Ekologisk produktion ger lägre volymer.
            Det går alltså inte att säga att andelen ekologiskt ska öka i
            produktionen och samtidigt säga att den totala produktionen ska
            öka. Det är inte möjligt att uppnå detta. Om det är någonstans
            mellan en tredjedel och hälften av produktio ­ nen som försvinner
            kommer det att bli en tydlig försämring av vår självförsörjning,
            vilket i sig är ett problem.
          </note>
          <note>
            Det är korrekt som landsbygdsministern säger att det inte finns
            något förbud mot en siffersättning av målen. Det är det heller
            ingen som har påstått. Problemet här är att det uppstår en målkonflikt.
            Då tycker jag att det är viktigt att komma ihåg att det övergripande
            långsiktiga målet, där vi är brett överens i sju partier, gäller
            före eventuella siffersatta mål från reger ­ ingens sida.
          </note>
          <note>
            Det blir lite märkligt när landsbygdsministern säger att det
            är frånvaron av politik som är problemet här och att det behövs
            mer politik för att lösa problemet. Jag skulle säga att det stora
            problemet för svensk livsmedelsproduktion är att konkurrenskraften
            under årtionden har urholkats och försämrats. Det har inte skett
            genom frånvaro av politik. Det har skett genom alldeles för stor
            närvaro av politik. Höga skatter och andra kostnader, regelkrångel,
            administrativa bördor, särkrav – det är detta som är den försämrade
            konkurrenskraften. Det är politiska beslut som har skapat den
            här situationen. Landsbygdsministern har rätt i så måtto att det
            säkert krävs politiska beslut för att rulla tillbaka det här.
            Men det handlar inte om att lägga på nya krav, utan det handlar
            om att rulla tillbaka en del av de krav som redan finns.
          </note>
          <note>
            Jag vill gärna ge landsbygdsministern rätt i att man inte i onödan
            ska måla upp en konflikt mellan ekologiskt och konventionellt.
            Jag har full förståelse och stor respekt för att de som ska köpa
            livsmedel, oavsett om de är privata konsumenter eller offentliga
            aktörer, vill ställa höga krav avseende miljö, djurhållning och
            annat.
          </note>
          <note>
            Problemet här är att man tappar bort och glömmer bort hela den
            konventionella produktionen, som ligger långt framme i Sverige.
            Det har framgått tydligt, bland annat i ett antal artiklar och
            radioinslag, att det är ett problem att svenska aktörer till exempel
            inom offentlig upphandling köper ekologiska produkter utifrån
            som kanske till och med är sämre för miljön än de svenska konventionella
            därför att kommunerna har valt att sätta just den typ av mål som
            landsbygdsministern tycker är viktiga, det vill säga att man sätter
            mål för ekologisk konsumtion snarare än att ställa kraven direkt
            när det gäller miljö och djurskydd. Det är ju det som är det viktiga.
            Om vi vill säkerställa livsmedelsprodukter som är bra i miljöhänseende
            och sett till djurskydd är det de kraven vi ska ställa.
          </note>
          <note>
            Vi ska inte välja att fokusera på en specifik produktionsform,
            för problemet med den är att den inte väger in de tre delar som
            måste finnas med i hållbarhetsbegreppet. Det handlar om såväl
            miljö som ekonomi och sociala frågor.
          </note>
          <note>
            Det är inte rimligt att säga att man aldrig ska få använda växtskyddsmedel,
            tycker jag. Man måste också ta hänsyn till hur stor volym vi faktiskt
            kan producera. Vi ser att teknikutvecklingen leder till att användning
            av växtskyddsmedel i den konventionella odlingen går ned, och
            den kommer att gå ned ännu mer framöver med robotar som kan rensa
            ogräs eller pricksäkert träffa bara ogräsplantorna med växtskyddsmedel.
            Det här kommer inte att vara ett problem.
          </note>
          <note>
            Tudelningen mellan konventionellt och ekologiskt blir alltmer
            irrelevant, och då frågar man sig varför regeringen sätter så
            stort fokus på detta.
          </note>
          <note type="speaker">
            Anf. 43 STAFFAN DANIELSSON (C):
          </note>
          <note>
            Herr talman! Det är svårt att få tag i eko. Hyllorna gapar tomma,
            säger landsbygdsministern. De gapar ännu mer tomma på svenskproducerad
            mat. 55 procent importerar vi.
          </note>
          <note>
            När vi sätter mål för kommunerna borde det i första hand vara
            mål för andelen svenskproducerat. I andra hand kan man ta ekomål
            och sådant.
          </note>
          <note>
            Jag har stor respekt för hela det svenska jordbruket, både det
            vanliga miljövänliga och det miljövänliga ekologiska. Men det
            vanliga står för över 90 procent av matproduktionen i Sverige.
            Enligt regeringen ska kommunerna inte längre få köpa mer än ytterst
            lite mat från över 90 procent av Sveriges bönder. Det är obegripligt.
            Marknadens efterfrågan ska styra absolut, inte statens diktat.
            Eko växer, och det är helt okej. Men svensk mat i stort måste
            också växa. Staten ska inte lyfta det ena till skyarna och sätta
            det andra under skäppan.
          </note>
          <note>
            Landsbygdsministern vill se en samordningsfunktion för att främja
            inte svensk mat utan just ekologisk livsmedelsproduktion med en
            konsument ‑ , export ‑ och åtgärdsplan. Den borde ju gälla hela
            det svenska jordbruket, inklusive det som odlas ekologiskt.
          </note>
          <note>
            Landsbygdsministern menar att ju större ekojordbruket blir, desto
            bätt ­ re uppfylls miljökvalitetsmål som Ett rikt odlingslandskap
            med mera. Menar alltså landsbygdsministern att det miljövänliga
            svenska jordbruket inte bidrar till dessa mål? Menar landsbygdsministern
            att importerad ekomat bidrar till dessa mål?
          </note>
          <note>
            Det stora hotet mot miljökvalitetsmålen är att vi är Europas
            kanske mest importmatsberoende land. Mat från Italien, Argentina
            och Thailand bidrar noll till svenska miljökvalitetsmål. Därför
            borde regering och riksdag främst inrikta sig på att stärka konkurrenskraften
            hos hela det svenska jordbruket så att det kan växa i takt med
            marknadens efterfrågan på både det vanliga miljövänliga och eko.
          </note>
          <note>
            Så är riksdagens mål formulerade i bred enighet. Hur kan regeringen
            gå ifrån detta i den proposition man nu förelagt riksdagen?
          </note>
          <note type="speaker">
            Anf. 44 MONICA HAIDER (S):
          </note>
          <note>
            Herr talman! Jag är glad att vi är överens om de övergripande
            målen för en livsmedelsstrategi. Det är någonting som Socialdemokraterna
            har drivit i ganska många år, men nu på senare år har även de
            andra partierna tyckt att det är bra att vi har en livsmedelsstrategi.
            Det är jag glad över, för jag tror att det är viktigt för Sveriges
            landsbygd och Sveriges lantbrukare.
          </note>
          <note>
            Att vi nu har en livsmedelsstrategi på plats innebär också att
            vi hela tiden kan ta steg framåt och fatta beslut som faktiskt
            uppfyller de mål som vi har satt upp.
          </note>
          <note>
            Det Jonas Jacobsson Gjörtler tar upp i sitt inlägg är att det
            stora problemet är för mycket politik på det här området – skatter,
            regelbördor, krångel, särkrav och så vidare. Det kan man såklart
            tycka. Men det vi håller på med nu är faktiskt att försöka se
            över även de här reglerna. Regelförenklingar har vi jobbat med
            hela tiden. Det gjorde även den förra regeringen – väldigt framgångsrikt.
            Vi fortsätter i samma spår.
          </note>
          <note>
            Ett mål för ekologisk produktion är någonting som de allra flesta
            kommuner och alla regioner eller landsting i hela Sverige har
            i dag. Jag kan inte förstå att det är kontroversiellt att vi sätter
            ekologiska mål. Jag tycker att det är bra. Det är givetvis ett
            inriktningsmål och ett eftersträvansmål och ingenting som kommer
            att hända i morgon. Precis som landsbygdsministern sa är det också
            så att vi inte kan tvinga kommunerna eller regionerna att uppfylla
            detta. Hemma i min region, Region Kronoberg, har vi i princip
            redan nått det här målet.
          </note>
          <note>
            Det som jag tycker är lite kul i den här diskussionen är att
            Staffan Danielsson ondgör sig så över att vi har satt ett ekologiskt
            mål. I och med det som ni i Centern säger i dag bryter ni ju faktiskt
            de vallöften som ni gav era väljare, som ni gick till val på.
            Ni gick till val på att ni skulle ha ekologiska mål för hur mycket
            man ska upphandla offentligt och andra mål på den ekologiska sidan.
            Nu ska man helt plötsligt inte ha några sådana mål, för det är
            skadligt.
          </note>
          <note>
            Vi behöver öka den ekologiska produktionen i Sverige. Vi kan
            se att efterfrågan ökar dramatiskt och inte kan uppfyllas. Varför
            ska vi inte för ­ söka uppfylla de krav som finns från konsumenterna
            så att de kan handla svenskt? Jag tycker att det är ett väldigt
            konstigt resonemang. Jag tror att detta kommer att bli väldigt
            bra och att konsumenter, kommuner och regio ­ ner kommer att få
            de varor man vill ha.
          </note>
          <note>
            Jonas Jacobsson Gjörtler tar också upp att marken för ekologisk
            produktion är så mycket mindre och inte räcker till. Det är helt
            rätt, men samtidigt är det ganska många hektar som lagts i träda
            de senaste åren; jag tror att det är ungefär 600 000 hektar. På
            en del av den marken har det i och för sig planterats skog, men
            det finns faktiskt mer åkermark som inte brukas i dag.
          </note>
          <note>
            Så jag skulle vilja säga att vi här i Sverige har alla möjligheter
            att uppfylla detta mål och åstadkomma en ekologisk produktion
            som är mycket bättre för miljön. Det tror jag att vi alla är betjänta
            av.
          </note>
          <note type="speaker">
            Anf. 45 Statsrådet SVEN-ERIK BUCHT (S):
          </note>
          <note>
            Herr talman! Jag brukar ofta framhålla att svenskt jordbruk är
            världsledande när det gäller miljötänk. Vi är världsledande när
            det gäller djurhälsa, och vi är bäst i EU när det gäller att använda
            så lite antibiotika som möjligt. Vi har till och med sagt att
            vi ska stimulera närproducerat, Staffan.
          </note>
          <note>
            Herr talman! Vi har nyligen presenterat en omfattande handlingsplan
            med 40 punkter. Vi har avsatt en dryg miljard de närmaste åren
            för detta. Vi har nyligen fattat beslut om nio punkter på detta
            område, och jag lovar er att det kommer fler. Vi ska ha verkstad
            och aktion. Det handlar om att öka svensk produktion i alla led.
            Det handlar om mer förädling, om att öka exporten av livsmedel
            och att ta livsmedlen högre i en värdekedja. Det behövs forskning
            och innovation för detta.
          </note>
          <note>
            Vi ser nu att fler och fler jordbrukare faktiskt går in i det
            ekologiska. Det är inte konstigt, för det är bättre betalt. Det
            ge r bättre lönsamhet. Mjölken får man 1 krona och 40 öre mer
            för om den är ekologisk. För äggen får man nästan dubbelt upp,
            och för spannmål, vete, får man mer än dubbelt upp.
          </note>
          <note>
            Jag skulle rekommendera både Staffan och Jonas att läsa dagens
            ATL. Den kom i morse och är väldigt färsk. I tidningen beskrivs
            hur allt fler byter till ekologiskt och lönsamheten i svenskt
            jordbruk för dem som väljer ekologiskt.
          </note>
          <note>
            Men, herr talman, vi ser också att grannländer försöker ta över
            det ekologiska i Sverige: Vi har väldigt stor import. Man vill
            komma in på den svenska marknaden mer och mer, inte minst Danmark,
            som nu gör en enorm satsning på det ekologiska. Man har till och
            med fått ett EU-projekt med 35 miljoner de närmaste åren för att
            öka det ekologiska. Målet är att öka med 50 procent på tre år.
          </note>
          <note>
            Regeringen vill sätta in åtgärder. Det är därför vi har pengar
            i landsbygdsprogrammet för att kunna ställa om till ekologiskt.
            Det är viktigt att jordbruket i Sverige får stärkt konkurrenskraft
            för att kunna möta den stora efterfrågan på ekologiskt. Det ger
            bra avräkningspriser till bönderna och stärker svenskt jordbruks
            lönsamhet.
          </note>
          <note>
            Herr talman! Jag vet att Jonas vill skapa bättre lönsamhet för
            den svenska produktionen. Men varför ska vi då sitta still i båten
            när det finns en sådan stark efterfrågan på svenska ekologiska
            produkter? Varför ska vi importera så mycket ekologisk mat? Ska
            vi inte kunna göra detta själva? Det skapar faktiskt jobb och
            utveckling på svensk landsbygd, och det skapar jobb i svensk livsmedelsindustri.
            Även där är lönsamheten bättre när man jobbar med det ekologiska.
          </note>
          <note type="speaker">
            Anf. 46 JONAS JACOBSSON GJÖRTLER (M):
          </note>
          <note>
            Herr talman! Tack, landsbygdsministern! Landsbygdsministern säger
            att det nu är verkstad och många åtgärder på gång och nämner ett
            fyrtiotal punkter som ska förverkligas. Jag tror säkert att flera
            av dessa åtgärder är både bra och välkomna. Landsbygdsministern
            glömmer dock att nämna att det finns fler åtgärder som också är
            på gång och som kanske inte direkt stärker konkurrenskraften,
            till exempel kilometerskatt, som regeringen avser att införa.
            Det tror jag vore direkt skadligt, och jag hoppas verkligen att
            regeringen tänker om när det gäller den skatten.
          </note>
          <note>
            Sedan kanske någon ställer sig frågan vad vi i Moderaterna tycker
            är viktigt i detta. För det första är teknikutveckling något vi
            ser som väldigt prioriterat, och då gäller det att inte låsa sig
            vid en särskild produktionsform. Jag nämnde tidigare att ny teknik
            möjliggör till exempel ogräsrensning på ett helt annat sätt. Det
            är teknik som är på väg att bli kommersiellt gångbar och ett sätt
            att minska miljöbelastningen ytterligare i den redan relativt
            sett miljövänliga svenska livsmedelsproduktionen.
          </note>
          <note>
            En annan viktig punkt är kostnadseffektivitet. När staten går
            in och lägger pengar på åtgärder ska man veta att miljönyttan
            blir så stor som möjligt, och det är tyvärr inte fallet när det
            gäller dessa åtgärder.
          </note>
          <note>
            Problemet med ekologiskt är nämligen att det finns en bild av
            att detta är väldigt bra för miljön, men i Livsmedelsverkets sammanställning,
            där man har jämfört studier av dessa olika produktionsformer,
            kan man inte dra någon sådan slutsats. Det visar sig att ekologiskt
            och konventionellt är likvärdigt i ungefär 40 procent av fallen.
            Konventionellt är faktiskt bättre i en tredjedel av fallen, och
            ekologiskt är bät tre i 26 procent av fallen. I 7 av de 14 punkter
            som gäller ekologiskt handlar det faktiskt om växtskyddsmedel,
            vilket teknikutvecklingen kan lösa.
          </note>
          <note>
            Så mitt svar är att vi inte ska låsa oss vid produktionsformer.
            Vi ska inte politiskt dirigera vare sig produktion eller konsumtion
            till någon produktionsform, utan vi ska i stället värna hela den
            svenska livsmedelsproduktionen.
          </note>
          <note type="speaker">
            Anf. 47 MONICA HAIDER (S):
          </note>
          <note>
            Herr talman! Vi ska absolut öka den svenska produktionen. Det
            behöver vi göra, för i dag överstiger efterfrågan på ekologiska
            produkter vad som faktiskt odlas och föds upp här i Sverige. Det
            är klart att vi behöver öka den svenska ekologiska produktionen
            på alla plan. Det vore dumt att importera ekologisk mat när vi
            faktiskt kan ta fram den själva här i Sverige.
          </note>
          <note>
            Av en händelse har jag med mig samma tidning som landsbygdsministern,
            där det står att spannmålsprodukt ionen faktiskt har ökat med
            140 procent i Sverige. Det är jättebra, och då kan vi ju sälja
            så mycket ekologiskt svenskt som vi behöver.
          </note>
          <note>
            I dag efterfrågar såväl konsumenterna som kommunerna och regionerna
            ekologiskt, och som jag sa i mitt förra inlägg har man mål för
            detta i de flesta kommuner, regioner och landsting. Det är klart
            att de vill köpa svenskt ekologiskt. I dag funkar inte det, för
            det finns inte tillgång till det. När man sätter sådana här mål
            blir man i stället tvingad att köpa utländskt, och det ska vi
            ju inte göra. Det är en av anledningarna till att vi sätter det
            här målet.
          </note>
          <note>
            Jag skulle vilja återkomma till Staffan Danielsson. När ni gick
            till val sa ni att ni skulle ha mål för ekologisk produktion och
            för ekologisk konsumtion i offentlig sektor. Det är tydligen helt
            borta sedan livsmedelsstrategin presenterades; nu är det inte
            viktigt längre. Jag tycker att ni sviker era väljare där.
          </note>
          <note type="speaker">
            Anf. 48 Statsrådet SVEN-ERIK BUCHT (S):
          </note>
          <note>
            Herr talman! Man kan inte blunda för verkligheten: Efterfrågan
            på ekologiskt i vårt land är långt större än produktionen. Det
            råder stor brist på många ekologiska livsmedel. I dag fylls de
            hyllorna väldigt mycket av import. Det är brist på svenska Kravmärkta
            ägg. Det är brist på mjölk, griskött, ekologisk kyckling, vissa
            grönsaker och nötfärs. Här finns enor ­ ma möjligheter för svenska
            lantbrukare.
          </note>
          <note>
            Studier från Svensk Dagligvaruhandel visar att ekologisk mat
            har gått från en tillfällig trend till en naturlig del av människors
            köpbeslut. Allt fler handlar ekologiskt, och det ökar i hela landet.
          </note>
          <note>
            Det handlar inte om att det ena är bättre än det andra. Det handlar
            om att det finns vissa kunder som efterfrågar vissa produkter.
            Det handlar om bättre lönsamhet för jordbruket och livsmedelsindustrin
            och inte minst om fler jobb på svensk landsbygd.
          </note>
          <note>
            Herr talman! Jag är väldigt glad för att vi har en bred uppgörelse
            i Sveriges riksdag kring de långsiktiga målen och de strategiska
            områdena. Detta ger näringen tydliga signaler om var politiken
            står. Nu handlar det om att genomföra detta långsiktigt: till
            2030. Det är en lång resa som vi precis har påbörjat.
          </note>
          <note>
            Det krävs mycket arbete innan vi är framme, men vägen är tydlig
            och målen är tydliga. Vi ska öka svensk livsmedelsproduktion,
            både konven ­ tionell ekologisk produktion och närproducerat.
          </note>
          <note>
            Tack för en bra debatt!
          </note>
          <note>
            Överläggningen var härmed avslutad.
          </note>
          <note>
            § 14 Svar på interpellation 2016/17:226 om enkla jobb
          </note>
          <note type="speaker">
            Anf. 49 Närings- och innovationsminister MIKAEL DAMBERG (S):
          </note>
          <note>
            Herr talman! Helena Bouveng har frågat Magdalena Andersson vilka
            initiativ hon är beredd att ta inom sitt ansvarsområde i regeringen
            för att underlätta framväxten av fler enkla jobb, liknande de
            hushållsnära tjänster som omfattades av RUT-avdraget från början.
          </note>
          <note>
            Frågan har lämnats över till mig. Jag har ett specifikt uppdrag
            av statsministern att underlätta fler enkla jobb och enklare vägar
            till jobb i näringslivet.
          </note>
          <note>
            Tillväxt leder till ökad efterfrågan på arbetskraft med både
            högre och lägre kvalifikationer. Regeringens näringspolitik syftar
            därför till att stärka förutsättningarna för fler företag att
            skapa, växa och exportera. Regeringens mål är att nå lägst arbetslöshet
            i EU till 2020. Med 150 000 fler jobb sedan valet och en arbetslöshet
            som pressats ned under 7 procent är Sverige på väg i rätt riktning.
            Trots att Sverige har den lägsta långtidsarbetslösheten i Europa
            är den alltför hög bland personer med kort utbildning och låga
            kvalifikationer.
          </note>
          <note>
            Jag delar Helena Bouvengs uppfattning att det behövs enkla jobb,
            framför allt för äldre som saknar längre utbildning. Det behövs
            också enklare vägar till jobb för personer som står långt från
            arbetsmarknaden. För att öka förutsättningarna för grupper som
            traditionellt sett har det svårt på arbetsmarknaden, som nyanlända
            och personer som varit utan arbete en längre tid, vidtar regeringen
            ett antal åtgärder. Regeringen har bland annat förbättrat extratjänsterna
            i välfärden och utvidgat dem till att också omfatta nyanlända.
            Dessutom möjliggörs 5 000 moderna beredskapsjobb i de statliga
            myndigheterna. För att förenkla anställningsstöden och göra dem
            mer träffsäkra pågår en översyn inom Regeringskansliet.
          </note>
          <note>
            Regeringen gav i december 2016 Tillväxtverket i uppdrag att främja
            modeller som syftar till att öka arbetsgivares benägenhet att
            anställa nyanlända och personer som varit utan arbete en längre
            tid. Det kan till exempel handla om modeller där intermediärer
            tar arbetsgivaransvar.
          </note>
          <note>
            En växande utmaning på arbetsmarknaden är utrikes födda kvinnors
            sysselsättning. Regeringen har gett ett uppdrag till Arbetsförmedlingen
            att vidta åtgärder för att minska arbetslösheten och öka sysselsättningen
            bland utrikes födda kvinnor. Regeringen ser även över föräldraförsäkringen
            i syfte att den inte ska bli en fälla för kvinnor som kommer till
            Sverige med barn.
          </note>
          <note>
            Utvidgningen av RUT till trädgårdstjänster, flyttjänster och
            it-tjänster är ett exempel på en förändring som bedöms bidra till
            fler enkla jobb. Enligt uppgifter från Skatteverket ligger det
            genomsnittliga avdraget för RUT-tjänster bland dem som utnyttjar
            avdragsmöjligheten på ca 5 000 kronor per år. Det är få personer
            som köper så mycket tjänster att de riskerar att nå upp till 25
            000 kronor per år och slå i taket. Uppgifterna indikerar i stället
            att användandet av RUT-avdraget i dag är det högsta någonsin.
          </note>
          <note>
            Att fortsätta arbetet med att pressa tillbaka arbetslösheten
            i Sverige är ett av regeringens mest prioriterade områden.
          </note>
          <note type="speaker">
            Anf. 50 HELENA BOUVENG (M):
          </note>
          <note>
            Herr talman! De områden där det är möjligt att använda RUT-avdraget
            har breddats under det senaste året. Det är nu, som näringsministern
            nämnde, möjligt att göra avdrag för bland annat flyttjänster och
            vissa it-tjänster. En del av utvidgningen är en del av den så
            kallade flyktingöverenskommelsen, som allianspartierna slöt tillsammans
            med den rödgröna regeringen. Utöver breddningen inom ramen för
            denna har ytterligare ett antal tjänster som omfattas av RUT-avdraget
            tillkommit, exempelvis reparation av vitvaror, it-konsultationer
            och flyttjänster. Vi kan se att enbart flyttjänsterna stod för
            nästan 10 procent av RUT-avdragen 2016.
          </note>
          <note>
            Det är bra så långt, men samtidigt som denna utvidgning av tjänster
            inom RUT-avdraget skedde passade den rödgröna regeringen på att
            halvera taket för RUT-avdraget från 50 000 kronor per person och
            år till 25 000 kronor per person och år. Det innebär att fler
            företag och fler tjänstetyper ska konkurrera om en minskad pott.
          </note>
          <note>
            Ett av RUT-reformens viktigaste bidrag när det infördes av alliansregeringen
            var att många av dem som stod långt bort från arbetsmarknaden,
            inte sällan utlandsfödda kvinnor med kort eller oavslutad utbildning,
            fann sin väg in på arbetsmarknaden. De fick sitt första jobb i
            sitt nya hemland. Regeringens halvering av RUT-avdraget innebär
            inte bara att fler företag och fler tjänster konkurrerar med varandra
            om en mindre pott hos köparen utan också att exempelvis den utlandsfödda
            kvinnan, många gånger med en låg utbildning i bagaget, konkurrerar
            med reparatörer av vitvaror och it- konsulter i hemmet. Vitvarureparatörer
            och it-konsulter kan inte ses som vare sig outbildade eller utan
            arbetslivserfarenhet. Tvärtom borde de ha en ganska bra möjligheter
            att få jobb också utan hjälp från staten.
          </note>
          <note>
            Det finns i dag 120 000 utrikesfödda inskrivna på Arbetsförmedlingen
            som saknar fullgjord gymnasieutbildning. Hälften av dem saknar
            dess ­ utom grundskoleutbildning. De är långt borta från att vare
            sig kunna repa ­ rera ett kylskåp eller, än mindre, att erbjuda
            it-konsultation. Varför väljer näringsministern, som i sitt svar
            erkänner att det faktiskt behövs fler enkla jobb, att paradoxalt
            nog halvera RUT-avdraget samtidigt som det inbegri ­ per fler
            tjänster som med all säkerhet inte gör att de nu 120 000 utrikes
            ­ födda som är inskrivna på Arbetsförmedlingen får sitt första
            jobb?
          </note>
          <note>
            Senast i dag konstaterade Magdalena Andersson och Stefan Löfven
            att det finns behov av fler enkla vägar in på arbetsmarknaden
            för inte minst utrikesfödda kvinnor. Är inte ett arbete i RUT-sektorn
            just en sådan väg som statsministern och finansministern i dag
            skriver om?
          </note>
          <note type="speaker">
            Anf. 51 Närings- och innovationsminister MIKAEL DAMBERG (S):
          </note>
          <note>
            Herr talman! Tack för interpellationen, Helena Bouveng! Det är
            en viktig diskussion om hur vi bekämpar arbetslösheten effektivast
            och hur vi får grupper som också står långt från arbetsmarknaden
            att ta steget in.
          </note>
          <note>
            Det är riktigt att regeringen har utvidgat RUT-avdraget, så att
            fler olika områden berörs av det i dag. De tendenser vi har sett
            är att med denna utvidgning ökar användandet, vilket tyder på
            att denna förändring har haft effekt. I effekten ligger också
            att vi gjorde en fördelningspolitiskt motiverad justering av taket.
            Vi vet att det är väldigt få konsumenter, kunder eller hushåll
            som de facto slår i taket i dag. Då gjorde vi en justering nedåt
            av fördelningspolitiska skäl men undantog pensionärer, som vi
            anser har stör ­ re behov av den här typen av tjänster och därmed
            inte ska riskera att hamna nära taket. Också undantaget för pensionärer
            gjordes alltså av fördelningspolitiska skäl.
          </note>
          <note>
            Jag förstår inte riktigt logiken här bara. Jag trodde att vi
            skulle diskutera enkla jobb i största allmänhet, men nu låter
            det som om Moderaterna tvekar när det gäller om it-tjänster i
            hemmet eller renovering av vitvaror ska finnas kvar inom ramen
            för RUT-systemet. Är det detta som är förslaget? Det vore ju lite
            annorlunda. Det har jag inte hört tidigare.
          </note>
          <note>
            Jag tror att det är bra att man har breddat RUT med fler tjänster.
            Erfarenheten än så länge – det är möjligt att detta helt kommer
            att förändras på kort tid – är att detta har en ganska liten omfattning
            och att inte minst marknaden när det gäller att renovera vitvaror
            är väldigt liten i dag. Det är väldigt sällsynt i dag. Det finns
            dock en ekologisk effekt av att faktiskt ta vara på produkter
            och se till att de håller längre i stället för att bara slita
            och slänga. Även om vi vet att nyare frysar och kylar är mer effektiva
            handlar det också om att ta vara på de produkter man har i hemmet
            på ett smartare sätt.
          </note>
          <note>
            Jag kan hålla med om att just it-tjänster i hemmet kanske kräver
            lite högre teknisk kompetens. Å andra sidan tror jag att det är
            många hushåll som i dag har känt en stor panik över att man inte
            riktigt kan hantera all teknisk utrustning. Detta är ett stöd
            för att på något sätt demokratisera, så att man kan få den hjälp
            och det stöd som man behöver i hushåll där man har svårt med det
            tekniska och med digitaliseringen. Detta kan då vara en tjänst
            som i likhet med städning skulle kunna underlätta livet och också
            minska stressen över att man inte får tekniken i hemmet att funka.
          </note>
          <note>
            Vi gjorde avvägningen att detta kunde vara bra. Vi gjorde också
            en fördelningspolitisk justering av RUT-avdraget. Sammantaget
            är effekten att vi nog aldrig har haft fler som använt RUT-avdraget
            än nu, vilket då skulle vara något positivt.
          </note>
          <note>
            Jag tror dock att det är farligt att säga att vi kan lösa hela
            den situation som Sverige har med den här typen av tjänster eller
            jobb. Vi vet att de som har kommit till Sverige under den senaste
            tiden och de som har levt hela sina liv i Sverige har olika förutsättningar.
            Den stora vattendelaren på svensk arbetsmarknad går fortfarande
            mellan den som har utbildning och den som saknar utbildning och
            mellan den som kan det svenska språket och den som inte kan det
            svenska språket. Utbildning och kunskap är den stora vägen in
            på svensk arbetsmarknad. Därför är jag lite orolig för den signal
            som Moderaterna nu skickar: att man vill skapa en enormt stor
            låglönesektor i Sverige.
          </note>
          <note>
            Det är också en konstig signal inte minst till alla relativt
            unga människor som i dag inte har en utbildning. I stället för
            att de ska färdigställa sin utbildning och därmed få bra chanser,
            bra jobb och en bättre livsinkomst ska de hoppa över det. Man
            skapar osäkra anställningsvillkor för speciellt de grupperna.
            Jag tror inte att det är en framgångsrik ekonomisk politik eller
            näringslivspolitik på lång sikt. Jag tror att man måste se att
            det är två olika utmaningar.
          </note>
          <note type="speaker">
            Anf. 52 HELENA BOUVENG (M):
          </note>
          <note>
            Herr talman! Vi är helt överens med näringsministern om att utbildning
            är otroligt viktigt. Och vi har inget emot utvidgningen, men tvärtemot
            regeringen tredubblar vi i stället för att halvera RUT-avdraget.
            Vad jag oroar mig för är inte att användandet av RUT-tjänster
            ökar. Men frågan är om det träffar dem som verkligen behöver jobbet
            allra mest.
          </note>
          <note>
            I sitt svar säger näringsministern att tillväxt leder till ökad
            efterfrågan på arbetskraft med både högre och lägre kvalifikationer.
            Det är förvisso sant. Nya jobb i främst tjänstesektorn som kräver
            mer begränsad utbildning växer till men inte i lika stor utsträckning
            som andra arbeten med liknande kompetenskrav försvinner. SCB:s
            prognos visar att efterfrågan på eftergymnasial utbildning sjunker
            med nästan 40 procent fram till 2035.
          </note>
          <note>
            Arbetsförmedlingens prognoschef uttalade nyligen att utmaningen
            är större än någonsin och att vi aldrig har varit i närheten av
            den sammansättning av arbetslösheten som vi ser i dag. Arbetsförmedlingen
            tillsammans med Företagarna, Näringslivets Skattedelegation, Svenskt
            Näringsliv med flera är också starkt kritiska till halveringen
            av RUT-avdraget. Arbetsförmedlingens generaldirektör uttrycker
            sig på följande sätt i en intervju i Ekot : Det är helt enkelt
            en risk för att vissa familjer, vissa personer, slår i taket på
            25 000 kronor och därför inte efterfrågar tjänster lika mycket
            som de skulle göra om taket låg på 50 000 kronor. Inte minst är
            återställningen viktig för personer långt ifrån arbetsmarknaden.
            Han säger vidare: Vi måste jobba med olika typer av förslag som
            skapar arbetsuppgifter som passar människor lite längre ifrån
            arbetsmarknaden, och enligt vår bedömning är många RUT-tjänster
            av sådant slag som passar just den här gruppen.
          </note>
          <note>
            Om nu näringsministern har fått det specifika uppdraget av statsministern
            att underlätta för fler enkla jobb undrar jag: Är det inte dags
            att lyssna på den egna myndigheten och höra vilka reformer som
            de facto leder till att fler får sitt första jobb? Extratjänsterna
            kan väl inte ens näringsministern säga har varit en framgångssaga
            – inte heller traineetjänsterna.
          </note>
          <note>
            I en frågestund sa din uppdragsgivare, Stefan Löfven: Jag struntar
            nästan i vilket, bara människor får jobb till sjysta villkor.
            Jag gör det som krävs för att få människor i arbete.
          </note>
          <note>
            Kan man säga att den rödgröna regeringen verkligen gör det som
            krävs när man väljer att halvera RUT-avdraget, som enligt Svenskt
            Näringsliv skulle ha kunnat leda till ytterligare 16 000 nya jobb?
            Det är 16 000 nya jobb som är självfinansierade – att jämföra
            med de 4 019 platser för unga och långtidsarbetslösa som regeringen
            hittills har lyckats med och som inte är självfinansierade. RUT-tjänster
            är riktiga jobb med sjysta villkor.
          </note>
          <note type="speaker">
            Anf. 53 Närings- och innovationsminister MIKAEL DAMBERG (S):
          </note>
          <note>
            Herr talman! Jag kan bara konstatera att vi har gjort förändringar
            i RUT-systemet som gör att RUT-systemet aldrig har varit större
            än i dag och att det därmed skapar jobb till många som tidigare
            inte fick jobb.
          </note>
          <note>
            Men vi kan titta på om det är en begränsning. Vi kan titta på
            hur många hushåll det är som de facto slår i taket. Det är väl
            ungefär 9 000 hushåll – det är dem vi talar om nu. Detta skulle
            då förhindra 16 000 nya jobb. Ska de 9 000 anställa två var ytterligare?
            Svenskt Näringsliv får naturligtvis stå för sina beräkningar;
            de har säkert intresse av att driva detta framåt. Men vi kan bara
            konstatera att vi har gjort förändringar av systemet.
          </note>
          <note>
            Jag har inga problem med att diskutera RUT med Moderaterna. Jag
            gör det nu och har gjort det tidigare. Men det blir för enkelriktat,
            för ett RUT-system kan inte vara den enda vägen in på svensk arbetsmarknad.
          </note>
          <note>
            Ta extratjänsterna, som Moderaterna raljerar över hela tiden!
            Vi har just förändrat systemet med extratjänsterna, vilket gör
            det möjligt för inte minst skola, barnomsorg och äldreomsorg att
            ta in en avlastande person. Tänk dig en förskola dit det har kommit
            många barn med andra kulturer och andra språk! Där kan man ta
            in en person som inte är utbildad barnskötare eller förskollärare
            men som ändå kan hjälpa till med det sociala, med språket och
            med att ge trygghet till de barn som har kommit till Sverige.
          </note>
          <note>
            Jag tycker att det är en smart investering från samhället att
            ge de möjligheterna för personer att komma in, hjälpa till och
            avlasta personalen i förskolan eller i skolan samtidigt som det
            ger de barn som har kommit till Sverige en ökad trygghet. Det
            är en stor satsning. Jag är helt säker på att det kommer att bli
            en succé. Efter de här förändringarna ges kommunerna möjlighet
            att jobba mer kreativt. Då tar vi två stora utmaningar – det handlar
            om arbetslösheten och om de nyanländas behov – och gör en möjlighet
            av dem och ger dessa människor en erfarenhet av svensk arbetsmarknad.
            De kan lära sig språket och utvecklas på en arbetsplats. Jag tror
            att det är enormt viktigt.
          </note>
          <note>
            Men välfärdssektorn finns aldrig i Moderaternas berättelse om
            hur man ska ge människor möjligheter. Jag tror att ni tänker för
            ensidigt, och ni tänker för lite på utbildningspolitik. Jag har
            hört vad ni har sagt. Ni vill skapa 150 000 nya låglönejobb de
            kommande åren i Sverige. Jag tror att det är en farlig strategi
            när vi vet att de flesta jobb som kommer att växa fram är jobb
            som kräver en gymnasieutbildning. Då är det viktigt att inte minst
            unga människor i Sverige får en väldigt tydlig signal om att de
            ska klara sin utbildning. Man ska gå klart gymnasiet, för då får
            man ett jobb, och då kan man styra över sitt eget liv och få en
            inkomst som gör att man kan leva ett gott liv i vårt land.
          </note>
          <note>
            Det är inte fokus i den här debatten, men det blir väldigt ensidigt
            att de 9 000 hushåll som har slagit i taket för RUT-systemet skulle
            lösa alla våra problem i Sverige. Så enkelt är det inte, även
            om jag de facto har varit med och utvidgat RUT-systemet och sett
            till att det är mer omfattande än tidigare.
          </note>
          <note type="speaker">
            Anf. 54 HELENA BOUVENG (M):
          </note>
          <note>
            Herr talman! Beträffande utbildning är vi helt överens. Vi behöver
            inte ha den konflikten här och nu. Nej, jag tror inte att RUT-jobben
            är den enda vägen, men jag tror att de är en del, framför allt
            när vi just nu har väldigt många inskrivna som har en väldigt
            låg utbildning och som dessutom inte är purunga.
          </note>
          <note>
            Jag kan väl också konstatera att RUT-avdraget har gett 20 000
            nya arbeten. Det är 20 000 arbeten som inte fanns tidigare. En
            extratjänst i Stockholm har väl än så länge lett till ett, om
            jag inte kommer ihåg helt fel.
          </note>
          <note>
            Näringsministern säger att regeringens näringspolitik syftar
            till att stärka förutsättningar för fler företag att skapa jobb,
            växa och exportera. Det är en regering som samtidigt höjer skatterna
            med drygt 39 miljarder kronor 2017, och mer är att vänta. Mellan
            70 och 90 procent av dessa slår direkt mot jobb och tillväxt.
            De satsningar som regeringen gör på sin näringspolitik är försumbara
            jämfört med de höjda skatterna. För varje krona som regeringen
            satsar på näringslivet höjer man skatten på jobb och tillväxt
            med 10 kronor.
          </note>
          <note>
            Enligt Konjunkturinstitutet leder regeringens sammantagna förslag
            till att arbetskraftsdeltagandet minskar med minst 15 000 personer.
            Regering ­ en väljer själv att inte redovisa några sysselsättningseffekter
            av sin politik, något som också kritiseras av Finanspolitiska
            rådet. Varför väljer regeringen att underskatta de negativa sysselsättningseffekter
            som blir följden av den förda politiken? Varför inte omvärdera
            beslutet att halvera RUT-avdraget, så att fler får sitt första
            jobb? Vad är det värsta som kan hända, Mikael Damberg, om ett
            tredubblat RUT-avdrag införs, som vi vill införa? Är det att de
            9 000 kunder som faktiskt slår i taket i dag skulle bereda jobb
            för fler människor?
          </note>
          <note type="speaker">
            Anf. 55 Närings- och innovationsminister MIKAEL DAMBERG (S):
          </note>
          <note>
            Herr talman! Jag konstaterar att näringspolitiken verkar fungera
            ganska bra, eftersom vi har 150 000 fler människor som går till
            jobbet varje dag. Av de 150 000 nya jobben är 96 000 i privat
            sektor. Om man tittar på hur det är för utlandsfödda när det gäller
            de här 150 000 jobben ser man att en majoritet av jobben har gått
            till utlandsfödda de senaste åren. På något sätt verkar det här
            alltså ge effekt. Det kanske provocerar Moderaterna att vi har
            tagit ned arbetslösheten från en nivå som låg någonstans vid 8
            procent till en nivå under 7 procent och att vi kommer att fortsätta
            med det.
          </note>
          <note>
            Vi kan titta på de åtta år som Moderaterna ledde regeringen.
            Arbetslösheten för utrikes födda steg med nästan 25 procent under
            er tid. Arbetslösheten för utomeuropeiskt födda gick upp med 11
            procentenheter. Båda grupperna har nu sett en minskad arbetslöshet.
          </note>
          <note>
            Jag är inte nöjd med det. Mer kommer att behöva göras. Vår prioritering
            i regeringen är att jobba både med en aktiv näringspolitik för
            att få fler sysselsatta och med en smartare arbetsmarknadspolitik
            och en utbildningspolitik som leder till att vi bekämpar arbetslösheten.
          </note>
          <note>
            Mer kommer att behöva göras. Vi är igång med det arbetet. Jag
            tror dock att Moderaterna måste bredda sin blick och inte bara
            titta på RUT-systemet. Vi har en gjort en del insatser som har
            vidgat systemet, men det är inte svaret på vår tids alla stora
            frågor.
          </note>
          <note>
            Överläggningen var härmed avslutad.
          </note>
          <note>
            § 15 Svar på interpellation 2016/17:233 om Postnord
          </note>
          <note type="speaker">
            Anf. 56 Närings- och innovationsminister MIKAEL DAMBERG (S):
          </note>
          <note>
            Herr talman! Ali Esbati har frågat mig om jag avser att återkomma
            med konkreta ägardirektiv eller vidta andra åtgärder för att Postnord
            AB ska ställa villkor i enlighet med kollektivavtal i alla led
            i sina upphandlingar.
          </note>
          <note>
            Postnord AB ägs gemensamt av svenska och danska staten sedan
            2009. Statligt ägda bolag lyder under samma lagar och regler som
            privat ägda bolag och ska konkurrera på lika villkor. Goda arbets-
            och anställningsvillkor ska gälla för alla som arbetar i Sverige.
            Enligt statens ägarpolicy ska bolag med statligt ägande agera
            föredömligt inom området hållbart företagande och i övrigt agera
            på ett sådant sätt att de åtnjuter offentligt förtroende. Bolagen
            ska även säkerställa att missbruk inte sker av den särställning
            som det kan innebära att vara ett bolag med statligt ägande, bland
            annat genom att tillämpa skäliga villkor i förhållande till kunder
            och leverantörer.
          </note>
          <note>
            För staten som ägare är det av särskild vikt att bolag med statligt
            ägan ­ de arbetar bland annat för en sund och säker arbetsmiljö,
            respekt för mänskliga rättigheter samt goda och anständiga arbetsvillkor.
            Bolagen förväntas arbeta aktivt för efterlevnaden av internationella
            riktlinjer, vilket inkluderar OECD:s riktlinjer för multinationella
            företag och Global Compact. Dessa bygger bland annat på ILO:s
            kärnkonventioner, som behandlar föreningsfrihet samt rätten att
            organisera sig och förhandla kollektivt.
          </note>
          <note>
            Bolagsförvaltningen på Näringsdepartementet gjorde under 2015
            en hållbarhetsanalys av Postnord AB som identifierade inköp av
            transporter som ett område inom vilket bolaget behövde förstärka
            sitt pågående arbete. Detta kommunicerades till bolagets styrelse,
            som därefter under hösten 2015 beslutade om ett nytt strategiskt
            mål för hållbart företagande gällande ansvarsfull leverantörshantering.
            Hållbarhetsanalysen och styrelsens strategiska mål för hållbart
            företagande följs upp löpande i dialogen med ägaren.
          </note>
          <note>
            Postnord har också förstärkt sitt arbete avseende inköp av transport
            ­ tjänster med bland annat en uppdaterad uppförandekod och utökade
            revi ­ sio ­ ner för att säkerställa att bolaget agerar föredömligt
            i sitt leverantörs ­ arbete. Jag kommer att fortsätta att driva
            dessa viktiga frågor i dialog med Postnord AB.
          </note>
          <note>
            Det ska vara ordning och reda på svensk arbetsmarknad. Regeringen
            har lagt fram en rad förslag för att få ordning och reda i transportbranschen.
            Regeringen satsar bland annat 100 miljoner kronor för att polisen
            ska kunna utveckla och öka kontrollerna av att de EU-rättsliga
            reglerna kring så kallade cabotagetransporter efterlevs.
          </note>
          <note type="speaker">
            Anf. 57 ALI ESBATI (V):
          </note>
          <note>
            Herr talman! Tack, Mikael Damberg, för svaret! Tyvärr var det
            väl inte riktigt så tydligt som jag hade önskat mig, och det tror
            jag är en känsla som delas av många inte bara inom Postnord utan
            i branschen över huvud taget, som under lång tid har varnat för
            en ond spiral nedåt när det gäller löner och arbetsvillkor.
          </note>
          <note>
            Jag tänker att svaret väl i princip är detsamma som Mikael Damberg
            gav till Svenska Dagbladet i januari: ”Det finns inget lagkrav
            som säger att statliga företag ska ha kollektivavtal. Däremot
            finns ett extra krav på statliga företag att de ska agera föredömligt.”
          </note>
          <note>
            Det är förstås korrekt i sak, men frågan är om det är ett fullgott
            uttryck för en politisk vilja hos en socialdemokratiskt ledd regering.
            Det är kanske en mer intressant frågeställning i det här sammanhanget.
          </note>
          <note>
            Det här rör sig egentligen på två nivåer, dels, och kanske viktigast,
            den generella situationen inom åkerinäringen och vad man från
            statens håll gör för att bekämpa social dumpning och ett race
            to the bottom, dels vad en stor statlig aktör, i det här fallet
            Postnord, har för roll och kan ha för roll i denna utveckling.
            Ministern hänvisar till statens ägarpolicy i dag och att bolag
            med statligt ägande ska, som han säger, ”agera föredömligt inom
            området hållbart företagande och i övrigt agera på ett sådant
            sätt de åtnjuter offentligt förtroende”.
          </note>
          <note>
            Detta är, om vi ska vara helt ärliga, ganska fluffigt. Här handlar
            det ju mer specifikt om hur man sköter en del av sin kärnverksamhet,
            alltså att transportera saker, och det handlar om huruvida man
            ställer krav på grundläggande rimliga arbetsvillkor när man lägger
            ut körningar på underleverantörer. Mediernas granskning har visat
            att det har man inte alltid gjort, och jag tycker att det har
            kommit en del ganska illavarslande kommentarer från bolagsledningens
            håll när man fått frågor om det.
          </note>
          <note>
            Det är just mot bakgrund av detta som jag har ställt min interpellation.
            Frågan var alltså om statsrådet skulle återkomma med konkreta
            ägardirektiv eller vidta andra åtgärder för att Postnord ska ställa
            villkor i enlighet med kollektivavtal i alla led i sina upphandlingar.
          </note>
          <note>
            Om man ska ha en måttstock för vad som är rimliga lönenivåer
            på svensk arbetsmarknad är det ju kollektivavtal som måste vara
            den måttstocken. Det handlar, ska man understryka, inte om huruvida
            det finns konkurrens eller inte utan om spelreglerna för den konkurrensen
            – alltså en gräns för hur långt den konkurrensen ska kunna drivas
            på bekostnad av förarnas löner och arbetsvillkor.
          </note>
          <note>
            Det här är i grunden samma debatt som har förts kring kollektivavtalsvillkoret
            vid offentliga upphandlingar. Där har regeringen tillsammans med
            Vänsterpartiet drivit linjen att det ska ställas krav på arbetsvillkor
            som är i enlighet med kollektivavtalsnivåer vid sådana upphandlingar
            så att man inte ska kunna konkurrera med social dumpning.
          </note>
          <note>
            Vi vet att Postnord är ett bolag som, mycket på grund av en ganska
            dubiös hantering under föregående regering, har en del ekonomiska
            problem. Mikael Damberg har, om jag förstod det rätt, i dag varit
            och pratat om det i näringsutskottet. Därför tycker jag att det
            är extra viktigt att signalen och styrningen blir tydlig. Ska
            det tas olika grepp som är ordentliga för att reda ut situationen
            inom bolaget ska det inte göras genom att pressa löner och arbetsvillkor
            längre ut i leverantörskedjan, om man nu envisas med att inte
            göra saker i egen regi.
          </note>
          <note>
            Jag återvänder därför till frågan: Är det riktigt uppfattat att
            det Mikael Damberg säger är att ingenting ska göras med ägardirektiven
            som instrument? Om det är så, kan ministern utveckla detta och
            kanske åtminstone säga vad det här med ”uppdaterad uppförandekod”
            innebär så att man kan få höra om det är så fluffigt som det låter
            eller om det är mer konkret.
          </note>
          <note type="speaker">
            Anf. 58 JONAS SJÖSTEDT (V):
          </note>
          <note>
            Herr talman! Tack, minister Damberg, för svaret!
          </note>
          <note>
            Den här interpellationen och svaret på den handlar om den mycket
            allvarliga situationen i svensk åkerinäring. Vi vet att det på
            de svenska vägarna rullar lastbilar där chaufförer kör till fullständigt
            undermåliga löner, ett par tusenlappar i månaden. Vi vet att många
            utnyttjas hårt och i praktiken är rättslösa. De vågar inte organisera
            sig fackligt, och de träffar inte sina familjer på lång tid.
          </note>
          <note>
            Vi vet att företagen som driver på den här utvecklingen systematiskt
            missbrukar utländska bemanningsföretag, att man inte sluter kollektivavtal
            och att man överträder lagar ibland eller åtminstone tänjer dem
            till det absolut yttersta.
          </note>
          <note>
            Det här är en situation som innebär att chaufförer utnyttjas,
            att svenska arbeten i åkerinäringen slås ut i en osund och osjyst
            konkurrens och att bra svenska företag slås ut av den här typen
            av vilda västern i åkerinäringen. Det finns alltså all anledning
            att agera och att vara väldigt tydlig.
          </note>
          <note>
            Därför är det en sådan besvikelse att höra det här svaret. Det
            är ganska elegant men ändå en uppvisning i oklarheter och undanglidanden.
            Det är nämligen vad det är: Man säger egentligen bara att det
            går att fortsätta som i dag.
          </note>
          <note>
            Hade jag suttit i Postnords ledning och lyssnat på den här debatten
            – och säkert kommer någon från Postnord att göra det – hade jag
            känt att ja, vi kan ju fortsätta som förut. Här ställs inga större
            krav på att man ska uppträda på ett annat sätt.
          </note>
          <note>
            Jag hade önskat att Mikael Damberg skulle säga så här: Som minister
            i Sveriges regering förväntar jag mig att statliga företag kräver
            kollektivavtal eller kollektivavtalsliknande villkor när man upphandlar
            jobb i Sverige.
          </note>
          <note>
            Det är det enda rimliga budskapet, och jag skulle önska att Mikael
            Damberg uttalade det under den här debatten. Något annat vore
            att säga nej men, ni kan glida lite under radarn och göra lite
            som ni vill.
          </note>
          <note>
            Det är riktigt att vi vill ha ordning och reda i åkerinäringen.
            Det är bra att ministern lyfter upp satsningen på trafikpolisen;
            den fick vi förhandla fram från Vänsterpartiets sida. Vi tycker
            att det är en bra satsning som vi har fått med regeringen på.
            Men i ärlighetens namn: Det behöver göras mycket mer, och det
            som vi framför allt behöver, utöver ett beställaransvar – och
            det här visar att det behövs – är det som kallas för den holländska
            modellen. Det vill säga, normalt när man kör åt åkerier i Sverige
            är man anställd av dessa åkerier. Det menar jag är den viktigaste
            delen av en lösning här.
          </note>
          <note>
            Det finns ett problem. Det är lite grann som med barnuppfostran,
            nämligen att det man själv gör sänder ett budskap till andra.
            Om det är okej för statliga företag att utnyttja chaufförer med
            dåliga villkor, varför ska då ett privat företag känna pressen
            att ställa krav vid upphandlingar? Därför är det så viktigt att
            staten föregår med gott exempel när man driver företag.
          </note>
          <note>
            När denna fråga kom ut och blev medial var statsminister Stefan
            Löfven tydlig. Han visade sin upprördhet och sa att någonting
            måste göras. Jag kan inte riktigt utläsa av svaret hur man tar
            tag i Postnords upphandlingar. Det får gärna förtydligas. När
            man lägger samman denna fråga med att ett annat delvis statligt
            ägt företag som SAS aktivt flyttar ut arbetstillfällen när företaget
            expanderar till baser utomlands, med det uttalade syftet att undgå
            svensk beskattning och svenska kollektivavtal, även om företaget
            har spanska eller irländska kollektivavtal, blir man bekymrad
            över att staten som ägare inte sätter ned foten och säger att
            staten förväntar sig att arbeten som utgår från Sverige lyder
            under svenska kollektivavtal.
          </note>
          <note type="speaker">
            Anf. 59 Närings- och innovationsminister MIKAEL DAMBERG (S):
          </note>
          <note>
            Herr talman! Tack, Ali Esbati, för en viktig interpellation!
          </note>
          <note>
            Transportsektorn har präglats av både en osund konkurrens, en
            press i sociala villkor, och en spiral nedåt de senaste åren.
            Det drabbar på två sätt. Precis som Jonas Sjöstedt lyfte fram
            i debatten drabbar detta både de människor som kommer till Sverige
            och utnyttjas på svenska vägar, som inte får sina pauser, inte
            får ordentligt boende, inte får den lön de har rätt till, och
            de svenska seriösa bolag som får svårt att klara konkurrensen
            och slås ut, det vill säga det slår mot svenska jobb på ett osunt
            sätt. Därför är detta en viktig interpellation.
          </note>
          <note>
            Jag vill verkligen markera att bolagsstyrningen är lite formell
            och fyrkantig. Den politiska viljan blir kanske inte lika tydlig
            som Jonas Sjöstedt efterfrågar. Men för oss är det självklart
            att grunden för den svenska modellen är kollektivavtal. Det är
            de som bär upp den svenska lönemodellen. Den är otroligt viktig
            att försvara.
          </note>
          <note>
            Hållbarhetsanalyser kan låta lite tråkigt och fluffigt, men vi
            gör hållbarhetsanalyser med varje bolag. Vi går igenom vilka de
            största riskerna är i just det bolagets verksamhet. När vi gjorde
            en sådan analys av Postnord 2015 pekade vi på att just underleverantörer
            var den största risken med Postnords verksamhet. Vi gav ett mandat
            tillbaka. Det är styrelsen som är ansvarig för verksamheten. Vi
            ansåg att de måste ta tag i frågorna och jobba på ett mer seriöst
            sätt eftersom vi inte var nöjda.
          </note>
          <note>
            Bolaget har tagit fram strategierna, koderna, revisionen och
            uppföljningen, som bolaget har börjat implementera. Efter de avslöjanden
            som Transport har gjort har Postnord varit tydligt med att man
            ska granska de bolag som pekas ut. En del av detta handlar inte
            bara om kollektivavtal, utan det handlar om rena lagbrott. Frågan
            är vilken relation som Postnord ska ha med bolag som förekommer
            här. Där gör Postnord nu en seriös kontroll.
          </note>
          <note>
            Jag känner en politisk vilja i frågan, och jag tycker att vi
            ska jobba med frågorna – även om vi inte kan tro att Postnord
            som bolag självt kommer att förändra hela transportsektorn. Så
            enkelt är det inte heller. Vi måste jobba med politiska metoder
            för att styra upp sektorn och komma vidare. Där har regeringen
            i samarbete med Vänsterpartiet gjort flera insatser för att ge
            polisen möjlighet att upprätthålla den lagstiftning som finns
            i dag, som inte har kunnat kontrolleras på ett bra sätt, med klampning
            och skadestånd från dem som bryter mot regelverket. Här finns
            en lång rad åtgärder som behöver vidtas och som är viktiga för
            att styra upp systemet.
          </note>
          <note>
            Men detta väl sagt – sedan får man tolka detta hur man vill –
            kan man i medierna få intrycket att all verksamhet i Postnord
            inte styrs av kollektivavtal. Så är det inte. Bolaget säger till
            mig att 95 procent av all verksamhet i Sverige lyder under svenska
            kollektivavtal. För inrikestrafiken är det 99 procent.
          </note>
          <note>
            Det är rimligt att verksamhet i Danmark ska ha danska kollektivavtal
            och så vidare i andra länder. Då kan man åka mellan länderna.
            Det är de internationella transporterna som går in i Sverige som
            definieras på lite olika sätt och där det inte finns kollektivavtal
            på samma sätt som i den övriga verksamheten. Det är det som man
            nu kontrollerar, inte minst efter avslöjandena om att det sker
            saker och ting som bryter mot den kod som finns.
          </note>
          <note>
            Vi tar inte lätt på frågan, och vi kommer att fortsätta att driva
            den i en aktiv ägardialog. Jag vill att Postnord ska vara ett
            föredöme – också i en svår bransch som transportsektorn.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 15.55 på förslag av andre vice talmannen
            att ajournera sammanträdet till kl. 18.00.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 18.00.
          </note>
          <note>
            § 15 (forts.) Svar på interpellation 2016/17:233 om Postnord
          </note>
          <note type="speaker">
            Anf. 60 ALI ESBATI (V):
          </note>
          <note>
            Herr talman! Nu återupptar vi en avbruten interpellationsdebatt.
            Det vi pratade om före uppehållet var att frågeställningen är
            större än Postnord. Det blir ibland lite abstrakt när man säger
            att arbetsförhållandena kan dumpas i transportbranschen. Det kan
            leda till ganska allvarliga saker för de människor som är involverade.
          </note>
          <note>
            Jag läste till exempel en intervju med en rumänsk förare som
            satt i häkte i Borås. Han hade begått ett allvarligt brott, det
            vill säga kört grovt rattfull någon gång före jul, och det ska
            han naturligtvis bära ansvaret för. Det var ju bra att han blev
            gripen och nu får sona sitt brott.
          </note>
          <note>
            Vid intervjun med den rumänske föraren är det några saker som
            sticker ut. Han körde för DHL, och fick frågan hur det kommer
            sig att han fick det här jobbet. Han svarar att han hittade det
            på internet och började jobba för den här lastbilsägaren den 1
            december. Lastbilsägaren har tre bilar som kör på Sverige och
            håller till i Danmark. På frågan vem som är chef svarar han att
            det är en rumän som håller till i Danmark eller också ligger företaget
            på Malta. Den rumänske föraren vet inte, för han har kontrakt
            med DHL. DHL är numera i huvudsak statligt ägt i Tyskland.
          </note>
          <note>
            Detta är de förhållanden som man har att brottas med inom branschen.
            Jag är naturligtvis medveten om att skärpta ägardirektiv eller
            andra krav på Postnord i Sverige inte löser den här frågan. Men
            vi har också en mängd andra förslag som nog är viktiga att titta
            på.
          </note>
          <note>
            Ministern har nämnt detta med cabotage och polisens möjligheter
            att göra mer på det området. Det är bra. Några saker som vi har
            lyft och som det är viktigt att fortsätta att fundera över är
            till exempel om man kan införa ett skärpt beställaransvar så att
            beställaren har ett tydligare ansvar för det som sker nedåt i
            kedjan. Man ska inte kunna bli av med ansvaret bara för att man
            hänvisar till underleverantören och säger att man har koll på
            sina bilar, men om det är andra som bedriver verksamheten blir
            det inte så bra.
          </note>
          <note>
            I Holland har man tillämpat en modell som har varit omdiskuterad
            ifall den är förenlig med EU-rätten eller inte. Men likaväl har
            man den modellen som i praktiken kräver att personalen kör åkeriets
            egna lastbilar. Då täpper man till möjligheten att skylla på att
            det handlar om egna företagare och så vidare.
          </note>
          <note>
            Generellt sett har vi problem inom vissa av dessa branscher med
            egenföretagare som på papperet är egenföretagare men att de personer
            som kör får ta all risk. Då kan dessa personer hamna i väldigt
            svåra situationer utan möjlighet att ställa krav på sin egen lön.
            I den här branschen går det väldigt snabbt ut över säkerheten
            om arbetsförhållandena är usla.
          </note>
          <note>
            Vi har lyft frågan att man kan ha öppna och transparenta register
            över alla som är verksamma inom transportnäringen. Det är också
            någonting som är viktigt att se på.
          </note>
          <note>
            Men man kommer inte ifrån att staten har en viktig roll att spela
            i den här branschen. Det är en bransch som är desperat behov av
            att det görs mer än vad som händer i dag.
          </note>
          <note type="speaker">
            Anf. 61 Närings- och innovationsminister MIKAEL DAMBERG (S):
          </note>
          <note>
            Herr talman! Jag vill bara kvittera det som Ali Esbati sa om
            att staten har ett viktigt ansvar både i form av ägare eller delägare
            i statliga bolag som ska agera föredömligt och i form av lagstiftning
            här hemma och i Europa.
          </note>
          <note>
            Precis som Ali Esbati tar upp har vi i regeringsställning gjort
            en del saker ihop. Det gäller polisens möjlighet att öka kontrollen,
            något som har varit eftersatt under många års tid. Vi har infört
            klampning och avgiften på 40 000 kronor för cabotagebrott. Dessutom
            utreder Transportstyrelsen på regeringens uppdrag frågan om nuvarande
            reglering av beställaransvar, om det skapar tillräckliga förutsättningar
            för ordning och reda i transportbranschen.
          </note>
          <note>
            Frågan måste drivas på EU-nivå, och det gör vi också. Vi förväntar
            oss att EU-kommissionen under 2017 ska lägga fram förslag på det
            här området. Sverige är det land som driver att reglerna behöver
            ändras för cabotagetransporter så att de kan vara av tillfällig
            natur, men också att de kan koordineras med reglerna om kombinerade
            transportörer.
          </note>
          <note>
            Jag kan inte varenda detalj i detta, för det är inte mitt formella
            ansvarsområde. Men vi försöker att jobba mer ihop. Det är viktigt
            nu när jag för diskussioner om Postnords ansvar att jag också
            lyfter in dessa frågor i diskussionen. Jag märker att journalisterna
            helt inte vill prata om det, men det är ju en större fråga.
          </note>
          <note>
            När det gäller Postnord kommer man under det här året, 2017,
            att genomföra ett tiotal revisioner. Revisionerna sträcker sig
            över fem dagar och kommer att genomföras av extern certifierad
            revisor. Då ska kan man titta på leveransavtal, code of conduct,
            platsbesök, intervjuer med ledningarna. Man kommer att göra ett
            hundratal granskningar på plats som sträcker sig över två dagar
            och ska innehålla uppföljning av villkoren. Man kommer också att
            titta på kreditrating och sådant. Det är en annan fråga, men den
            spelar ändå en viss roll.
          </note>
          <note>
            Det som också är intressant är att med anledning av de uppgifter
            som har kommit fram kommer Postnord att göra särskilda kontroller
            av de utpekade företagen.
          </note>
          <note>
            Apropå detta med att lämna vidare uppdrag har Postnord i dag
            regler som säger att man inte ska kunna göra det till annan underleverantör
            utan att det krävs ett skriftligt godkännande från Postnord.
          </note>
          <note>
            Postnord är ett stort företag och en stor arbetsgivare, och man
            har just börjat att rulla ut de nya riktlinjerna. Jag hoppas att
            det kommer att ge resultat, och jag kan garantera att jag kommer
            att ta upp detta på varenda ägarträff som jag har med Postnord.
            Jag tror att Postnord kan agera som ett föredöme och visa att
            det går att bedriva en bra, seriös verksamhet. Men jag är väl
            medveten om att Postnord inte kan lösa hela branschens utmaningar.
            Det måste vi göra politiskt både här hemma och i Europa.
          </note>
          <note type="speaker">
            Anf. 62 ALI ESBATI (V):
          </note>
          <note>
            Herr talman! Jag tycker att det skriftliga svaret var lite fluffigt,
            men det är väldigt bra att svaret nu har blivit mer preciserat
            i den här diskussionen. Det gäller regeringens politiska ambitioner
            och intentioner på det här området och också när det gäller viljan
            att fortsätta att ligga på i EU-sammanhang. Det är ju mycket som
            är direktivstyrt, det kan man tycka vad man vill om, men nu är
            det så.
          </note>
          <note>
            De signaler som jag nu har uppfattat att ministern har varit
            villig att ge har ibland lyst igenom i mediedebatten. Det kräver
            då uppföljning för att det ska hända någonting på det här området
            på riktigt.
          </note>
          <note>
            Sedan är vi, som vi har varit inne på, naturligtvis överens om
            att ett bolag inte kan lösa de här problemen själv, det ska man
            komma ihåg. De fackliga organisationerna, som har varit väldigt
            delaktiga i ta fram detta, understryker också att de inte är intresserade
            av att sätta dit Postnord specifikt. De är intresserade av att
            branschen får drägliga och vettiga arbetsvillkor så att man kan
            ha kvar bra jobb oavsett vem det är som kör.
          </note>
          <note>
            Eftersom vi har kommit längre med kollektivavtal, med säkerhetstänkande
            och inte minst med försök till klimatanpassning i Sverige är det
            naturligtvis en förlust om svenska arbetstillfällen inom det här
            området går förlorade och vi får en situation där människor kör
            under otroligt usla villkor, oavsett om de kommer från Rumänien,
            Baltikum eller Sverige.
          </note>
          <note type="speaker">
            Anf. 63 Närings- och innovationsminister MIKAEL DAMBERG (S):
          </note>
          <note>
            Herr talman! Jag har faktiskt ingenting att tillägga efter det
            sista anförandet. Jag skriver under på vartenda ord som sas och
            kan garantera att vi kommer att fortsätta att bevaka detta.
          </note>
          <note>
            Postnord har vid sidan av dessa utmaningar också problem med
            leveranskvalitet och har dessutom ekonomiska utmaningar som inte
            minst har att göra med den danska verksamheten. Det innebär dock
            inte att man kan slappna av på detta område. Vi kommer att fortsätta
            att ligga på, och vi tar frågan på stort allvar.
          </note>
          <note>
            Överläggningen var härmed avslutad.
          </note>
          <note>
            § 16 Svar på interpellation 2016/17:254 om kvinnors företagande
          </note>
          <note type="speaker">
            Anf. 64 Närings- och innovationsminister MIKAEL DAMBERG (S):
          </note>
          <note>
            Herr talman! Helena Bouveng har frågat mig vilka åtgärder jag
            avser att vidta inom mitt politiska ansvarsområde för att öka
            den entreprenöriella aktiviteten hos kvinnor.
          </note>
          <note>
            Kvinnors företagande är en strategisk tillväxtfråga, och regeringen
            anser att det är viktigt att fler kvinnor driver företag. En mångfald
            av företag och företagare är viktigt för näringslivets konkurrenskraft,
            förnyelse och hållbarhet. Därför bedriver regeringen en aktiv
            näringspolitik som syftar till att företag och företagare ska
            ha goda förutsättningar att starta, växa, exportera och anställa.
          </note>
          <note>
            2015 års Global Entrepreneurship Monitor visade mycket riktigt
            att kvinnors entreprenöriella aktivitet hade gått ned. 2016 års
            upplaga visar dock att Sverige har återhämtat sig och befinner
            sig i nivå med andra jämförbara EU-länder på grund av en ökning
            av kvinnors entreprenöriella aktivitet. Rapporten konstaterar
            att Sverige befäster sin ställning som det främsta entreprenörslandet
            i Norden.
          </note>
          <note>
            Kvinnor och män driver företag i alla branscher men i något olika
            omfattning. Vad gäller RUT-avdraget har regeringen utvidgat avdraget
            till fler tjänster, och uppgifter från Skatteverket indikerar
            bland annat att användandet av RUT-avdraget i dag är det högsta
            någonsin. Antalet RUT-företag har också ökat sedan 2015 och ligger
            nu över 2014 års nivåer.
          </note>
          <note>
            I fråga om företagande i välfärdssektorn är det regeringens utgångspunkt
            att både brukare och utförare gagnas av tydliga regler. Det förslag
            som Välfärdsutredningen har lämnat är ute på remiss och kommer
            fortsättningsvis att beredas i Regeringskansliet.
          </note>
          <note>
            Regeringen vill säkerställa att beslut inom alla politikområden
            ska präglas av ett jämställdhetsperspektiv. Det gäller också näringspolitiken.
            Därför kommer vi att fortsätta att med en aktiv näringspolitik
            arbeta för att stärka och förbättra förutsättningarna för att
            starta och driva företag i Sverige. Regeringen är mån om att de
            offentliga företagsfrämjande resurserna ska vara tillgängliga
            för alla på likvärdiga villkor, oavsett kön, ålder, etnisk bakgrund,
            bransch eller var i landet företaget har sin bas. Att tillvarata
            hela befolkningens kompetens, företagsamhet och erfarenhet behövs
            för att maximera Sveriges konkurrenskraft.
          </note>
          <note type="speaker">
            Anf. 65 HELENA BOUVENG (M):
          </note>
          <note>
            Herr talman! Sverige är i många stycken ett av världens mest
            jämställda länder. Vi har en generös föräldraförsäkring och en
            väl utbyggd barnomsorg som ger förutsättningar för föräldrar att
            ta ett stort ansvar för barn och samtidigt förvärvsarbeta. Svenska
            kvinnor arbetar i hög grad under småbarnsåren, och även männen
            är föräldralediga. Det är bra. Det gäller i alla fall i vissa
            delar av landet – inte lika mycket hemma i Vetlanda.
          </note>
          <note>
            Både näringsministern och jag vet dock att en hel del återstår
            innan samhället och arbetslivet är jämställt. Kvinnor tar fortsatt
            ett större ansvar för det oavlönade hushållsarbetet och är i större
            utsträckning föräldralediga och sjukfrånvarande, vilket bidrar
            till ojämställdhet i vardagen och i plånboken. Man kan då fråga
            sig varför den rödgröna feministiska reger ­ ingen väljer att
            ta bort den så kallade jämställdhetsbonusen.
          </note>
          <note>
            Den rödgröna regeringen har utnämnt sig själv till en feministisk
            reger ­ ing, och den säger sig ha ett jämställt fokus i allt den
            gör. Jag tycker att det är en bra ambition, men jag undrar naturligtvis
            hur den de facto lyckas. För jämställdhet, näringsministern, handlar
            om mer än att tillsätta lika många kvinnliga som manliga statsråd
            och att kvotera till bolagsstyrelser eller om feministisk snöröjning
            för den delen – jag var bara tvungen att ta upp det där sista.
            Det handlar även om att komma i egen försörjning, kunna leva på
            sin lön, kunna välja arbetsgivare och ha friheten att starta egna
            företag.
          </note>
          <note>
            Herr talman! Regeringen kallar sig feministisk och är inte sen
            med att i många sammanhang lyfta fram olika rankningar för hur
            bra det går för Sverige. Det tycker jag är bra. Man ska skryta
            om sitt eget land. Med detta i minne borde även de entreprenöriella
            aktiviteterna för kvinnor blomstra.
          </note>
          <note>
            Precis som näringsministern sa har enligt Global Entrepreneurship
            Monitor 2015 den entreprenöriella aktiviteten, mätt som andelen
            svenskar som har varit involverade i att starta ny verksamhet,
            fallit från 8,2 procent till 6,7 procent på bara ett år, även
            om siffrorna nu ser lite bättre ut. Därmed bröts en uppåtgående
            trend som startade när alliansregeringen tillträdde 2006 och som
            ledde till att Sverige fördubblade sin entreprenöriella aktivitet
            fram till och med 2013. Särskilt anmärkningsvärd är minskningen
            av kvinnors entreprenörskap, som föll från 6,2 procent till 3,8
            procent.
          </note>
          <note>
            Statistiken visar på en mycket negativ utveckling av kvinnligt
            entreprenörskap, och det har gått fort. Kan man kalla sig feministisk
            regering när politiken på flera områden riskerar att driva utvecklingen
            av kvinnors entreprenörskap ytterligare i negativ riktning? Är
            näringsministern nöjd med att kvinnors entreprenörskap fallit
            från 6,2 procent till 3,8 procent? Anser näringsministern att
            den så kallade feministiska regeringen driver en politik som främjar
            just kvinnors företagande?
          </note>
          <note type="speaker">
            Anf. 66 Närings- och innovationsminister MIKAEL DAMBERG (S):
          </note>
          <note>
            Herr talman! Jag tyckte att debatten började så bra med en allmän
            diskussion om jämställdhet och om vilka strukturer som håller
            tillbaka kvinnor. I mitt svar berättade jag om hur det såg ut
            2016. Men interpellanten går tillbaka till 2015. Kan vi inte ha
            en diskussion om den senaste statistiken? 2016 års siffror visar
            att det kvinnliga entreprenörskapet ökade väsentligt.
          </note>
          <note>
            Det är snarare kvinnors entreprenörskap som drar entreprenörskapsökningen
            i 2016 års undersökning för hela Sverige. Jag menar inte att siffrorna
            var fel 2015, men man måste ha med sig 2016 också. Tog vi exempelvis
            bara 2016 skulle vi kunna berömma oss igen och säga att det inte
            är några problem, utan siffrorna är jättebra och vi har en jätteökning,
            som visar att Sverige igen befäster sig som ett av de länder som
            har den starkaste entreprenöriella ställningen i åtminstone vår
            del av Europa. Exempelvis är den kvinnliga företagskvoten högre.
          </note>
          <note>
            Det blir dock lite konstigt att föra en debatt på så svag statistikbakgrund.
            Det känns som att vi inte riktigt för en jämställdhetsdiskussion,
            utan man försöker bara komma åt regeringen eller vad det nu kan
            vara.
          </note>
          <note>
            Jag tycker verkligen att vi ska föra en diskussion om vad som
            håller tillbaka jämställdheten i dag. Låt mig börja med att reflektera
            något över de strukturella hinder som finns. Jag delar bilden
            av att det absolut viktigaste för att öka jämställdheten är att
            kvinnor får en egen sysselsättning, ett eget jobb och en egen
            inkomst så att de har fri het att göra sina egna val. I Sverige
            har vi lyckats exceptionellt väl med detta. Vi har en högre sysselsättning
            bland kvinnor än nästan något annat land. Detta är grunden till
            att kvinnor har en väldigt stor frihet i Sverige.
          </note>
          <note>
            Om vi tittar på vad som ledde till detta ser vi att det var en
            del av de reformer som nämndes tidigare. Det handlar om särbeskattningen,
            utbyggnaden av både barnomsorg och äldreomsorg liksom reformeringen
            av föräldraförsäkringen och familjepolitiken i stort. Allt detta
            har gjort att det blev möjligt att kombinera arbete med barnafödande
            och familj och att kvinnor har kunnat finnas på arbetsmarknaden
            som antingen företagare eller anställda.
          </note>
          <note>
            Problemet är att Moderaterna har varit motståndare till alla
            dessa strategiska jämställdhetsreformer.
          </note>
          <note>
            Jag fick en fråga om varför vi tog bort jämställdhetsbonusen.
            Jo, för att den inte fungerade. Den hade ingen effekt. Däremot
            vet vi vad gäller föräldraförsäkringen att det finns forskningsstöd
            för att ytterligare en vikt månad ger effekt så att uttaget blir
            jämställt. Vi har också sett att det blir en ökad jämställdhet
            på arbetsmarknaden.
          </note>
          <note>
            Detta är vad vi vill komma åt. Kvinnor ska få hänga med i löneutveck
            ­ lingen och kunna ha samma trygghet på arbetsmarknaden för att
            kunna utvecklas och därmed få pension.
          </note>
          <note>
            Varje gång vi diskuterar en viktig jämställdhetspolitisk fråga
            hamnar Moderaterna på fel sida i debatten, och så även nu.
          </note>
          <note>
            Det raljeras även lite om bland annat bolagsstyrelser. Jämställda
            bolagsstyrelser är dock en del i hur man jämnar ut villkoren mellan
            män och kvinnor för att ta vara på befolkningens hela kompetens.
          </note>
          <note>
            När det gäller företagande ser vi att vi fortfarande har potential
            att jobba med kvinnligt företagande. Tänk om det var lika vanligt
            bland kvinnor att driva företag som det är bland män! Män driver
            220 000 fler företag än kvinnor. Här finns en enorm potential
            för samhället att ta vara på. Jag hoppas att vi kan diskutera
            detta ännu mer. Men då kanske vi ska basera diskussionen på den
            senaste statistiken och inte den som kom för ett par år sedan.
          </note>
          <note type="speaker">
            Anf. 67 HELENA BOUVENG (M):
          </note>
          <note>
            Herr talman! Nu ska jag förvåna näringsministern. Jag tror inte
            att det värsta som kunde ha hänt hade varit att vi fått ytterligare
            en vikt pappamånad, en tredje sådan. Jag har inga problem med
            det, och det ligger absolut något i det. Jag tror också att valfrihet
            kontra jämställdhet är en viktig fråga. Frågan är faktiskt vad
            man gör med skattebetalarnas pengar. Jag kan ju vara hemma med
            mitt barn hur länge som helst, men jag kanske inte vill prioritera
            det med skattebetalarnas pengar. För mig hade detta alltså inte
            varit en katastrof.
          </note>
          <note>
            Ja, vi har en hög sysselsättningsgrad bland kvinnor. Ändå kan
            vi se att vi inte har en enda partner i affärsjuristbyråerna.
            Vi har trots allt väldigt få kvinnliga företagare som når hela
            vägen fram. Att uttaget av framför allt sjukdagar ser så ojämnt
            ut mellan män och kvinnor tror jag är ett av väldigt många hinder
            som gör att kvinnor inte når hela vägen fram och inte orkar, vågar
            och kan satsa på vare sig ett toppjobb eller ett eget bolag.
          </note>
          <note>
            I ett internationellt perspektiv har Sverige ett lågt kvinnligt
            företagande. Om jag inte är helt fel underrättad är det mindre
            än 5 procent av de yrkesverksamma kvinnorna som är företagare.
            Det är ungefär hälften så mycket som i USA. Det ser inte speciellt
            bra ut.
          </note>
          <note>
            När alliansregeringen tillträdde öppnades möjligheter att starta
            företag som erbjuder utbildnings- och välfärdstjänster i betydligt
            större utsträckning än tidigare, vilket också ledde till att vi
            fick kvinnliga entreprenörer. Över hälften av företagarna inom
            vård, omsorg och utbildning är enligt SCB kvinnor. Det går att
            jämföra med att det är knappt 5 procent av företagarna inom byggsektorn
            som är kvinnor. Vi har en uppdelad företagsmarknad. Tre fjärdedelar
            av dem som arbetar inom välfärden är kvinnor. Det är kvinnor som,
            likt män, vill kunna byta arbetsgivare, göra karriär och få upp
            sina löner. Den arbetsmarknaden vill regeringen nu eventuellt
            slå sönder genom ett vinstförbud i välfärden.
          </note>
          <note>
            För mig och andra kvinnor borde den signalen vara ganska tydlig.
            Den rödgröna regeringen gillar helt enkelt inte företagande inom
            kvinnodominerade branscher, särskilt inte om ambitionen är att
            företagen ska gå bra, utvecklas, expandera och anställa fler.
            När jag är ute och träffar kvinnor som funderar på att gå över
            från anställning till företagande eller från arbetslöshet till
            att starta eget får jag höra att de känner sig otroligt osäkra
            på om de faktiskt ska våga ta steget. Man vet inte riktigt vad
            den sittande regeringen vill eller om det finns en motvilja hos
            regeringen mot att fler företag startas inom deras traditionella
            branscher. Det kan man tycka vad man vill om, men man upplever
            att det är en politisk värld där det blir färre kvinnor som vill
            och vågar starta företag.
          </note>
          <note>
            Därför undrar jag om man kan kalla sig en feministisk regering
            samtidigt som man sätter käppar i hjulen för både kvinnligt företagande
            och kvinnors möjligheter till alternativa arbetsgivare. Kan näringsministern
            ha förståelse för att presumtiva kvinnliga entreprenörer tvekar
            att starta egna företag? Är det konstigt att många kvinnor upplever
            att den rödgröna regeringen har ett starkt motstånd mot entreprenörskap
            inom kvinnligt dominerande branscher?
          </note>
          <note type="speaker">
            Anf. 68 Närings- och innovationsminister MIKAEL DAMBERG (S):
          </note>
          <note>
            Herr talman! Jag är stolt över att vara en del av världens första
            feministiska regering. Det sätter avtryck både här hemma i vår
            ekonomiska politik och i vårt agerande internationellt. I dagens
            värld behövs det förebilder. Det behövs länder som går före och
            vågar driva jämställdhets- och feministfrågor i den värld vi lever
            i.
          </note>
          <note>
            Helena Bouveng talar om skattebetalarnas pengar. Det är rätt
            – på något sätt måste jämställdhetspolitiken bottna i en analys
            av vad man gör för prioriteringar. Jag tycker att det är väldigt
            intressant att titta på hur fördelningsprofilen och utfallet mellan
            män och kvinnor såg ut i de åtta borgerliga regeringsårens budgetar.
            Resultatutfallet var konsekvent att det var män som tjänade mest
            på de borgerliga budgetarna. Det berodde framför allt på hur ni
            hade riktat skattesänkningarna. De gick i större utsträckning
            till män än till kvinnor.
          </note>
          <note>
            Nu har vi styrt om detta. En analys av de rödgröna budgetar som
            har presenterats visar att det är alldeles tvärtom. De gynnar
            kvinnor på bekostnad av män, för vi gör en annan fördelningspolitisk
            analys. När det gäller hur vi använder skattebetalarnas pengar
            tycker vi att det är rimligt att kvinnor gynnas i budgetarna.
            Det blir en väldig skillnad med en feministisk regering, som gör
            de här analyserna och ser till att påverka förslagen, så att det
            ges mest till dem som behöver mest.
          </note>
          <note>
            Jag gillar resonemanget kring sjukdagarna och ger beröm åt det
            hållet. Detta har att göra med både egna sjukdagar och sjukdagar
            kopplade till barnen. Jag tror att detta skapar en situation på
            arbetsmarknaden som kan missgynna kvinnor. Kvinnor tar i dag sammantaget
            väldigt stort ansvar för barnens sjukdagar, tror jag. Det har
            att göra med kvinnors arbetsmiljö, men det finns också många andra
            delar och insatser. Det finns definitivt mer att göra för att
            jobba för att vända den utvecklingen.
          </note>
          <note>
            Vad gäller välfärdssektorn är det viktigaste att den här regeringen
            har bestämt sig för att investera mer där. Detta gäller just de
            sektorer som Helena Bouveng tar upp, både utbildningssektorn,
            där vi nu investerar kraftfullt från statens sida och ökar investeringarna,
            och inte minst välfärdssektorn, med de 10 nya permanenta välfärdsmiljarderna
            till kommuner och landsting. Vid sidan av en del riktade satsningar
            vi har gjort innebär detta de facto en jätteinvestering i den
            offentliga verksamheten, men det påverkar också de privata företag
            som finns inom ramen för välfärdssektorn att det finns större
            möjlighet att bedriva en bra verksamhet. Detta gör vi inte i första
            hand av företagssamhetsskäl, ska jag vara ärlig och säga, utan
            för att vi ser att välfärden behöver ökad finansiering och ökad
            kvalitet. Det är därför vi gör den här satsningen. Men det är
            klart att de företag som finns på den här marknaden också kommer
            att kunna dra nytta av de satsningarna.
          </note>
          <note>
            Vad gäller utredningen vill Moderaterna gärna säga att det är
            fråga om ett förbud mot vinst. Men utredaren har inte föreslagit
            detta, utan en vinstbegränsning. Utredningen har varit på remiss,
            och folk kommer fortfarande med synpunkter. Sedan ska regeringen
            ta ställning. Det som är vår inriktning i det här arbetet är att
            vi ska se till att mer av våra gemensamma skattepengar de facto
            går till det som de är avsedda till, såsom skolan, vården och
            omsorgen. Det är framöver en rimlig väg som också medborgarna
            förväntar sig. Om vi skulle lyckas med de här högre kvalitetskraven
            och även se till att mer av pengarna stannar i verksamheten skulle
            det verkligen gynna kvinnor på svensk arbetsmarknad, för vi vet
            att det är många kvinnor som jobbar i de här sektorerna.
          </note>
          <note type="speaker">
            Anf. 69 HELENA BOUVENG (M):
          </note>
          <note>
            Herr talman! Det finns ingen hejd på vad den här satsningen ska
            räcka till. När man tar ned det på regional och kommunal nivå
            undrar man hur stora effekter som det de facto blir.
          </note>
          <note>
            Näringsministern tog upp att man vill ha en fördelningspolitisk
            profil som gynnar kvinnor. Men jag kan konstatera att man inte
            gynnar kvinnor som väljer att jobba fler timmar eller väljer att
            utbilda sig. I dag läggs statlig inkomstskatt på från och med
            inkomster på 36 000. Varför ska då barnmorskan jobba den där extra
            helgen? Varför ska undersköterskan utbilda sig extra och få administrativt
            ansvar när hon får behålla en väldigt liten del av den inkomstökningen
            i sin egen plånbok? Där ställer jag mig högst frågande, måste
            jag säga.
          </note>
          <note>
            Jag vill också påminna näringsministern om att den genomsnittliga
            kvinnan tjänar 3,6 miljoner kronor mindre än sin manliga motsvarighet
            under ett yrkesliv. Kvinnor lägger varje år sju arbetsveckor mer
            än män på städning och tvättning. Det är vanligare att heta Johan
            och vara vd i ett börsnoterat företag än att vara kvinna och vd.
            Det visar svart på vitt att Sverige, som många gånger ses som
            ett föregångsland i jämställdhetsfrågor, har en ganska lång väg
            att gå.
          </note>
          <note>
            Med tanke på det näringsministern alldeles nyss sa kan vi också
            konstatera att de länder som har lägst andel kvinnliga vd:ar också
            hör till de länder som präglas av stora offentliga monopol i välfärden.
          </note>
          <note>
            Vi hade tidigare i dag en debatt om RUT-reformen och hur den
            har påverkat. I en rapport som heter Jämställt arbete? kan man
            se hur arbetstiden ökade bland dem som redan arbetade under Alliansens
            tid. Det sked ­ de en ökning motsvarande 13 000 helårsarbeten
            för kvinnor, jämfört med en ökning på endast 5 000 helårsarbeten
            för män. Med tanke på det vi pratade om före uppehållet kan man
            säga att RUT-reformen har gett mycket annat.
          </note>
          <note type="speaker">
            Anf. 70 Närings- och innovationsminister MIKAEL DAMBERG (S):
          </note>
          <note>
            Herr talman! Jag tackar för interpellationsdebatten. Jag diskuterar
            gärna jämställdhet fler gånger i den här kammaren, för det är
            en viktig fråga. Framför allt är det en viktig prioritet som vi
            är väldigt stolta över i den här regeringen. Nu landade även den
            här diskussionen i RUT-frågan. Jag tror att jämställdhetsfrågan
            är mycket större än RUT-frågan, som vi har diskuterat här. Vi
            kan ta några frågor som var uppe i det senaste inlägget. Man har
            till exempel kunnat se vilka förändringar som skett på kort tid
            vad gäller de statliga bolagens ordförande och vd:ar.
          </note>
          <note>
            Jag har prioriterat att få upp andelen kvinnor som är ordförande
            i de statliga bolagen. Vi ligger nu på 46 procent kvinnliga ordförande
            i de statliga bolagen. Det kan jämföras med börsbolagen som ligger
            på 6 procent. Med förändringen har det också drivit en förändring
            i de statliga bolagen på vd-nivå. När företagen på börsen har
            5 procent kvinnliga vd:ar har vi i de statliga bolagen nu 32 procent
            kvinnliga vd:ar. Det går med medveten politik att förändra sådana
            maktstrukturer och visa att man kan ta vara på kvinnors kompetens
            i bolag och i både statliga och privata företag.
          </note>
          <note>
            Avslutningsvis kommer jag till skattediskussionen. Ta inte kvinnor
            gisslan för Moderaternas skattepolitik. Vi vet att män tjänar
            på Moderaternas skattepolitik. Ni har alltid skatteförslag som
            riktas och tiltas mot dem som tjänar mest så att de får ut mest
            av era skatteförändringar. Det är därför skatteprofilen och fördelningsprofilen
            blir som de blir på era förslag. Vi har vänt den utvecklingen
            och ser till att kvinnor prioriteras i våra budgetar. Det är en
            del av att vara en feministisk regering.
          </note>
          <note>
            Överläggningen var härmed avslutad.
          </note>
          <note>
            § 17 Svar på interpellation 2016/17:280 om Vattenfalls köp av
            ryskt kärnbränsle
          </note>
          <note type="speaker">
            Anf. 71 Närings- och innovationsminister MIKAEL DAMBERG (S):
          </note>
          <note>
            Herr talman! Mattias Bäckström Johansson har frågat mig om jag
            avser vidta någon åtgärd med anledning av att ett svenskt statligt
            bolag köper kärnbränsle av ett ryskt statligt bolag som även har
            en kärnvapenavdelning.
          </note>
          <note>
            Den grundläggande principen är att staten inte pekar ut vilka
            leverantörer som enskilda bolag – inte heller de statligt ägda
            – ska använda sig av. Regeringen gör löpande utrikes- och säkerhetspolitiska
            analyser av alla frågor som rör våra förbindelser med andra länder.
            När Vattenfall handlar med ryska bolag följer de Utrikesdepartementets
            rekommendationer och internationella sanktioner.
          </note>
          <note>
            Regeringen ställer krav på de statligt ägda bolagen att de ska
            agera föredömligt, vara transparenta, samarbeta, ha ett strategiskt
            arbete på plats samt utgå från internationella riktlinjer i sitt
            arbete. Handel med kärnbränsle följer regelverk och riktlinjer
            från Euratom Supply Agency (Esa) och International Atomic Energy
            Agency (IAEA). Areva, Westinghouse och TVEL är granskade enligt
            Vattenfalls uppförandekod för leverantörer.
          </note>
          <note>
            Utöver Ryssland, som levererat bränsle till Sverige i 40 års
            tid, är även Kanada, Kazakstan, Australien och Namibia viktiga
            leverantörer till Vattenfalls anläggningar. Vattenfalls inköpsstrategi
            är i linje med EU:s strävan efter en diversifierad tillförsel
            och att undvika beroende av enskilda länder. Vattenfalls nya inköp
            bygger på detta, och aktuella leverantörer för kommande år, franska
            Areva, amerikanska Westinghouse och ryska TVEL, ligger i linje
            med inköpsstrategin att vara oberoende av enskilda länder och
            leverantörer.
          </note>
          <note type="speaker">
            Anf. 72 MATTIAS BÄCKSTRÖM JOHANSSON (SD):
          </note>
          <note>
            Herr talman! Jag får tacka statsrådet för svaret på min interpellation.
            Bakgrunden till interpellationen är att Vattenfall under väldigt
            lång tid jobbat med provning och licensiering av kärnbränsle från
            det ryska bolaget TVEL som ägs av den statliga aktören Rosatom.
          </note>
          <note>
            Det har varit ett enträget arbete där TVEL haft väldigt svårt
            att komma in på den europeiska marknaden med bränsle till tryckvattenreaktorer.
            Det har varit svårt att hitta någon operatör som vill ta på sig
            de ekonomiska och säkerhetsmässiga riskerna. Vattenfall har under
            en längre tid hjälpt till i det arbetet i syfte att kunna få fram
            ytterligare aktörer som kan förse de svenska kärnkraftsreaktorerna
            med bränsle och få in en tredje aktör.
          </note>
          <note>
            Nu har man tagit arbetet och processen i mål. Man har nyligen
            skrivit ett miljardavtal om kärnbränsleleveranser fram till 2025.
            Avtalet ger också TVEL goda möjligheter att sälja bränsle vidare
            även till andra tryckvattenreaktorer runt om i Europa. Vattenfall
            har hjälpt dem att öppna marknaden. Det är någonting som man inte
            sticker under stol med i det pressmeddelande som det ryska bolaget
            skickade ut där man är tämligen stolt över att ha fått till stånd
            avtalet.
          </note>
          <note>
            Det jag ifrågasätter är inte just affärsmässigheten i detta.
            Där tror jag att man gör en alldeles korrekt bedömning kopplat
            till prisbilden på det bränsle man ska köpa och även till redundansen
            så att man har fler leverantörer att gå till. Men frågan är om
            det finns någon bortre gräns för affärsmässigheten där det kan
            finnas andra intressen som överväger inom exempelvis säkerhetspolitiken
            och sett till säkerhetspolitiska aspekter av ett sådant avtal.
            Det är lite den fundering som kvarstår till näringsminis ­ tern.
          </note>
          <note type="speaker">
            Anf. 73 Närings- och innovationsminister MIKAEL DAMBERG (S):
          </note>
          <note>
            Herr talman! Tack för interpellationsdebatten. Det är inte första
            gången den har förts. Jag tror att den förts med olika ministrar
            och också under olika färger på regeringar. Carl Bildt har svarat
            på liknande frågor, Margot Wallström har tidigare svarat på frågor
            om detta, och nu gör jag det. Vi svarar ungefär samma sak. De
            statliga bolagen har att följa de lagar och regler som gäller.
          </note>
          <note>
            Vi har i det här fallet inte gett Vattenfall något särskilt direktiv
            eller särskilt uppdrag från staten annat än att vara affärsmässig
            i sin verksamhet och att bedriva energiverksamhet så att det är
            ett av de bolag som leder utvecklingen mot miljömässigt hållbar
            energiproduktion. Det innebär att vi inte pekar ut vilka leverantörer
            bolaget ska använda sig av men att bolaget har att förhålla sig
            att de utrikespolitiska och säkerhetspolitiska bedömningar som
            Sverige gör som nation.
          </note>
          <note>
            Vi har på det här området inte några sanktioner eller begränsningar
            i vår handel med Ryssland. Det är fritt fram att föra en sådan
            diskussion. Men vi kan inte ha en situation där ett bolag ska
            tillämpa andra regler än andra bolag. Det är i varje fall inte
            så vi hitintills har styrt de statliga bolagen.
          </note>
          <note>
            Det är viktigt att vara väldigt tydlig med att Vattenfall inte
            bryter mot några lagar, regler eller praxis och att vi vågar vara
            tydliga med det också i kammaren. Annars skapas det en bild av
            det. Den andra saken är att Vattenfall också har varit transparent
            med detta och fortsatt är det. Det tycker jag att det ska vara.
            Det är ingen hemlig verksamhet.
          </note>
          <note>
            Jag blir ändå lite förvånad att diskussionen om ryska säkerhetsintressen
            lyfts upp av Sverigedemokraterna. Ni har inte alltid agerat helt
            konsekvent i de här frågorna i Sverige och framför allt inte på
            Europanivå där mycket av dessa säkerhetspolitiska diskussioner
            nu förs. Det är inte minst viktigt att Europa har en enad linje
            för att markera hur Putin har agerat i Europa.
          </note>
          <note>
            Där tycker jag att Sverigedemokraterna på Europanivå har visat
            väldigt stor undfallenhet mot försök från Europa att markera mot
            Putins agerande. Sverigedemokraterna stod i Europa också upp för
            rysk militär upptrappning mot grannländerna. Det var inte bra.
            Ni motarbetade även en ökad öppenhet och granskning av vilka ryska
            pengar som ges till olika europeiska partier.
          </note>
          <note>
            Jag tycker att man ska vara öppen och transparent i de här frågorna.
            Det har också skapats osäkerhet kring Sverigedemokraternas hållning
            i den här kammaren kopplat till vissa anställda och andra som
            har funnits på kansliet. Att försöka misstänkliggöra Vattenfall
            för att det bedriver en väldigt öppen och transparent process
            på området är fel.
          </note>
          <note type="speaker">
            Anf. 74 MATTIAS BÄCKSTRÖM JOHANSSON (SD):
          </note>
          <note>
            Herr talman! Vi kan försöka hålla debatten till Vattenfall och
            de affärer som finns om kärnbränsle, statsrådet. Det är viktigt
            att betona att Vattenfalls roll inte är vild på något sätt. Det
            har gjort affären utifrån affärsmässiga grunder. Man har tittat
            på att ytterligare kunna skapa diversifiering av leverantörer
            och en redundans med att kunna ha olika försörjningskanaler för
            bränsle.
          </note>
          <note>
            Det är viktigt att lite grann hålla isär begreppen. I svaret
            från statsrådet klumpar man ihop köpet av urandioxid med kärnbränsle.
            Det får man verkligen skilja åt i och med att urandioxid på intet
            sätt är någon form av högteknologisk produkt utan mer att betrakta
            som en bulkvara i sammanhanget.
          </note>
          <note>
            De kärnbränsleknippen som man nu ska köpa in och har licensierat
            är den högteknologiska produkten. Där har man hjälpt det ryska
            statliga bolaget att vidga och komma in på den europeiska marknaden
            och kunna stärka sina förutsättningar att komma i beroendeställning
            i förhållande till andra nationer vad gäller kärnenergi. Det är
            sant i sak att man har följt alla lagar, regler och praxis som
            finns. Man har från bolagets sida varit fullständigt transparent.
            Men det är den politiska kontexten som är mer intressant.
          </note>
          <note>
            Det har varit en affär som varit väldigt utdragen under en längre
            tid såväl under Alliansens år vid makten som under den nu socialdemokratiska
            och miljöpartistiska regeringen. I opposition har båda agerat
            med att lyfta fram det olämpliga i att köpa just kärnbränsle från
            ett bolag med en rysk statlig ägare och som jobbar med kärnvapen
            jämte den civila användningen av kärnkraft.
          </note>
          <note>
            Det som gör de två regeringsalternativen lika är att man i regeringsställning
            i stället har pekat på affärsmässigheten i bolagen och placerat
            sig själv som åskådare i processen, trots att det tidigare alltså
            har låtit väldigt annorlunda. Det kan jag tycka är väldigt märkligt
            i den här kontexten. I vissa andra sammanhang bryter man ned frågan
            till om man ska använda en hamn eller inte, men man ser mindre
            säkerhetspolitiska bekymmer med att ett svenskt statligt bolag
            köper kärnbränsle från ett ryskt statligt bolag som även framställer
            kärnvapen åt Putin.
          </note>
          <note>
            I den kontexten vore det intressant att höra om man nu helt och
            hållet bortser från den problematik som ändå finns. Då får man
            frikoppla detta från det som sker inom ramen för Vattenfalls verksamhet
            eller civil användning av kärnkraft, för det är inte den jag vill
            åt på något sätt.
          </note>
          <note type="speaker">
            Anf. 75 Närings- och innovationsminister MIKAEL DAMBERG (S):
          </note>
          <note>
            Herr talman! Om vi fokuserar på den delen: Sverige stöder EU-sanktio
            ­ ner mot Ryssland på grund av landets olagliga annektering av
            Krim och dess militära inblandning i östra Ukraina. Förutsättningarna
            för samarbete med Ryssland har försämrats och kommer fortsatt
            att vara försämrade så länge den nuvarande ryska politiken förs.
            Margot Wallström konstaterade också i dag, vid det toppmöte mellan
            Sverige och Ryssland som ägde rum, att man inte är överens om
            allting. Vi har alltså olika uppfattningar.
          </note>
          <note>
            Sverige backar upp de europeiska besluten på det området. Vi
            bestämmer gemensamt i Europa att vi har sanktioner eller inte
            vill handla med vissa produkter eller vissa sektorer, och då följer
            Sverige det. Vi är även pådrivande för att sanktionerna både ska
            vara kvar och tillämpas fullt ut. Sedan är det så att vi, givet
            att det finns sanktioner, på andra områden fortsatt vill ha ett
            samarbete i Östersjöområdet. Vi har inte sagt att svenska företag
            helt ska sluta handla med Ryssland, utan de ska kunna ha utbyten.
          </note>
          <note>
            Har vi då inte bestämt oss för att bojkotta eller ha handlingsrestriktio
            ­ ner är det fritt fram för både privat och statligt ägda företag
            att handla med de leverantörerna. Skulle vi börja arbeta med detta
            företag för företag eller produkt för produkt, på egen hand, tror
            jag både att den europeiska sank ­ tionspolitiken mot Ryssland
            skulle försvagas och att vi inte skulle upp ­ fattas som tillräckligt
            starka i ett gemensamt agerande mot Ryssland.
          </note>
          <note>
            Jag tycker alltså att det är viktigt att stå upp för de sanktioner
            som finns mot Ryssland, men i de områden där det inte finns sanktioner
            är det fritt fram för företag att handla med Ryssland. Man måste
            göra sina egna bedömningar, och det ansvaret ligger på styrelsen
            för Vattenfall. Den har också gjort sin bedömning i enlighet med
            den logik du själv beskriver, Mattias Bäckström Johansson.
          </note>
          <note type="speaker">
            Anf. 76 MATTIAS BÄCKSTRÖM JOHANSSON (SD):
          </note>
          <note>
            Herr talman! Det är korrekt att det inte finns några sanktioner
            för just denna produkt, men det finns trots allt saker som kan
            vara olämplig a även om de fortsatt ska vara laglig a . Det behöver
            inte sitta just i den juridiska kontexten.
          </note>
          <note>
            Jag tycker att inköp, framtagande och licensiering av kärnbränsle
            kanske inte är att jämställa med vilken produkt som helst. Ryssland
            är en kärnvapennation, och inom ramen för samma bolag har man
            framställning av kärnvapen. Vi köper kärnbränsle av en annan division
            i bolagskoncernen. Någonstans kan det finnas ett moraliskt ansvar
            att utifrån den säkerhetspolitiska kontexten inte hjälpa Putin
            att öppna sitt bolag för en bredare europeisk marknad, med de
            tryckvattenreaktorer som finns där. Vi underlättar då för bolaget
            att komma in som en aktör jämte andra leverantörer till tryckvattenreaktorer.
          </note>
          <note>
            Jag tycker ändå att det ligger någon form av ansvar på oss att
            politiskt beakta även dessa aspekter, i och med att detta skiljer
            sig från andra pro ­ dukter som inte är lika lätta att ersätta.
            Man kan lätt hamna i en beroende ­ ställning till Ryssland på
            energisidan, vilket andra länder också har gjort. Jag och Sverigedemokraterna
            anser att det är ytterst beklagligt att man helt och hållet väljer
            att bortse från den säkerhetspolitiska kontexten, vilket nå ­
            gonstans förenar Alliansen i regeringsställning och den nu rödgröna
            reger ­ ingen.
          </note>
          <note type="speaker">
            Anf. 77 Närings- och innovationsminister MIKAEL DAMBERG (S):
          </note>
          <note>
            Herr talman! Jag tycker inte att Sverigedemokraternas agerande,
            vare sig här i riksdagen eller i Europaparlamentet, har uppvisat
            den säkerhetspolitiska oro kopplat till Rysslands agerande som
            nu framförs i talarstolen.
          </note>
          <note>
            Jag tror att det är otroligt viktigt att Europa fortsätter vara
            enigt och att vi är tuffa mot Ryssland. Vi ska stå upp för de
            sanktioner som har införts som en markering mot den olagliga annekteringen
            av Krim och den militära inblandning som fanns i östra Ukraina.
            Att Sverige via sitt ägande i ett statligt bolag skulle bestämma
            att en viss produkt inte ska handlas från Ryssland tror jag däremot
            är fel väg att gå. Ska man ha sanktioner mot Ryssland ska det
            ske i ett större sammanhang. Det finns inga sanktioner, och därför
            tycker jag inte heller att det ansvaret ligger på Vattenfall.
          </note>
          <note>
            Överläggningen var härmed avslutad.
          </note>
          <note>
            § 18 Svar på interpellation 2016/17:281 om Lernia och den nya
            rikssvenskan
          </note>
          <note type="speaker">
            Anf. 78 Närings- och innovationsminister MIKAEL DAMBERG (S):
          </note>
          <note>
            Herr talman! Mattias Bäckström Johansson har frågat mig om jag
            avser att vidta någon åtgärd med anledning av Lernias lansering
            av initiativet Den nya rikssvenskan med en uppmaning till företag,
            organisationer med flera att i stället för dagens rikssvenska
            använda sig av Lernias nya rikssvenska samt om jag anser att initiativet
            ligger inom ramen för Lernias uppdrag.
          </note>
          <note>
            Genom bolagsordningen bestämmer ägaren bolagets verksamhetsföremål
            och vissa angivna ramar för verksamheten. Lernia har inte något
            särskilt beslutat samhällsuppdrag. I likhet med ett flertal av
            de statligt ägda bolagen agerar Lernia på en konkurrensutsatt
            marknad. Enligt bolagsordningen ska Lernia arbeta med kompetensförsörjning
            för arbetslivet, med huvudinriktning på utbildning och bemanning,
            samt bedriva därmed förenlig verksamhet.
          </note>
          <note>
            Från Lernia har jag inhämtat att kampanjen Den nya rikssvenskan
            syftar till att uppmärksamma att människors kompetens inte sitter
            i uttalet. Initiativet adresserar inte det svenska språket utan
            fokuserar på hur det svenska språket låter beroende på vem som
            talar det. Bolaget konstaterar att språk och uttal kan ha en exkluderande
            effekt på arbetsmarknaden. Samtidigt råder det brist på arbetskraft
            i Sverige, och Lernia har ett kommersiellt intresse av att matcha
            ledig kompetens mot de behov som finns på arbetsmarknaden.
          </note>
          <note>
            Lernia förvaltas av reg eringen genom Regeringskansliet och Näringsdepartementet.
            Det är dock Lernias styrelse och ledning som ansvarar för den
            löpande förvaltningen av bolagets operativa verksamhet. Jag har
            fullt förtroende för Lernias styrelse och ledning och finner inte
            anledning att vidta några åtgärder med anledning av frågorna.
          </note>
          <note type="speaker">
            Anf. 79 MATTIAS BÄCKSTRÖM JOHANSSON (SD):
          </note>
          <note>
            Herr talman! Jag tackar statsrådet för svaret på interpellationen.
            Den behandlar det faktum att Lernia, som är ett statligt bolag,
            har tagit fram en egen blandrikssvenska som man har uppmanat företag
            och organisationer att använda. Detta har dragit till sig en hel
            del uppmärksamhet och har , troligtvis av de allra flesta, uppfattats
            som tämligen kontroversiellt.
          </note>
          <note>
            Bakgrunden är en studie av EU-kommissionen som visade att språket
            var en av de faktorer som var till störst nackdel för jobbsökande
            i Sverige, vilket kanske inte är särskilt överraskande. Tittar
            man på hela studien tycker jag dock att man någonstans ska inse
            att vi i Sverige ska vara stolta över det resultat som framkom.
          </note>
          <note>
            I andra länder var det nämligen andra faktorer som hindrade jobbsökande
            att komma in på arbetsmarknaden, till exempel etnicitet, handikapp,
            fysik eller ålder. Vi kan alltså se att det i Sverige inte var
            någon av diskrimineringsgrunderna som var den största faktorn,
            utan det var språket. Språket kan man lära sig; det är alltså
            en faktor man kan påverka, till skillnad från de andra.
          </note>
          <note>
            Om man försöker slå sönder förutsättningarna för en fast riksnorm
            försvagar man troligtvis möjligheterna för dem som har svenska
            som andraspråk att lära sig svenska ordentligt och kunna komma
            in på den svenska arbetsmarknaden. Det är även så att de flesta
            nyanlända som läser svenska i dag upplever det som ett språk som
            är relativt svårt att behärska fonetiskt, och än svårare kommer
            det att bli om man intalar sig att det inte spelar någon roll
            hur man uttalar ord utan att man kan uttala saker lite hur som
            helst.
          </note>
          <note>
            Någonstans är det kanske så att bristande ordförråd, bristande
            förmåga vad gäller uttal eller bristande förmåga att uttrycka
            sig i skrift i verkligheten är ett större bekymmer än att försöka
            efterlikna skriftspråkets officiella norm. Frågan är hur det kommer
            att påverka förutsättningarna för integration när man försöker
            sända ut denna typ av signaler från ett statligt bolag. Man gör
            det säkert av välvilja, men frågan är hur det kommer att slå.
          </note>
          <note>
            En fråga till statsrådet är hur han tror att den här typen av
            experiment kommer att kunna stärka förutsättningarna för utrikesfödda
            att ta sig in på den svenska arbetsmarknaden.
          </note>
          <note type="speaker">
            Anf. 80 Närings- och innovationsminister MIKAEL DAMBERG (S):
          </note>
          <note>
            Herr talman! Tack, Mattias Bäckström Johansson, för den här interpellationen!
            Jag blev lite förvånad över interpellationen, för jag visste inte
            riktigt om den var helt seriös. Jag tror att alla som har tagit
            del av den här kampanjen förstår att Lernia på det här sättet
            vill provocera inte minst arbetsgivare att fundera över vad det
            egentligen är för kompetens som man efterfrågar. Vill man ha en
            person som uttalar allting på exakt samma sätt som man själv gör?
            Skåningar och norrlänningar och många andra har olika uttal, och
            det fungerar alldeles utmärkt, men en barriär för att över huvud
            taget komma i fråga för jobb kan vara hur man uttalar ord. Ens
            språkliga begåvning eller ens möjlighet att följa säkerhetsföreskrifter
            eller kommunicera är inte problemet utan hur man uttalar orden.
          </note>
          <note>
            Det här är väl, tycker jag, en ganska pigg kampanj, även om jag
            inte tänker ha synpunkter på om Lernia gör rätt eller fel. Det
            är deras kommersiella beslut att göra den här kampanjen för att
            få en bättre matchning på arbetsmarknaden.
          </note>
          <note>
            Sverige har i dag 350 000 arbetslösa samtidigt som det finns
            ungefär 100 000 lediga jobb. Jag kan dela uppfattningen att det
            är bra att diskrimineringsgrunderna inte är allvarligare än just
            språkdelen, men språkdelen är otroligt viktig för att kunna utföra
            många arbetsuppgifter. Därför är det viktigt med språkundervisning,
            och det är därför vi satsar på tidig inlärning på flyktingförläggningar
            och annat redan innan man får sina beslut. Man kan också få utbildning
            av till exempel folkbildningsförbund.
          </note>
          <note>
            Vi tittar på olika sätt att kombinera utbildning och arbete,
            för jag tror att det är otroligt viktigt att inte vänta med språket
            till dess man får jobb utan att man faktiskt också kan lära sig
            språket på jobbet. Min erfarenhet är att de som har kommit till
            Sverige och har fått ett jobb och hamnat i en sådan miljö ofta
            lär sig språket mycket snabbare och bättre än de som står helt
            utanför.
          </note>
          <note>
            Jag tror att det är viktigt att jobba med språket. Det är en
            prioritering från regeringens sida. Att provocera lite och tänja
            gränserna och diskus ­ sionerna och fråga sig vilka språkkunskaper
            som behövs för att man ska kunna börja på ett jobb och utvecklas
            tror jag är bra.
          </note>
          <note>
            När det gäller Lernia kan jag ta upp ett konkret exempel som
            jag tycker är intressant. Scania skulle utöka sin produktion i
            Oskarshamn. De behövde rekrytera 700 personer, och det är en ganska
            komplex fråga att lyckas med det i lilla Oskarshamn. Lernia tog
            på sig uppdraget. De ställde om befintlig personal men utbildade
            också nya medarbetare. De tog in människor från andra platser
            än Oskarshamn för att klara kompetensförsörjningen. Många av de
            nyanställda var ganska nyanlända. De flyttade till Oskarshamn
            från olika delar av landet och kunde börja jobba på Scania efter
            åtta månaders utbildning.
          </note>
          <note>
            Resultatet av det här blev att Scanias kompetensbehov kunde lösas,
            kommunens skatteintäkter kunde öka och 700 nya jobb skapades.
            Det är det sätt som Lernia vill jobba på och jobbar på när det
            går som bäst.
          </note>
          <note>
            Att ett statligt bolag vill pröva lite nya grepp för att se till
            att arbetsgivare prövar vilka kompetenser som är avgörande på
            riktigt för att verksamheten ska fungera ligger inom ramen för
            bolagets styrelses och lednings ansvarsområde. Det är inte jag
            som ägare som ska ha synpunkter på det.
          </note>
          <note type="speaker">
            Anf. 81 MATTIAS BÄCKSTRÖM JOHANSSON (SD):
          </note>
          <note>
            Herr talman! Jag vet inte om det är de statliga bolagens uppgift
            att provocera och experimentera med förutsättningarna för utrikesfödda
            att ta sig in på arbetsmarknaden eller inte. Man kan konstatera
            att det här är ett experiment där man ger sig in i att försöka
            slå undan en gällande norm som finns för språket.
          </note>
          <note>
            Språket är i allra högsta grad en av de viktigaste faktorerna
            för att kun ­ na ta sig in på arbetsmarknaden. Det finns många
            yrken där någon form av interagerande med andra sker i vardagen,
            vilket gör att ett någorlunda korrekt uttal är nödvändigt. Det
            sitter troligtvis mer i vilka ord man har lärt sig och i att kunna
            begrepp, vilket kan kompensera för ett annorlunda uttal, men att
            mena att det inte ska finnas någon riksnorm och att man försöker
            sätta den åt sidan och på konstgjord väg försöka skapa större
            tolerans för andra dialekter än riksnormen är ett experimenterande
            som troligtvis inte i så stor omfattning kommer att nå arbetsmarknadens
            parter.
          </note>
          <note>
            Det kan kanske mer vara en farlig signal som plockas upp av de
            människor som vill in på arbetsmarknaden och de som finns där
            och som tolkas som att det inte är så viktigt utan att man kan
            prata lite hur som helst. Då kanske man inte lägger någon vikt
            vid att lära sig språket i den omfattning som behövs för att komma
            in på arbetsmarknaden.
          </note>
          <note>
            I skolans värld fungerar det inte riktigt så när man ska lära
            sig ett språk att man inte utgår från standardspråket utan tycker
            att man kan uttala vokaler och konsonanter lite hur som helst
            och att det inte finns någon norm för hur man ska tala språket.
            Det strider mot hur språkutbildning bedrivs i övrigt. När man
            ska lära sig att behärska ett nytt språk utgår man från ett standardspråk,
            och det är viktigt för att kunna förstå nyhetssändningar, ta del
            av medier, kunna komma i kontakt med medborgare och arbetsgivare
            i landet och kunna komma in på arbetsmarknaden. Det är det här
            Lernia tar ställning mot och försöker utmana med kampanjen.
          </note>
          <note>
            Min uppfattning är att det kan vara direkt menligt för utrikesföddas
            möjligheter att ta sig in på arbetsmarknaden om statliga företag
            jobbar på det här sättet och försöker slå sönder förutsättningarna
            för en språklig norm.
          </note>
          <note>
            Vad gäller Scania och Oskarshamn, där jag även är kommunpolitiker,
            är det långt ifrån 700 arbetstillfällen som har skapats med hjälp
            av nyanlända. Det har tvärtom varit ett problem att klara av omställningen
            på arbetsmarknaden i Oskarshamn där man har haft ett tilltagande
            utanförskap hos just den gruppen. Det har gått isär rejält vad
            gäller sysselsättning hos inrikes- och utrikesfödda.
          </note>
          <note>
            Det är också en stor omställning kopplat till att jobb i stället
            försvinner i vår arbetsmarknadsregion på grund av nedläggningen
            av två kärnkraftsreaktorer och att många underleverantörer försvinner
            för att man har straffbeskattat dem under alltför lång tid. Men
            det är en annan diskussion.
          </note>
          <note>
            Det är intressant att näringsministern inte ser någon risk i
            att slå sönder en språklig norm och anser att det på intet sätt
            skulle kunna riskera att försämra förutsättningarna för utrikesfödda
            att ta sig in på arbetsmarknaden. Det är med anledning av just
            det som jag har ställt den här interpellationen.
          </note>
          <note>
            Ligger det här inom ramen för det uppdrag som man har och som
            finns i bolagsordningen? Jag har mycket svårt att se det. Statsrådet
            får gärna utveckla detta.
          </note>
          <note type="speaker">
            Anf. 82 Närings- och innovationsminister MIKAEL DAMBERG (S):
          </note>
          <note>
            Herr talman! Nej, jag ser verkligen ingen fara i detta. Lernia
            är ett bolag som har jobbat med att utbilda och matcha arbetssökande
            med arbetsgivare i snart hundra år. De har mycket stor förståelse
            för vikten av relevanta språkkunskaper men uttrycker också på
            basis av den erfarenhet de har av att ha jobbat med de här frågorna
            mycket länge att människors uttal ibland kan bidra till att verklig
            kompetens och språkfärdighet negligeras eller osynliggörs – vi
            skulle kanske kunna säga att människor diskrimineras på grund
            av uttalet och att man inte värdesätter de kunskaper vissa människor
            har på grund av uttalet.
          </note>
          <note>
            Det är Lernias erfarenhet. Jag behöver inte säga om det är rätt
            eller fel, men det förefaller vara hyggligt i överensstämmelse
            med den bild jag har av hur arbetsmarknaden fungerar och hur en
            del arbetsgivare tyvärr funderar, vilket gör att de kanske inte
            hittar den kompetens som krävs. Framför allt hindrar man de här
            människorna från att komma in på en arbetsmarknad som gör att
            de snabbare utvecklar det svenska språket och därmed kan bidra
            till ekonomin och sysselsättningsökningen i vårt land när vi har
            matchningsproblematik.
          </note>
          <note>
            Det är inte obekant för Lernia att jobba med språkinlärning,
            för de också ett företag som bedriver språkundervisning. De bedriver
            bland annat sfi-undervisning, så det här är inte okända frågor
            för dem. Det är inte så att de inte ser att svenska språket är
            viktigt för att ta sig in på arbetsmarknaden.
          </note>
          <note>
            Jag tycker att Sverigedemokraterna här försöker skapa en hel
            hönsgård av en fjäder. Jag förstår inte riktigt grunden för den
            här interpellationen. Jag tycker inte att bolagsledningen övergår
            sitt ansvar. Jag har fullt förtroende för bolagsledning och styrelse.
          </note>
          <note type="speaker">
            Anf. 83 MATTIAS BÄCKSTRÖM JOHANSSON (SD):
          </note>
          <note>
            Herr talman! Jag tycker som sagt att det är mycket olyckligt
            med den här typen av kampanjer. Man kan se en viss desperation
            som kan vara förståelig då Sverige har tagit emot långt fler migranter
            än vad man kanske har kunnat hantera på ett ansvarsfullt sätt.
            Jag tycker att syftet är uppenbart enfaldigt. Man tror sig göra
            de här människorna en tjänst genom att försöka slå sönder den
            språkliga riksnorm som finns i stället för att fortsatt och enträget
            jobba med språkutbildning och se till att man minskar avståndet
            till arbetsmarknaden med språkkunskaper.
          </note>
          <note>
            Tvärtom är det troligen till men för dessa människor när man
            försöker ändra fokus till att det inte är så viktigt med språket,
            att det går att komma in i alla fall och att kompetensen är det
            viktiga. Så ser inte arbetsmarknadens norm ut. Just i den kontexten
            är det viktigt att upprätthålla en bild av och behålla huvudfokus
            på att språket är en viktig nyckel.
          </note>
          <note>
            Glädjande nog är det än så länge inte särskilt många som har
            nappat på detta. Det är väl knappt några mer än de som var med
            när det hela sjösattes. Det blir krångligt nog när Lernia, ett
            statligt bolag, försöker lyfta bort huvudfokuset i stället för
            att inrikta sig på att fokusera enbart på de språkliga utbildningarna.
          </note>
          <note type="speaker">
            Anf. 84 Närings- och innovationsminister MIKAEL DAMBERG (S):
          </note>
          <note>
            Herr talman! Om en sak är vi överens, nämligen att svenska språket
            är viktigt för människor som har kommit till Sverige och för att
            hantera en arbetsmarknad där det ställs komplexa krav. Man måste
            kunna kommunicera med arbetskamrater och ibland med kunder. Man
            måste kunna språket för att kunna hantera tekniska krav och säkerhetskrav
            på arbetsplatsen. Språket är en nyckel till integration och till
            det svenska samhället. Om detta är vi inte oöverens.
          </note>
          <note>
            Lernia är ett bolag som över tid har lyckats förse arbetsgivare
            med viktig kompetens och samtidigt bidragit till att få individer
            som står långt från arbetsmarknaden att komma in i egenförsörjning.
            Det är ett viktigt uppdrag, och jag förväntar mig att bolaget
            kommer att fortsätta att leverera detta viktiga uppdrag. Jag avser
            inte att vidta några åtgärder med anledning av dagens interpellation.
          </note>
          <note>
            Överläggningen var härmed avslutad.
          </note>
          <note>
            § 19 Svar på interpellation 2016/17:294 om statliga bolag
          </note>
          <note type="speaker">
            Anf. 85 Närings- och innovationsminister MIKAEL DAMBERG (S):
          </note>
          <note>
            Herr talman! Edward Riedl har frågat mig vilka åtgärder jag avser
            att vidta för att se över det statliga ägandet av bolag mot bakgrund
            av att Riksrevisionen anser att det inte längre kan motiveras
            utifrån de av riksdagen fastställda kriterierna gällande statligt
            ägande.
          </note>
          <note>
            Riksrevisionen har granskat regeringens arbete med att bedöma
            och upprätthålla aktualiteten i motiv, syfte och mål med de statliga
            bolagsinnehaven. Riksrevisionen har redovisat sin granskning i
            en granskningsrapport i januari 2017.
          </note>
          <note>
            Riksrevisionens rapport bereds nu i Regeringskansliet, och regeringen
            kommer att presentera sitt ställningstagande till denna enligt
            normal praxis – det vill säga genom en skrivelse till riksdagen
            inom de fyra månader som regeringen har på sig från det att Riksrevisionens
            rapport inkommit till Regeringskansliet.
          </note>
          <note>
            Det statliga bolagsägandet i Sverige har tillkommit vid olika
            tidpunkter och av skilda skäl. Många av bolagen har sitt ursprung
            i affärsverksamhet inom myndighet, affärsverk eller statliga monopol,
            men över tid har förutsättningarna ofta förändrats. Därför prövar
            staten löpande skälen för fortsatt statligt ägande liksom bolagens
            olika uppdrag och inriktning.
          </note>
          <note>
            Jag vill dock inte föregå regeringens beslut i denna fråga utan
            hänvisar till det ställningstagande som kommer att redovisas i
            en skrivelse senare i vår.
          </note>
          <note type="speaker">
            Anf. 86 EDWARD RIEDL (M):
          </note>
          <note>
            Herr talman! Tack, ministern, för svaret!
          </note>
          <note>
            Jag tänkte kort börja med att ge en bakgrund till varför frågan
            är intressant, givet de synpunkter Riksrevisionen har skickat
            med till följd av regeringens styrning av bolagssfären.
          </note>
          <note>
            Svenska staten är alltså en av de största bolagsägarna i Sverige,
            med 158 000 anställda i ett femtiotal bolag. Precis som ministern
            beskriver har detta på olika sätt vuxit fram över tid, bland annat
            därför att man har skapat olika monopolsituationer när man har
            brutit ut den typen av verksamhet från tidigare statlig verksamhet.
            Ett exempel är Swedavia, som har hand om de statliga flygplatserna.
          </note>
          <note>
            De flesta av innehaven är mot den bakgrunden helt okontroversiella.
            Det som ibland blir kontroversiellt är när man befinner sig på
            redan fungerande marknader. Då ser det hela lite annorlunda ut.
            I en demokratisk och väl fungerande marknadsekonomi måste man
            ha några saker klart för sig. Staten får dubbla roller som måste
            hanteras i en marknadssituation. Riksrevisionen beskriver detta
            utförligt på ett bra och pedagogiskt sätt i sin skrivelse.
          </note>
          <note>
            Staten reglerar, övervakar och blir många gånger också en rättskipande
            instans. Det innebär att staten i det fallet inte har en alldeles
            enkel och helt given roll. Det måste hanteras.
          </note>
          <note>
            Förenklat kan man säga att riksdagen har beslutat om kriterier
            som ligger till grund för hur staten ska se på ägandet av sina
            bolag. Det här vet jag att ministern kan mycket väl. Enligt riksdagen
            ska staten äga bolag bara när det är motiverat av andra skäl än
            att skapa ekonomiskt värde. Det kan, herr talman, många gånger
            uppfattas som något märkligt, vilket det faktiskt inte är. Finns
            det en fungerande marknadsekonomi och staten befinner sig med
            statliga bolag i en konkurrenssituation måste alla dessa roller
            balanseras.
          </note>
          <note>
            Då kommer vi fram till vad Riksrevisionen för fram i sin kritik.
            Av det femtiotalet statliga bolag saknas hos åtminstone åtta av
            dem de kriterier riksdagen har fastställt som grund för ägandet
            av statliga bolag. Tre av bolagen är SAS, Bilprovningen och Apoteket.
          </note>
          <note>
            Herr talman! Det är mot denna bakgrund jag har frågat näringsminister
            Mikael Damberg vilka åtgärder han avser att vidta för att se över
            det statliga ägandet av de bolag som Riksrevisionen lyfter fram.
            Jag har full respekt för det beredningsarbete som pågår i Regeringskansliet
            till följd av rapporten. Det ska givetvis hanteras på gängse sätt.
            Men min fråga kvarstår. Det hade varit intressant att höra ministern
            ge några synpunkter om de stora frågorna.
          </note>
          <note type="speaker">
            Anf. 87 Närings- och innovationsminister MIKAEL DAMBERG (S):
          </note>
          <note>
            Herr talman! Det blir lite knepigt för mig att ha denna interpellationsdebatt
            eftersom regeringen vill svara på Riksrevisionens skrivelse enligt
            praxis. Vi brukar göra det utförligt så att det blir en bra argumentation
            i alla led, så att alla kan läsa både Riksrevisionens granskning
            och regeringens svar – och sedan kan alla ta ställning.
          </note>
          <note>
            Givet att vi återkommer till den diskussionen vill jag börja
            med ett par principiella ställningstaganden. Den här regeringen
            drivs inte av ett ideo ­ logiskt färgat förhållningssätt till
            de statliga bolagen. Jag upplevde att den borgerliga regeringen
            hade och inte minst Moderaterna har haft en tradi ­ tion av att
            driva privatiseringsfrågorna tydligt. Det har varit en ideologisk
            linje från er sida. Det har resulterat i ett antal problem när
            man har sålt vid fel tid eller drivit på en förändring där man
            inte har kunnat förutse utveck ­ lingen i framtiden.
          </note>
          <note>
            Den här regeringen har en pragmatisk hållning till innehavet.
            Vi tycker att det är viktigt att jobba med ansvar, långsiktighet
            och ett hållbart värdeskapande som utgångspunkt. Det är precis
            som interpellanten säger, nämligen att olika bolag har olika motiv
            för sin ställning i den statliga bolagsportföljen. Det kan vara
            historiska skäl, marknadsmisslyckande eller samhällsuppdrag. Det
            finns en rad olika skäl till att det finns statliga bolag och
            till att en regering, och riksdagen, kan bestämma att det ska
            fortsätta att vara så.
          </note>
          <note>
            Däremot vill jag igen, principiellt, säga följande utan att gå
            emot Riksrevisionens rapport. Många länder är avundsjuka på hur
            vi i Sverige har organiserat vår bolagsförvaltning och lyckats
            kombinera en ekonomistyrning och annan styrning av bolagen som
            gör att de på ett fungerande sätt kan konkurrera på konkurrensutsatta
            marknader. Det kommer vi att återkomma till i svaret på skrivelsen.
          </note>
          <note>
            Jag har inte, som näringsminister, en privatiseringsagenda. Det
            har jag varit tydlig med. Men interpellationen är en indikation
            på att Moderaterna har en annan agenda. Utifrån vad Edward Riedl
            har sett av Riksrevisionens rapport, vilka bolag kan Moderaterna
            inte tänka sig att sälja? Är det bara den korta lista som Riksrevisionen
            har pekat på som är aktuell för er? Har ni en bredare lista? Jag
            har tidigare läst motioner som ni har väckt där ni har pekat ut
            några bolag som är viktiga att fortsätta att äga. Hur ser ni från
            Moderaternas sida på det statliga ägandet?
          </note>
          <note type="speaker">
            Anf. 88 EDWARD RIEDL (M):
          </note>
          <note>
            Herr talman! Ministerns svar är intressant. Det föranleder två
            frågor som jag skulle vilja att ministern på något sätt försöker
            besvara i sitt nästa inlägg.
          </note>
          <note>
            Den ena frågan är om de kriterier riksdagen har fastställt för
            statens ägande av bolag är bra. Den andra är om man bör följa
            de kriterier som riksdagen har satt upp. Är det en rimlig hållning?
          </note>
          <note>
            Skälet till att jag ställer de här frågorna till ministern är
            givetvis den rapport som Riksrevisionen har tagit fram. Riksrevisionen
            jobbar ju med att på riksdagens uppdrag granska hur de statliga
            bolagen styrs. Det är väl rätt rimligt, herr talman, åtminstone
            enligt min uppfattning – om riksdagen har fastställt kriterier
            borde regeringen tycka att det är rimligt att förhålla sig till
            dem och även att de ska följas. Det ska bli intressant att höra
            hur ministern ser på detta.
          </note>
          <note>
            De kriterier som ligger till grund har Riksrevisionen granskat,
            och man har kommit fram till att för åtta av de här bolagen kan
            man inte längre se något skäl till fortsatt statligt ägande. Dit
            räknas några av de bolag som jag har tagit upp. Något av dem tror
            jag kan vara okontroversiellt till och med för ministern, till
            exempel SAS. Bilprovningen och Apoteket lyfts upp.
          </note>
          <note>
            Den ideologiska frågeställningen tycker jag absolut att man kan
            föra en diskussion om. Där skulle det också vara intressant, givet
            att jag är lite nyfiken på det, att höra hur näringsministern
            funderar. Tror ministern att staten är en bättre ägare än andra
            och borde finnas på fler marknader? Borde vi starta fler statliga
            bolag och vara ute och konkurrera?
          </note>
          <note>
            Det som många andra, inte minst Stefan Fölster, lyfter fram är
            att staten historiskt sett inte är en bättre ägare utan tvärtom
            en sämre värdeskapare. Alla de pengar staten har i sina statliga
            bolag har över tid lett till ett minskat värdeskapande. Om man
            nu vill placera pengar från statens sida skulle det vara bättre
            att placera dem på andra ställen.
          </note>
          <note>
            Men åter till det ideologiska, för det är klart att jag ska svara
            på ministerns frågeställning. Det finns många bolag som under
            historiens gång har hamnat i statens portfölj som jag tror är
            rätt okontroversiella. Man tänker att de nog kommer att finnas
            kvar där över tid. Det finns många sådana bolag. Jag tror att
            Anders Borg hade en debatt förra mandatperioden. Jag minns inte
            om det var nuvarande näringsministern som var interpellant då
            eller om det var någon annan från hans parti. Då räknades det
            upp en hel del bolag där nog ingen i dag skulle säga att vi skulle
            ha ett statligt ägande. Men de finns nu i portföljen, och det
            finns inga tankar på att sälja dem. Det finns alltså ingen sådan
            agenda, men det finns inget egenvärde i att staten är en stor
            ägare i en massa bolag.
          </note>
          <note>
            Frågan man kan ställa sig om SAS – låt oss resonera om ett enskilt
            bolag – är om det finns någon poäng med att staten äger ett flygbolag
            i den globaliserade värld vi lever i, där det finns privata företag
            som gör detta. Är staten den bästa av ägare? Som situationen har
            sett ut för SAS verkar det inte vara på det sättet. Det ska bli
            intressant att höra hur ministern ser på de frågorna.
          </note>
          <note>
            Men min grundfrågeställning till ministern är som sagt denna,
            herr talman: Är riksdagens kriterier bra, enligt ministern? Och
            alldeles oavsett detta, är det kriterier man bör följa eller inte?
          </note>
          <note type="speaker">
            Anf. 89 Närings- och innovationsminister MIKAEL DAMBERG (S):
          </note>
          <note>
            Herr talman! Svara på Riksrevisionens rapport kommer jag att
            göra enligt praxis och till riksdagen, som jag förklarade i mitt
            interpellationssvar. Vi ska inte föregå det helt och hållet.
          </note>
          <note>
            För att börja med värdeskapandet: Jag vet att Mod eraterna nu
            driver kravet på no- go-zoner. Lite skämtsamt sagt är det nästan
            så att jag känner att vi skulle ha no- go-zoner när det gäller
            borgerliga regeringars ansvarstagande för statliga bolag efter
            både Nuonhaveriet och det haveri som jag nu behöver hantera i
            Postnord.
          </note>
          <note>
            Nuonaffären, bara för att sätta detta i perspektiv, innebar nedskrivning
            ­ ar för statens del på 53 miljarder kronor. Det är ofattbart
            mycket pengar som svenska skattebetalare har gått miste om. Men
            inte bara det. De stora nedskrivningarna präglar fortfarande Vattenfalls
            balansräkning och ekonomiska verksamhet. Tänk om Vattenfall inte
            hade gjort den här affären utan kunde ha valt att använda den
            ekonomiska styrkan till att investera snabbare i det förnybara,
            vilket man nu vill göra. Det är klart att det spelar stor roll
            också hur man förvaltar bolagen, om man är långsiktig och har
            klok ägarstyrning.
          </note>
          <note>
            Ett annat högaktuellt exempel är Postnord. Mitt parti var motståndare
            till den sammanslagning som genomfördes därför att vi tyckte att
            underla ­ get var för dåligt. Nu visar det sig att prognoserna
            för sammanslagningen var rent hittepå. Brevvolymerna i Danmark
            skulle minska med mellan 4 och 5 procent. Redan andra året minskade
            de med 9 procent och året efter med 10 procent. Dessutom har den
            danska verksamheten särliga villkor som gör att de som ska sägas
            upp i Danmark nu ska få tre årslöner utan att behöva jobba. Det
            är klart att det finns en jätterisk att underskotten i Dan ­ mark
            nu vältras över på Sverige – och det aktieägaravtalet, den konstruk
            ­ tionen, var Edward Riedls regering med och byggde.
          </note>
          <note>
            Det är klart att man också måste ta ansvar för förvaltandet av
            de statliga bolagen. Det har vi gjort. Vi har också stramat upp
            ägarstyrningen av de statliga bolagen så att vi har skriftlig
            kommunikation med bolagen. Om bolagen vill genomföra en större
            affär ska de inkomma skriftligt till reger ­ ingen och regeringen
            svara skriftligt så att vi efteråt kan följa upp vad som har hänt
            men också utkräva ansvar. Det är rimligt att man har en sådan
            ordning, så jag tycker att vi är duktigare på ägarstyrning. Vi
            ser mer seriöst på det än den tidigare regeringen gjorde, i alla
            fall i de här konkreta fallen.
          </note>
          <note>
            När man talar om SAS kan man såklart ta enskilda exempel i bolaget.
            Vi vet ju alla här i kammaren att riksdagen har beslutat att det
            finns ett bemyndigande för regeringen att minska eller helt upphöra
            med ägandet i SAS. Jag har också sagt offentligt att jag tycker
            att staten, som är en stor ägare i SAS, ska vara en ansvarsfull
            ägare när den är ägare men att den inte är en långsiktig ägare
            av SAS. Över tid kommer vi att pröva vårt ägande i SAS på basis
            av den ekonomiska situationen i bolaget och på marknaden men också
            pröva om bolaget är i rätt position för att man ska kunna göra
            en försäljning av aktierna i SAS.
          </note>
          <note>
            Det är ett exempel. Det är också viktigt att säga att riksdagen
            inte har gett ett oändligt carte blanche till vilken regering
            som helst att sälja. Riksdagen har fattat beslut om vilka bemyndiganden
            som finns för regeringen att sälja enskilda bolag, och det är
            självklart att regeringen både lyssnar på och rättar sig efter
            riksdagens beslut.
          </note>
          <note type="speaker">
            Anf. 90 EDWARD RIEDL (M):
          </note>
          <note>
            Herr talman! Ministern sa i ett tidigare inlägg att han inte
            har någon privatiseringsagenda. Det är intressant att höra att
            näringsministern ändå kan tänka sig att sälja SAS och att vi inte
            ska vara långsiktiga ägare där.
          </note>
          <note>
            Det är just det som är det intressanta. Det är också där riksdagens
            kriterier för hur ägandet ska se ut kommer in, det vill säga vad
            som ska ligga till grund för att staten ska vara ägare i ett bolag.
            Därför är det intressant, och därför kan man föra den diskussionen.
            Någonstans kan alltså ministern åtminstone tänka sig att sälja
            saker.
          </note>
          <note>
            Sedan, herr talman, vill jag bara stanna upp vid en sak. Det
            lades ned mycket tidigare, men jag skrev så här i mitt eget block:
            Är socialdemokrater bättre förvaltare av statliga bolag än andra
            regeringar? Sedan tog ministern upp just detta. Han tyckte faktiskt
            att socialdemokrater var bättre.
          </note>
          <note>
            Låt oss ta ett exempel. I tider av faktaresistens är ju fakta
            väldigt spännande. Vi tittar på Vattenfall. Då lyfts Nuon ofta
            fram. Vi kan titta på resultaten eller rättare sagt nedskrivningarna
            i Vattenfall, på när de har gjorts över tid under blå regeringar
            och under röda regeringar. Jag är nyfiken på om ministern vet
            svaret. Jag vet svaret och kan säga det; ministern får hålla för
            öronen om han vill. Nedskrivningarna har varit lika stora i tider
            med röda regeringar som i tider med blå regeringar – Nuon inkluderat.
          </note>
          <note>
            Då är frågan: Är socialdemokrater bättre? Nej, det är nog helt
            enkelt så att politiker inte är de bästa företagarna. Även om
            näringsministern verkar ha uppfattningen att han är en väldigt
            duktig företagare är det sällan på det sättet att politiker är
            de bästa företagarna.
          </note>
          <note>
            Det är mot den bakgrunden de här kriterierna är intressanta.
            Då är min undran: Är riksdagens kriterier bra? Bör de följas?
          </note>
          <note type="speaker">
            Anf. 91 Närings- och innovationsminister MIKAEL DAMBERG (S):
          </note>
          <note>
            Herr talman! Jag tycker att det är intressant att diskutera Vattenfall
            med tanke på de nedskrivningar som har gjorts där på grund av
            en affär som många varnade för. Vi ställde frågan om det verkligen
            var klokt att köpa den här nederländska verksamheten, byggd på
            fossilkraft, i det skifte som vi stod inför. Den förra regeringen
            gick vidare med det, och det har kostat 53 miljarder i nedskrivningar.
          </note>
          <note>
            Vi vet alla att när nedskrivningar görs, då görs de på grund
            av sänkta priser på marknaden. Affärerna kan alltså ha gjorts
            vid olika tidpunkter, och nedskrivningarna kommer i ett läge då
            priserna sjunker. Det gäller att göra en koppling mellan vilka
            affärer som har varit bra, vilka affärer som har varit dåliga
            och vad som bygger värde över tid.
          </note>
          <note>
            Jag tycker att den senaste regeringsperioden visar att ni med
            både Postnordsammanslagningen och Nuonaffären kring Vattenfall
            gjorde ett antal riktiga felskär i ägarstyrningen av bolag, som
            har kostat på mycket.
          </note>
          <note>
            Jag konstaterar också att jag kommer att svara på skrivelsen
            enligt gällande praxis men att Moderaterna i alla fall varit väldigt
            tydliga i denna debatt: Apoteket och Bilprovningen ska säljas
            ut. Jag kan inte tolka det på något annat sätt än att det var
            slutsatsen av argumentationen. Jag ser fram emot valrörelsen,
            när vi kan diskutera dessa frågor.
          </note>
          <note>
            Överläggningen var härmed avslutad.
          </note>
          <note>
            § 20 Svar på interpellation 2016/17:298 om kvinnors arbetsrelaterade
            sjukfrånvaro
          </note>
          <note type="speaker">
            Anf. 92 Socialförsäkringsminister ANNIKA STRANDHÄLL (S):
          </note>
          <note>
            Herr talman! Katarina Brännström har frågat mig vilka åtgärder
            jag avser att vidta för att minska kvinnors arbetsrelaterade sjukfrånvaro.
          </note>
          <note>
            En prioriterad uppgift för mig och regeringen har varit att hejda
            den ökande sjukfrånvaron bland kvinnor. För att möta detta krävs
            åtgärder på många olika områden. Regeringen har ett brett åtgärdsprogram
            som börjar ge resultat. Antalet nya sjukfall ökar inte längre,
            och de sjukfall som påbörjas avslutas tidigare. För mig är det
            nu viktigt att följa upp och , när det behövs , utveckla åtgärdsprogrammet.
          </note>
          <note>
            För regeringen är det särskilt viktigt att förebyggande åtgärder
            vidtas för ett hållbart arbetsliv innan en sjukskrivning behöver
            bli aktuell. Det är självklart viktigt att Arbetsmiljöverket har
            de resurser som krävs. Detta räcker dock inte. För att vi ska
            kunna komma till rätta med kvinnors arbetsrelaterade ohälsa behöver
            såväl arbetsgivare som de fackliga representanterna engageras.
          </note>
          <note>
            Regeringen erbjöd därför parterna på arbetsmarknaden att komma
            överens om åtgärder för att minska sjukfrånvaron på arbetsplatserna,
            vilket de också gjorde. I augusti 2016 inkom parterna med en för
            respektive sektor partsgemensam avsiktsförklaring i syfte att
            nå friskare arbetsplatser.
          </note>
          <note>
            Min bedömning är att de aviserade åtgärderna kommer att förbättra
            anställdas möjligheter att återgå i arbete. Dessutom kommer den
            psykosociala arbetsmiljön att bli bättre. Vi kommer att få friskare
            arbetsplatser, som inte genererar sjukskrivningar. Glädjande är
            att den kommunala och landstingskommunala sektorn har kommit särskilt
            långt i sin planering. Det är inom denna sektor som en stor del
            av de kvinnor som i dag är sjukskrivna har sin anställning. Jag
            avser att tillsammans med arbetsmarknadens parter följa upp det
            påbörjade arbetet.
          </note>
          <note>
            Jag vill också lyfta fram betydelsen av de nya föreskrifterna
            från Arbetsmiljöverket om organisatorisk och social arbetsmiljö.
            Föreskrifterna kommer att vara ett verktyg för att förebygga sociala
            och organisatoriska arbetsmiljörisker och tydliggöra ansvaret
            för dessa frågor. Parterna har i det dialogforum för arbetsmiljö
            som ordnas av Arbetsmarknadsdepartementet bekräftat bilden av
            att det har blivit ökat fokus på dessa frågor i och med de nya
            föreskrifterna.
          </note>
          <note>
            Viktigt i sammanhanget är också det resurstillskott på 10 miljarder
            kronor som har tillförts kommuner och landsting. De ökade resurserna
            till välfärden är särskilt betydelsefulla för de många kvinnor
            som arbetar i så kallade kontaktyrken. För dem innebär resurstillskottet
            fler kollegor, bättre arbetsmiljö och i förlängningen ett mer
            hållbart arbetsliv.
          </note>
          <note>
            Katarina Brännström nämner de långtidssjukskrivna. Det är viktigt
            att hålla i minnet att den bortre tidsgränsen innebar att statistiken
            över antalet långtidssjukskrivna blev missvisande. Långtidssjukskrivna
            registrerades under tiden i ALI som arbetslösa. När de återvände
            till sjukförsäkringen betraktades de som nya sjukfall. I själva
            verket hade individerna varit sjukskrivna i åratal. Borttagandet
            av den bortre tidsgränsen innebär att vi nu synliggör dessa individer
            och deras behov av stöd. Därigenom kan vi också vidta de åtgärder
            som krävs för att hjälpa dessa människor.
          </note>
          <note>
            Som jag nämnde har regeringens breda ansats redan fått effekt
            på sjukfrånvarons utveckling. Försäkringskassans prognoser visar
            att det finns goda förutsättningar för att nå de mål som regeringen
            har fastställt för sjukpenningtalet för 2020.
          </note>
          <note>
            Jag nöjer mig dock inte med det. Min målsättning är att vi får
            friskare arbetsplatser och en låg och stabil sjukfrånvaro över
            tid. Detta är fullt möjligt att åstadkomma med de åtgärder som
            regeringen vidtar och det arbete som nu bedrivs av arbetsmarknadens
            parter.
          </note>
          <note type="speaker">
            Anf. 93 KATARINA BRÄNNSTRÖM (M):
          </note>
          <note>
            Herr talman! Jag ska be att få tacka ministern för svaret. Jag
            tycker visserligen att det var ganska tunt avseende vilka verkliga
            åtgärder reger ­ ingen har vidtagit. Om inget görs åt de skenande
            kostnaderna för sjukskrivningarna kommer de om några år att vara
            ungefär lika stora som kostnaderna för försvaret.
          </note>
          <note>
            Sjukskrivningarna har sjunkit och stigit under en lång rad år,
            med dramatiska upp- och nedgångar, vilket är helt unikt för Sverige
            och inte kan förklaras på så många sätt. Vi ser nu en kraftig
            uppgång i ohälsotalen, och antalet långtidssjukskrivningar ökar,
            särskilt bland kvinnor.
          </note>
          <note>
            I svaret till mig kan jag inte utläsa vad regeringen gör. Arbetsmarkna
            ­ dens parter har erbjudits att komma med förslag, vilket man
            har gjort, men vad gör regeringen konkret? Det står att man har
            ett brett åtgärdsprogram, men inga exempel ges. Jag tycker faktiskt
            att det är tunt.
          </note>
          <note>
            Den växande psykiska ohälsan är en av våra stora samhällsutmaningar.
            Ofta – inte alltid – är den kopplad till hur det står till på
            jobbet. För många kan ett jobb vara en väg till att må bättre,
            men för andra är jobbet snarare orsaken till psykisk ohälsa.
          </note>
          <note>
            Sedan 2011 är just de psykiska sjukdomarna, främst stressrelaterade
            sjukdomar och depressioner, den vanligaste diagnosen för kvinnor.
            I längden genererar detta en högre frånvaro, med lägre pensioner
            och sämre ekonomi för dessa kvinnor. Detta borde, tycker jag,
            konkret utredas för att vi ska få svar på vilka åtgärder som faktiskt
            borde till.
          </note>
          <note>
            I slutet av 80-talet hade vi de högsta sjuktalen: i genomsnitt
            25 sjukdagar per person och år. Men ingen kan få oss att tro att
            man var fyra gånger sjukare i slutet av 80-talet än 2010. Däref
            ter har det gått upp och ned. I goda tider har fler varit sjukskrivna.
            Under socialdemokratiska regering ­ ar har fler varit sjukskrivna.
            Och det är klart att själva försäkringens utformning har betydelse
            för hur många som är sjukskrivna.
          </note>
          <note>
            Hos offentliga arbetsgivare, där politiker är med och styr, borde
            man kunna förvänta sig ett bättre resultat när det gäller att
            förebygga sjukfrånvaro. Men sjukfrånvaron har faktiskt ökat med
            75 procent de senaste fem åren. Det är ett stort misslyckande
            för regeringen och för politiker runt om i vårt land.
          </note>
          <note>
            Det mål som regeringen har satt upp är på max nio sjukdagar,
            och det har ju redan spräckts. Försäkringskassans prognoser visar
            att det till och med kan gå upp till tolv dagar 2020, så det ministern
            skrev i sitt svar stämmer inte riktigt. Då blir den årliga kostnaden
            44 miljarder, i linje med försvarskostnaderna.
          </note>
          <note>
            Det har kommit några förslag från regeringen som man har fått
            backa på, till exempel förslaget om medfinansiering. Det skulle
            göra att många kanske inte ens skulle få det jobb de drömmer om.
          </note>
          <note>
            Det som är viktigt är rehabiliteringskedjan och hur Försäkringskassan
            bedömer arbetsförmågan. Man måste fokusera på de branscher och
            arbets ­ givare som är sämst, och tyvärr är det offentliga riktigt
            dåligt. Jag tror att det är viktigt att tydliggöra arbetsgivarnas
            ansvar, och jag ser inte att reger ­ ingen har några riktigt bra
            exempel. Men det kanske finns något som kommer fram i de ytterligare
            svar som ministern ska ge.
          </note>
          <note type="speaker">
            Anf. 94 Socialförsäkringsminister ANNIKA STRANDHÄLL (S):
          </note>
          <note>
            Herr talman! Tack, Katarina Brännström, för interpellationen,
            som mycket riktigt pekar på något väldigt viktigt ! Detta är,
            och har sedan reger ­ ingen tillträdde varit, en av våra tre högst
            prioriterade frågor.
          </note>
          <note>
            När jag tog över som socialförsäkringsminister hösten 2014 hade
            sjuktalen under den borgerliga regeringens tid stigit med 55 procent
            från 2010 till 2014. Samtidigt hade den borgerliga regeringen
            utförsäkrat 110 000 personer medan prövningarna vid de tidiga
            tidsgränserna i rehabiliteringskedjan, vid 90- och 180-dagarsgränsen,
            hade sjunkit med 50 procent. Kostnaderna hade under samma tidsperiod
            stigit från 21 miljarder till närmare 40 miljarder när jag tog
            över som socialförsäkringsminister.
          </note>
          <note>
            Regeringen tillsatte hösten 2005 ett väldigt kraftfullt arbete
            i Reger ­ ingskansliet. Hösten 2015 lanserade vi ett brett åtgärdspaket
            med 25 olika åtgärder på sju olika områden, varav alla 25 nu är
            implementerade. Det är åtgärder som riktar sig till arbetsgivare,
            Arbetsmiljöverket, Försäkringskassan och hälso- och sjukvården
            och som också hösten 2016 har resulterat i att vi nu har fått
            tre överenskommelser på plats med samtliga fack och arbetsgivare
            på den svenska arbetsmarknaden, med fokus på att förbättra det
            förebyggande arbetet på våra arbetsplatser och den arbetsplatsnära
            rehabiliteringen.
          </note>
          <note>
            Detta gedigna arbete, som regeringen har påbörjat och nu fortsätter,
            har resulterat i att sjukfrånvaron i Sverige inte längre ökar
            utan har stabiliserats under det senaste året. Dessutom sjunker
            nu varaktigheten när det gäller längden på sjukfallen. För ett
            år sedan låg prognosen för antalet sjukpenningdagar år 2020 på
            12,4. Den senaste prognos jag nu har mottagit från Försäkringskassan,
            ett år senare, ligger nu på 10 sjukpenningdagar år 2020, d et
            vill säga en dag över det mål som regeringen har till 2020. Precis
            som jag skriver i mitt svar är jag därför ganska övertygad om
            att vi kommer att nå regeringens mål med utgångspunkt i det åtgärdspaket
            som vi nu har vidtagit. Vi har alltså brutit den negativa utvecklingen.
          </note>
          <note>
            Som Katarina Brännström så noga påpekar är detta en problematik
            vi har haft i Sverige under närmare tre decennier. Oavsett vilken
            regering som har suttit vid makten har man, kan vi säga, inte
            varit glad när man har b livit sittande med denna svarte petter.
          </note>
          <note>
            Det finns en väldigt komplex bakgrund till de kraftiga upp- och
            nedgångarna. Det är också därför som regeringens målsättning inte
            bara är att vi ska nå ett sjukpenningtal på 9,0 till år 2020 utan
            att vi också ska lyckas vidta sådana åtgärder att vi över tid
            kan få ett lågt och stabilt sjukpenningtal i Sverige, för det
            gynnar alla. Det gynnar politiken. Det gynnar inte minst de enskilda
            personer som drabbas av ohälsa och frånvaro, och det gynnar också
            de svenska arbetsgivarna, som får en mer stabil situation visavi
            medarbetarna ute på arbetsplatserna.
          </note>
          <note>
            Jag delar också Katarina Brännströms ståndpunkt att de arbetsgivare
            som verkar inom välfärden, oavsett om det är offentliga arbetsgivare,
            som ju är de största bovarna i de här sammanhangen, eller privata
            välfärdsverksamheter, måste bli mycket bättre på att arbeta förebyggande
            och bidra med en arbetsmiljö som inte gör människor sjuka. Där
            har regeringen gjort ganska stora satsningar som jag gärna återkommer
            till i nästa inlägg.
          </note>
          <note type="speaker">
            Anf. 95 KATARINA BRÄNNSTRÖM (M):
          </note>
          <note>
            Herr talman! Arbetsmiljöverkets roll i det hela är också ganska
            viktig. De har i uppdrag att ta fram kunskap samt att utveckla
            och genomföra särskilda insatser för att förbättra kvinnors arbetsmiljö.
            När alliansregeringen hade makten tillförde vi mycket pengar som
            var avsedda direkt för kvinnors arbetsmiljö. Fortfarande satsar
            vi i vår budget mer på detta än vad regeringen gör, vilket jag
            tycker är väldigt bra. Det måste till kunskap, och orsakerna måste
            utredas, så att man vet vad man måste göra. Det kan ju inte vara
            så att vi i Sverige är så mycket sjukare än andra. Det tror ingen
            på.
          </note>
          <note>
            Vi vill även komplettera med en kraftig förstärkning av rehabiliteringsgarantin,
            också där med 150 miljoner. Vi tror att det är viktigt att just
            rehabiliteringen, som måste ske i samråd mellan försäkringskassa,
            arbetsgivare och arbetstagare, kan ske i ett tidigare stadium
            och på ett tydligare sätt. Också forskning och utveckling måste
            få pengar, vilket vi har avsatt medel till.
          </note>
          <note>
            Men vi kan inte komma bort från att borttagandet av den bortre
            gränsen för sjukskrivning fick sjukskrivningarna att rasa iväg.
            Ministern säger att man har synliggjort individerna och kan utreda
            deras behov. Men Försäkringskassans resurser är ju inte oändliga,
            och detta kommer att kosta oerhört mycket pengar. På fem år har
            utgifterna för sjukpenningen fördubblats från 16 miljarder år
            2010 till nästan 32 miljarder år 2016. Det är självklart att vi
            inte kan hålla på så.
          </note>
          <note>
            Det är viktigt att man tar detta på allvar. Jag tycker att jag
            ser för få exempel på att regeringen gör det, även om nu ministern
            säger att det är topp 3 i prioritering. Jag vill se fler exempel
            på vad regeringen gör.
          </note>
          <note>
            Eller man kanske är oförmögen att hitta rätt åtgärder? Det kan
            naturligtvis bli obekväma åtgärder. Vi ser visserligen vissa protester
            nu där människor inte tycker sig få den sjukskrivning de behöver.
            Det är klart att det har skett en viss uppstramning, och det tror
            jag behövs.
          </note>
          <note>
            När det gäller målsättningen friskare arbetsplatser tycker jag
            att det blir mycket prat, men jag tror tyvärr att det blir för
            lite resultat och att det tar alldeles för lång tid. Ibland behövs
            det verkligen tydliga och snabba besked om vad som ska gälla för
            att människors inställning till sjukskrivning ska förändras. Som
            jag sa visar statistiken att sjukskrivningstalen och kostnaderna
            stiger under goda tider, som vi har just nu. Det är inte bra.
            Jag hade gärna sett att vi hade fått fler goda exempel.
          </note>
          <note>
            Sedan var det naturligtvis magstarkt att ministern i tv sa att
            det var helt i sin ordning att sjukskrivningarna ökade så mycket.
            Jag tror att jag förstår vad ministern menade, men det lät inte
            särskilt bra. Det är ju inte i sin ordning att människor är väldigt
            sjukskrivna. Något måste göras åt det. Det krävs kraftfulla åtgärder.
          </note>
          <note>
            Jag roade mig med att titta på den önskelista som parterna kom
            fram med. Man ville stärka kompetensförsörjningen till företagshälsovården
            och få en samordning och utvärdering. Över huvud taget hade man
            förväntningar på insatserna hos företagshälsovården, och man ville
            ha ökade möjligheter att studera med rehabiliteringspenning med
            mera. Det finns många goda förslag som regeringen borde kunna
            ta upp.
          </note>
          <note type="speaker">
            Anf. 96 Socialförsäkringsminister ANNIKA STRANDHÄLL (S):
          </note>
          <note>
            Herr talman! Tack, Katarina Brännström! Jag vill återigen upprepa
            att sjuktalen rasade iväg med 55 procent under den borgerliga
            regeringens sista mandatperiod. Ökningen har visserligen fortsatt
            under den regering som nu sitter, men vi har under det senaste
            året stabiliserat ökningen i sjukförsäkringen. Sjuktalen ökar
            inte längre, utan vi har en stabil nivå och förväntar oss också
            att under det här året se sjuktalen vända nedåt. Trots att Katarina
            Brännström säger att sjuktalen brukar öka i goda tider har alltså
            regeringen med de åtgärder som vi har vidtagit lyckats bryta denna
            kurva.
          </note>
          <note>
            Längden på sjukfallen har nu också stabiliserats och minskar
            faktiskt. Jag måste alltså rätta dig, Katarina Brännström, när
            du ganska svepande säger att sjuktalen fortsätter att rasa iväg,
            för det är inte sant. Detta är också ett resultat av det åtgärdspaket
            som regeringen lanserade för ett och ett halvt år sedan. Vi ser
            att det ger resultat, bland annat den kvarts miljard årligen som
            vi tillför Försäkringskassan för att stärka prövningarna i rehabiliteringskedjan
            med de tidiga tidsgränserna. Dessa prövningar minskade med 50
            procent under den borgerliga regeringens sista mandatperiod och
            har nu ökat till att återigen ligga på över 80 eller närmare 90
            procent, vilket innebär att människors arbetsförmåga prövas i
            högre grad, och i högre grad kommer människor också tillbaka i
            arbete.
          </note>
          <note>
            När vi talar om att långtidssjukskrivningarna ökar måste jag
            vara väldigt tydlig och säga att den ökning som vi nu ser till
            stor del beror på att vi har tagit bort den bortre tidsgränsen.
            Därmed synliggör vi de sjukfall som under den borgerliga regeringens
            experimenterande med den bortre tidsgränsen har åkt ut ur försäkringen
            och kommit in igen som nya sjukfall. Det handlar om 16 000 individer,
            vilket alltså motsvarar den siffra på antalet långtidssjukskrivna
            som Försäkringskassan nu redovisar.
          </note>
          <note>
            Vi leker inte med statistiken längre, utan nu ser vi långtidssjukskrivningarna.
            Under de år då den bortre tidsgränsen var i kraft hade vi 16 000
            personer som snurrade ut och in i försäkringen två till tre gånger.
          </note>
          <note>
            Dessa människor är människor som har varit sjukskrivna i sammanlagt
            över fem år men som gång på gång har åkt ur försäkringen och skrivits
            in igen som nya sjukfall. Nu ser vi dem. Det är inte en lek med
            statistik. Därför sitter jag i Agenda och säger: Nu är det bra
            att vi ser de här sjukfallen, för det innebär att vi kan vidta
            åtgärder och insatser som är rätt för de här människorna. En del
            kommer säkert att prövas för sjukersättning, och en del kommer
            säkert att ha en möjlighet att komma tillbaka till hälsa och arbete.
            Regeringen gör också sådana satsningar.
          </note>
          <note>
            Jag blir lite förvånad när du säger att vi inte vidtar några
            åtgärder när vi under de senaste två åren har implementerat det
            kanske bredaste åtgärdspaketet i modern tid i sjukförsäkringen.
            Jag hinner inte på den tid jag har här stå och räkna upp alla
            25 åtgärder – detta har dessutom under hösten, i budgetpropositionen
            för 2017, kompletterats med ytterligare åtgärder – som regeringen
            nu håller på att genomföra. Men allting ligger på reger ­ ingens
            hemsida. Katarina Brännström har alla möjligheter att läsa där.
            Annars återkommer jag gärna till Katarina Brännström i ytterligare
            en interpellationsdebatt och redogör mer i detalj för de olika
            åtgärderna när vi har mer tid.
          </note>
          <note>
            Jag tror att det är viktigt att vi har en seriös debatt om detta,
            för det handlar om riktiga människor som vi inte ska gömma i statistik.
            Vi ska se till att stötta människor tillbaka till hälsa och arbete.
          </note>
          <note type="speaker">
            Anf. 97 KATARINA BRÄNNSTRÖM (M):
          </note>
          <note>
            Herr talman! Ministern säger att den bortre tidsgränsen är orsaken
            till den kraftiga ökningen av antalet långtidssjukskrivna och
            att det är bra att man synliggör de sjukskrivna.
          </note>
          <note>
            Låt mig få påminna om något när det gäller borttagandet av den
            bortre gränsen! Sverige är helt unikt och ensamt om detta. Det
            finns inga andra länder som har en evighetslång sjukskrivning.
            Vad är det som är bra med just den metoden? Det finns ingenting
            som tyder på det. Det är märkligt att vi ska tro att vi ska vara
            de mest sjukskrivna, att vi ska vara det i all evighet och att
            det är just den modellen som är den bästa för att synliggöra de
            sjuka.
          </note>
          <note>
            Det kanske är precis tvärtom. Det kanske är detta som gör att
            så många människor är sjukskrivna. Vad är det man inte gör i England
            eller i Tyskland eller i andra länder som faktiskt har gränser
            för hur länge människor får vara sjukskrivna och där det också
            ställ s högre krav på arbetsgivare? I Sverige är det 14 dagar
            i sjuklön. I övrigt har man inget större ansvar. Det är kanske
            helt fel modell. Det tror jag i alla fall. Jag tror att arbetsgivarna
            måste ta ett större ansvar.
          </note>
          <note>
            Jag tycker att det är ett misslyckande att man tog bort tidsgränsen.
            Det är ett misslyckande att kostnaderna rasar iväg på det här
            sättet. Framför allt drabbar detta enskilda människor som inte
            mår väl, och det drabbar dessa kvinnor, som kommer att få lägre
            pensioner och allt vad som hör till det. Jag tror varken ministern
            eller jag vill ha det resultatet. Jag tror att det krävs kraftfulla
            åtgärder. Jag hoppas på att de kommer och att vi får se dem.
          </note>
          <note>
            Jag ska be att få tacka för debatten. Det är viktiga frågor.
            Det kanske blir någon ytterligare debatt – vem vet?
          </note>
          <note type="speaker">
            Anf. 98 Socialförsäkringsminister ANNIKA STRANDHÄLL (S):
          </note>
          <note>
            Herr talman! Katarina Brännström! Jag delar synpunkten att det
            här är otroligt viktiga frågor, inte minst för alla de kvinnor
            som drabbas av sjukskrivning. Jag är också helt överens med Katarina
            Brännström om att arbetsgivarna har ett stort ansvar. Inte minst
            visar forskning och studier att det är tidigt i sjukfall, i samråd
            med arbetsgivarna och med möjlighet att anpassa arbetet på arbetsplatsen,
            som vi har störst möjlighet att få tillbaka människor till hälsa
            och arbete. Det räcker att du kommer tre månader in i en heltidssjukskrivning
            för att sannolikheten att du ska komma tillbaka till arbetsmarknaden
            ska minska med 70 procent.
          </note>
          <note>
            Det är därför som vi i regeringen i det åtgärdspaket som vi har
            lagt fram och i det arbete som vi nu har med arbetsmarknadens
            parter trycker väldigt hårt på tidiga insatser. Det handlar också
            om satsningar på samverkan mellan arbetsgivare, hälso- och sjukvård,
            Försäkringskassan och individen för att man snabbt ska komma tillbaka.
          </note>
          <note>
            En av de 25 åtgärderna är att vi har förändrat det försäkringsmedicinska
            beslutsstödet. Det innebär att det sedan årsskiftet just för psykiatriska
            diagnoser rekommenderas betydligt kortare sjukskrivningstider
            och deltidssjukskrivning, vilket jag tror är viktigt. Nu handlar
            det om att få hälso- och sjukvården att använda sig av detta,
            så att människor inte ska behöva gå in i långa heltidssjukskrivningar.
          </note>
          <note>
            Däremot är det så här när det gäller den bortre tidsgränsen:
            Det visade sig att 2 procent av dem som blev utförsäkrade kom
            tillbaka till arbetsmarknaden. Mellan 70 och 80 procent snurrade
            runt i försäkringen. Jag tror inte att det är där vi ska fokusera,
            Katarina Brännström. Jag tror att vi ska fokusera mer på friska
            arbetsplatser och se till att människor inte går in i långa sjukskrivningar.
            Och för dem som av en eller annan anledning har hamnat där ska
            det finnas adekvat stöd och hjälp. Men vi ska förhindra så många
            som möjligt från att hamna där. Det är min bestämda åsikt.
          </note>
          <note>
            Tack så mycket för en bra debatt!
          </note>
          <note>
            Överläggningen var härmed avslutad.
          </note>
          <note>
            § 21 Svar på interpellation 2016/17:270 om bostäder till nyanlända
          </note>
          <note type="speaker">
            Anf. 99 Statsrådet PETER ERIKSSON (MP):
          </note>
          <note>
            Herr talman! Lotta Finstorp har frågat mig om jag har tagit del
            av de förslag till punkter för att möjliggöra fler bostäder för
            nyanlända som Sveriges Kommuner och Landsting, SKL, har redovisat
            samt vad jag avser att vidta för åtgärder med anledning av förslagen.
          </note>
          <note>
            På den första frågan är svaret ja. Inom Regeringskansliet pågår
            ett aktivt arbete med att bereda flera förslag av just den innebörd
            som SKL lyfter fram. Flera av förslagen syftar inte enbart till
            att förbättra bostadssituatio ­ nen för nyanlända utan även till
            att skapa en bättre balans på bostadsmarknaden som helhet. Jag
            vill här nämna några av de förslag som vi arbetar med inom mitt
            och näraliggande ansvarsområden.
          </note>
          <note>
            Som ett led i den blocköverskridande migrationsöverenskommelsen
            har regeringen den 16 februari beslutat om lagrådsremissen Undantag
            från vissa bestämmelser i plan- och bygglagen vid tillströmning
            av asylsökan ­ de . I den föreslås att regeringen ska bemyndigas
            att meddela föreskrifter om undantag från plan- och bygglagen
            för att boenden för asylsökande snabbt ska kunna anordnas under
            en begränsad inledande tid.
          </note>
          <note>
            Regeringen har också den 9 februari beslutat om lagrådsremissen
            Tidsbegränsade bygglov för bostäder . Denna innehåller förslag
            till en särskild reglering i plan- och bygglagen om tidsbegränsade
            bygglov för bostäder. Syftet med förslagen är att göra det möjligt
            att under vissa omständigheter använda tillfälliga bostäder som
            komplement till permanent byggnation.
          </note>
          <note>
            Den 17 januari i år beslutade regeringen att tillkalla en utredare
            som ska se över systemet med kreditgarantier för bostadsbyggande.
            Syftet är att skapa förbättrade förutsättningar för ny- och ombyggnad
            av bostäder. Uppdraget ska slutföras senast den 1 november i år.
          </note>
          <note>
            Regeringen har vidare den 26 januari i år gett Statskontoret
            i uppdrag att göra en analys av hur privatbostadsuthyrningen fungerar
            och lämna förslag på möjliga åtgärder i syfte att effektivisera
            utnyttjandet av det befintliga bostadsbeståndet. Utredningen ska
            slutföras den 30 juni i år.
          </note>
          <note>
            En promemoria, Återbostadisering , har också utarbetats inom
            departementet, och den har varit ute på remiss till den 14 februari.
            Frågan bereds nu vidare i Regeringskansliet.
          </note>
          <note>
            För att åstadkomma ett ökat bostadsbyggande på statens fastigheter
            beslutade regeringen den 26 januari i år att tillkalla en förhandlingsperson
            som ska studera både mark som ägs av staten direkt och mark som
            ägs av bolag med statligt ägande. Utredaren ska slutred ovisa
            uppdraget den 15 februari 2018.
          </note>
          <note>
            Vad avser frågan om riksintressen kan jag nämna att Riksintresseutredningens
            slutbetänkande nu är ute på remiss till den 28 februari.
          </note>
          <note>
            I bullerfrågan har Boverket i december 2016 kommit in med en
            rapport som bland annat anger att en ändring av riktvärdena enligt
            det tidigare remitterade förslaget inte bedöms möjliggöra fler
            bostäder. Det kan dock enligt Boverket finnas anledning att göra
            vissa andra justeringar och förtydliganden i trafikbullerförordningen.
            Boverket har för avsikt att återkomma med sådana förslag i samband
            med slutredovisningen av det nu pågående regeringsuppdraget i
            april.
          </note>
          <note>
            När det gäller frågan om strandskydd anger det bostadspolitiska
            paket som presenterades i somras att en utredning ska tillsättas
            med uppdrag att bland annat föreslå förändringar i LIS-regelverket
            i syfte att främja landsbygdsutvecklingen i områden med god tillgång
            till stränder. Regeringen vill se en levande landsbygd samtidigt
            som ett attraktivt landskap kan bevaras och värdefulla naturvärden
            skyddas. Utformningen av det aktuella uppdraget pågår.
          </note>
          <note>
            Jag vill avsluta med att säga att jag är positiv till den agenda
            som SKL har utarbetat och som syftar till att skapa förbättrade
            möjligheter att tillgodose behovet av bostäder. Jag delar också
            SKL:s ambition att de förändringar av regelverket som bör ske
            ska komma till stånd utan onödigt dröjsmål.
          </note>
          <note type="speaker">
            Anf. 100 LOTTA FINSTORP (M):
          </note>
          <note>
            Herr talman! Tack, ministern, för svaret! Anledningen till att
            jag skrev interpellationen var att jag såg att SKL hade kommit
            överens brett politiskt om ett antal åtgärdspunkter utifrån den
            nya bosättningslagen från den 1 mars 2016 och att man har stora
            problem. Trots att man väldigt gärna vill ta emot nyanlända som
            blir kommunplacerade har man stora problem med att få till stånd
            bostäder, eftersom det finns många hinder och ledtiderna är långa.
            De förslag SKL har i sin skrivelse tycker jag är bra.
          </note>
          <note>
            Ministerns svar handlar bland annat om att regeringen vill se
            en levan ­ de landsbygd samtidigt som ett attraktivt l andskap
            kan bevaras etcetera. I dag har miljö- och jordbruksutskottet
            tillkännagivit för regeringen att strandskyddsreglerna måste förändras,
            bland annat därför att vi måste få till stånd mer byggnation,
            eftersom vi har en bostadsbrist i landet.
          </note>
          <note>
            Detta har S, MP och V gått emot, och det är väldigt olyckligt
            och anmärkningsvärt, för det rimmar ju illa med meningen om att
            man vill se en levande landsbygd. Då måste man också vara beredd
            att öppna upp för bostäder där vi kanske inte traditionellt sett
            har haft det. Att bygga med miljöhänsyn i dag går heller inte
            att jämföra med hur vi kanske gjorde på 60- och 70-talen. I dag
            finns det sådana lösningar, så för att få till stånd den byggnation
            som krävs måste vi också vara beredda att hitta nya lösningar
            och vara pragmatiska.
          </note>
          <note>
            Den nya bosättningslagen blir per automatik väldigt intressant
            i förhållande till hur bostadssituationen ser ut i Sverige. Plötsligt
            kommer det väldigt många människor som ska in på bostadsmarknaden.
            Många av de förslag som ministern nämner här tar höjd för detta,
            men jag tror inte att vi kan trampa runt i samma hjulspår, utan
            vi måste tänka mycket nyare och öppnare.
          </note>
          <note>
            I helgen hörde jag dessutom att många kommuner nu får ett minskat
            antal nyanlända. De vill gärna ta emot fler kommunplacerade, men
            bostäder saknas. Det handlar framför allt om Norrlands inland,
            där det finns m ånga vattendrag och sjöar, och då lägger strandskyddsreglerna
            en våt filt över marker där man inte får bygga.
          </note>
          <note>
            Det finns alltså mycket här som man kan diskutera för att underlätta
            att ta fram fler bostäder.
          </note>
          <note>
            Länsstyrelserna har från den 1 juli 2016 fått 10 miljoner för
            att stödja kommunernas arbete med att förmedla eller på annat
            sätt underlätta uthyrning av privatpersoners bostäder. En av mina
            frågor är vilken effekt detta har gett. Har det gett någon effekt?
            Hyr människor ut sina bostäder, eller hur ser det ut?
          </note>
          <note>
            När det gäller pragmatismen har jag ett exempel bland annat från
            Strängnäs kommun. Där har man en väldigt stor inflyttning, eftersom
            det ligger storstadsnära, det är lätt att pendla och så vidare.
            Där dammsuger man nu allt som finns på hyresmarknaden för att
            kunna ta emot de 93 personer som är kommunplacerade. Anser ministern
            att bosättningslagen har fått önskad effekt?
          </note>
          <note type="speaker">
            Anf. 101 Statsrådet PETER ERIKSSON (MP):
          </note>
          <note>
            Herr talman! Jag börjar bakifrån med att säga att jag anser att
            bosättningslagen fungerar utmärkt. Den har verkligen visat sig
            göra skillnad. De flesta som kommer som nyanlända till Sverige
            skaffar sig en bostad själva på olika sätt, men en mindre del
            har skett genom den nya bosättningslagen. I de redovisningar och
            utvärderingar som vi har sett hittills är det alldeles uppenbart
            att det är betydligt fler kommuner som nu tar emot, och många
            av de kommuner som tidigare nästan inte alls tog emot nyanlända
            har gjort det det senaste året.
          </note>
          <note>
            Jag är alltså av den bestämda åsikten att bosättningslagen har
            fungerat bra. Naturligtvis skulle man kunna önska sig att ännu
            lite fler, ja, alla kommuner ställer upp och tar sitt ansvar.
            Så har det inte riktigt varit, men de allra flesta gör det, och
            jag tycker att man kan vara ganska stolt över att de svenska kommunerna
            verkligen har ökat sina ambitioner på det här området.
          </note>
          <note>
            Kommunerna tar även i mycket större utsträckning än tidigare
            fram detaljplaner och ser till att det finns mark som kan bebyggas,
            och detta är en viktig orsak till att vi nu har ett mycket högre
            byggande än under den förra mandatperioden. Byggandet är mer än
            fördubblat mot hur det var tidigare, och till syvende och sist
            är det ändå om vi klarar av att bygga i den takt och omfattning
            som behövs som avgör om människor har någonstans att bo.
          </note>
          <note>
            De svenska byggföretagen anstränger sig också mycket mer än tidig
            ­ are. Det är till och med så att de i dag har brist på folk när
            det gäller bostadsproduktionen. Man uppskattar inom industrin
            att vi kanske skulle behöva 40 000 personer till för att klara
            av de byggnadsprojekt som man åtar sig. I dag jobbar många övertid
            för att man ska klara av det.
          </note>
          <note>
            Jag kan hålla med om att vi skulle behöva tänka mer nytt och
            större. Dock är strandskyddet det enda egentliga och konkreta
            som Lotta Finstorp tar upp, och det är knappast någon ny fråga.
            Jag tror att föregående reger ­ ingar jobbade med frågan under
            alla sina åtta år utan att lyckas komma med något vidare bra förslag,
            och detta är skälet till att vi återigen tar ett omtag i den frågan
            och ska försöka göra det som den förra regeringen inte lyckades
            med.
          </note>
          <note>
            När det gäller det tillkännagivande som jag tror att interpellanten
            hänvisar till där S, MP och V går emot sker det med hänvisning
            till att detta arbete redan pågår, så det är det som deras reservation
            syftar till.
          </note>
          <note>
            När det gäller uthyrningen av privatbostäder, som det också fanns
            en fråga om, har vi gett ett särskilt uppdrag till Statskontoret,
            men det är också så att de 10 miljonerna har börjat få effekt.
            Det finns ett antal kommuner som nu tar ansvar genom att ha en
            bostadsförmedling gentemot de privata. Det fungerar, men det skulle
            kunna fungera ännu mycket bättre.
          </note>
          <note type="speaker">
            Anf. 102 LOTTA FINSTORP (M):
          </note>
          <note>
            Fru talman! Det brinner i knutarna, om man säger så, eftersom
            vi har en sådan akut bostadsbrist i och med att vi har fått så
            många nyanlända som nu ska kommunplaceras. Det jag tror har varit
            hindret under många år är att vi inte har en positiv flyttkarusell
            som man har i många andra länder och som innebär att när man är
            ung bor man på ett visst sätt och när man är äldre bor man på
            ett annat sätt.
          </note>
          <note>
            Något som jag tyckte var väldigt positivt som vi hade när alliansreger
            ­ ingen styrde var subventionen för trygghetsboende. Jag kommer
            från Sörmland, där det inte byggdes särskilt mycket, men när trygghetsboenden
            kom till frigjordes villorna, och då blev det en positiv flyttkarusell.
          </note>
          <note>
            Den subventionen togs bort av den nuvarande regeringen, så det
            vore bra om ministern kunde säga någonting om varför. Det är en
            utmärkt form. Flyttkaruseller kan man prata om i negativa ordalag,
            och i SKL:s skrivelse ser man det lite mer negativt. Men jag ser
            en flyttkarusell som någonting positivt om man gör det på ett
            bra sätt och om det finns attraktiva bostäder för varje skede
            i livet. I dag finns det snarare positiva inslag som gör att människor
            bor kvar i alldeles för stora lägenheter och villor.
          </note>
          <note>
            Jag såg nyligen en intervju med bostadsministern där han sa ungefär
            att äldre har gott om plats medan unga och familjer ofta har det
            trångt, och det är ju precis så det är. För att få en ökad rörlighet
            på bostadsmarknaden vill bostadsminister Peter Eriksson se en
            rejäl sänkning av reavinstskatten, som han i en intervju med Dagens
            Nyheter kallar för det största bekymret på skatteområdet just
            nu, men då gick regeringskamraten S direkt ut och höll inte med.
            Vad händer i den frågan? Kommer det något förslag?
          </note>
          <note>
            I utredningsbetänkandet SOU 2015:109 identifieras 39 kommuner
            där det på statlig mark finns en möjlighet till bostadsbyggande.
            Det tycker jag är väldigt intressant. Uppdraget bygger på att
            det finns ett behov av att möjliggöra avyttringar eller upplåtelse
            av statlig mark – ministern hade också det med i svaret. Det kan
            även finnas fastigheter inom statligt ägda fastighetsbolag som
            skulle kunna avyttras i syfte att nyttjas för bostadsbyggande.
          </note>
          <note>
            Vad händer där? SOU:n kom ju 2015.
          </note>
          <note type="speaker">
            Anf. 103 Statsrådet PETER ERIKSSON (MP):
          </note>
          <note>
            Fru talman! Vi fattar väldigt många beslut nu. Vid varje regeringssammanträde
            varje vecka fattar vi nya beslut på det här området. Det handlar
            delvis om att genomföra det bostadspaket som jag och Magdalena
            Andersson lade fram i juni i somras, bara några veckor efter det
            att jag hade tillträtt.
          </note>
          <note>
            Det fungerar i stor utsträckning bra, tycker jag. Vi levererar
            mängder av beslut. Vi har bland annat nyligen tillsatt en särskild
            förhandlingsperson – landshövdingen i Östergötland – som ansvarar
            för frågan om att sälja statlig mark för att kunna bidra till
            bostadsbyggande. Staten äger ju mark i många kommuner. Vi från
            staten kan om vi vill, menar jag, bidra även på det sättet till
            ett ökat byggande.
          </note>
          <note>
            Akademiska Hus är en statlig aktör på området som också kan bidra,
            om vi från staten vill och talar om det tydligt.
          </note>
          <note>
            Jag ser rörligheten som ett ganska stort problem i det svenska
            bostadsbeståndet. Det är för liten rörlighet. Vi skulle behöva
            vidta åtgärder för att öka den rörligheten och bidra till ett
            effektivare användande av bostadsbeståndet. Det kan vi göra på
            många olika sätt. Ett sätt är det stöd som vi från regeringen
            har infört för att bygga äldreboenden. Det tror jag är ganska
            bra.
          </note>
          <note>
            Som jag nämnde tidigare jobbar Statskontoret med en utredning
            som handlar om hur man i privatbeståndet ska ge ökade möjligheter
            till uthyrning av delar av lägenhet, bostad eller villa.
          </note>
          <note>
            Men när det gäller skatterna finns det i nget förslag från regeringen.
            I en intervju tidigare tog jag upp att det inte har gått åt rätt
            håll. Den borgerliga regeringen höjde ju skatterna under den förra
            mandatperioden, både räntan och nivån på reavinstbeskattningen.
            Det bidrar ju inte till en ökad rörlighet, men regeringen har
            förslag om att ändra på det området.
          </note>
          <note type="speaker">
            Anf. 104 LOTTA FINSTORP (M):
          </note>
          <note>
            Fru talman! Det är nog rätt att ta av många olika saker på smörgåsbordet
            för att försöka att hantera den bostadsbrist som vi har. Då gäller
            det att inte låsa in sig i heliga kor, utan man måste tänka mycket
            större och mer pragmatiskt, vilket jag tycker att ministern också
            gav uttryck för i det förra inlägget.
          </note>
          <note>
            Det finns så många onödiga hinder. Jag är inte ingenjör, men
            det verkar vara bättre att mäta buller inne i huset än utanför
            huset. Det finns en översyn från Boverket om bullerregler.
          </note>
          <note>
            Utifrån landet kan jag höra att man skulle kunna hjälpa till
            att minska bostadsbristen, men då finns det hinder av olika slag.
            Det hindrar även näringsverksamhet ute på landsbygden, och det
            gäller framför allt strandskyddsreglerna.
          </note>
          <note>
            Alliansregeringen försökte ju genomföra lättnader i strandskyddet.
            Det som då blev problematiskt var ju till exempel vattendiket
            i Dalarna. Det är fyllt ibland, men det ses som en vattenspegel,
            och då får man inte bygga närmare det än 300 meter. Det finns
            en del sådana ärenden som är absurda.
          </note>
          <note>
            Kan vi hitta möjliga lösningar på denna problematik tror jag
            att man kan få fram många fler bostäder. Jag vet att också regeringen
            vill att hela Sverige ska leva. I Norrlands inland finns det många
            kommuner som vill ta emot flera. Det är ett sätt att överleva
            att få fler människor att arbeta inom till exempel välfärden.
            Många unga flyttar därifrån, men de äldre blir kvar. Där måste
            det också gå att bygga och bo i attraktiva lägen, självklart med
            miljöhänsyn.
          </note>
          <note>
            Jag hoppas att översynen av LIS-områden och strandskyddsreglering
            ­ en kommer att innebära en stor förändring.
          </note>
          <note type="speaker">
            Anf. 105 Statsrådet PETER ERIKSSON (MP):
          </note>
          <note>
            Fru talman! Jag får tacka Lotta Finstorp för interpellationen.
            Det är naturligtvis väldigt viktigt att diskutera bostäder för
            nyanlända. Det har vi inte gjort för mycket. Framför allt borde
            vi kanske tidigare ha funderat mer på att bygga mer. Det gäller
            inte bara den förra regeringen utan också regeringen innan den.
          </note>
          <note>
            Vi har byggt upp en stor brist på bostäder i Sverige under lång
            tid. Det kommer inte att vara så lätt att lösa, utan det kommer
            att ta lång tid att komma till rätta med de problemen.
          </note>
          <note>
            Vi måste se på en mängd olika frågor. Det finns ingen enkel liten
            lösning som vi kan använda för att hantera detta. Det måste till
            en mängd åtgärder inom en rad olika områden.
          </note>
          <note>
            Överläggningen var härmed avslutad.
          </note>
          <note>
            § 22 Svar på interpellation 2016/17:287 om kopparnätet och nivån
            för samhällsomfattande tjänster
          </note>
          <note type="speaker">
            Anf. 106 Statsrådet PETER ERIKSSON (MP):
          </note>
          <note>
            Fru talman! Håkan Svenneling har frågat mig om jag avser att
            höja SOT-nivån, alltså nivån för samhällsomfattande tjänster,
            och vad jag avser att göra för att Telias nedstängning av kopparnätet
            endast ska ske i takt med att fullgoda alternativ byggs ut.
          </note>
          <note>
            Utbyggnaden av fibernäten och ökad mobiltäckning gör det möjligt
            att avveckla kopparnäten. Regeringen har visionen om ett helt
            uppkopplat Sverige , eftersom det skapar förutsättningar för att
            bo, leva och verka i hela landet.
          </note>
          <note>
            De nya målen i bredbandsstrategin innebär dels en ambitionshöjning
            till 2020 , då 95 procent bör ha tillgång bredband om 100 megabit
            per sekund , dels ett nytt mål till 2025. Det nya målet innebär
            att 98 procent bör ha tillgång till bredband om minst 1 gigabit
            per sekund i hemmet och på arbetet, resterande 1,9 procent bör
            ha tillgång till minst 100 megabit per sekund, och 0,1 procent
            – ungefär som där jag bor – bör ha tillgång till minst 30 megabit
            per sekund senast år 2025. Målen innebär också att senast år 2023
            bör alla ha tillgång till stabila mobila tjänster av god kvalitet
            där de normalt befinner sig.
          </note>
          <note>
            Samhällsomfattande tjänster är det minimiutbud av tjänster, exempelvis
            telefoni och funktionell tillgång till internet av viss angiven
            kvalitet, som ska vara tillgängliga för alla användare med rimliga
            krav till ett överkomligt pris. För närvarande innebär den funktionella
            tillgången till internet att en anslutning till internet ska vara
            utformad så att en slutanvändare som begär det kan ta emot data
            med en hastighet om lägst en megabit per sekund. Tillgången till
            en megabit per sekund har i princip tillgodosetts genom tillståndskraven
            i 800 MHz-bandet.
          </note>
          <note>
            I Landsbygdskommitténs slutbetänkande föreslås en avsevärd höjning
            av SOT-nivån. Regeringen aviserade redan i bredbandsstrategin,
            som antogs av regeringen i december, att ge Post- och telestyrelsen
            i uppdrag att se över denna nivå. Inom kort – på torsdag, hoppas
            jag – får PTS uppdraget. Därefter tar regeringen ställning i frågan
            efter sedvanlig beredning i Regeringskansliet.
          </note>
          <note>
            Regeringen avser även att i arbetet med översynen av EU-direktiven
            om elektroniska kommunikationer eftersträva teknikneutrala regleringslösningar.
            Bredband respektive funktionell tillgång till internet sammanfaller
            i allt högre utsträckning som begrepp eftersom digitala tjänster
            i dag kräver allt snabbare bredbandsuppkoppling för att fungera.
          </note>
          <note>
            Telia äger merparten av kopparnäten och har rätt att göra förändringar
            i dessa. Telia är också ett börsnoterat företag och en av flera
            aktörer på en konkurrensutsatt marknad. Som aktieägare kan regeringen
            påverka styrelsesammansättningen men inte detaljerat bestämma
            hur företaget sköter verksamheten.
          </note>
          <note>
            Det är Telias ledning och styrelse, inte regeringen, som har
            ett ansvar att fatta affärsmässiga beslut bland annat rörande
            investeringar, såsom för ­ ändringar i näten, till exempel om
            att avveckla kopparnätet. I detta ligger också att bolaget agerar
            på ett sådant sätt att goda och långsiktiga kundrela ­ tioner
            upprätthålls.
          </note>
          <note>
            Det är dessutom oerhört viktigt att korrekt information om uppsägning
            och om ersättningslösningar når ut till dem som kommer att beröras
            så att de i tid kan teckna nya abonnemangsavtal. Telia har ett
            väldigt stort ansvar för att se till att informationen når konsumenter
            och kommuner i god tid. Regeringen följer detta och frågan i övrigt
            noggrant.
          </note>
          <note type="speaker">
            Anf. 107 HÅKAN SVENNELING (V):
          </note>
          <note>
            Fru talman! Jag har ställt min interpellation till digitaliseringsminister
            Eriksson för att lyfta upp frågan om Telias nedsläckning av kopparnätet.
            Frågan är inte helt ny. Men ministern har nu fattat beslut om
            en ny bredbandsstrategi för Sverige, vilket innebär att bredband
            ska byggas ut till hela Sverige senast 2025. Då kommer även denna
            fråga i ett annat ljus. Vi befinner oss nu i ett teknikskifte
            där vi ska gå från kopparnät till fibernät, från nät med motstånd
            och värmeförluster till ljusets hastighet. Jag vill tacka ministern
            för svaret.
          </note>
          <note>
            För att vi ska förstå hur många som berörs av Telias nedsläckning
            av kopparnätet har jag skrivit ut en lista över alla de platser
            det gäller. Jag tänkte nu överlämna listan till ministern. Det
            är en lång lista.
          </note>
          <note type="speaker">
            (Statsrådet PETER ERIKSSON (MP):
          </note>
          <u who="unknown" xml:id="i-61cad4c91d2f7952-0">
            <seg>
              Gäller det de m som är kvar?)
            </seg>
          </u>
          <note>
            Det här gäller dem som Telia har tagit beslut om nedsläckning
            för under 2017 och 2018.
          </note>
          <note type="speaker">
            (Statsrådet PETER ERIKSSON (MP):
          </note>
          <u who="unknown" xml:id="i-61cad4c91d2f7952-1">
            <seg>
              Varför är inte tidigare berörda med?)
            </seg>
          </u>
          <note>
            Dem hade jag förstås också kunnat ta med. Då hade listan blivit
            dubbelt så lång.
          </note>
          <note>
            Denna lista är på totalt 17 sidor, och 90 kommuner berörs. Jag
            ska inte säga att det är fel att stänga ned på alla dessa platser
            – på vissa platser finns det bredband – men problemet är att väldigt
            många berörs.
          </note>
          <note>
            För många ser det ut som för de boende i Älvsbacka , som ligger
            utanför Molkom, som i sin tur ligger utanför Karlstad. Där kommer
            Telia att släcka ned kopparnätet den 31 mars 2017. Efter det tvingas
            man till mobila lösningar. Telia vill då teckna ett ettårsavtal
            för tjänsterna. Men det är inte säkert att de boende i Älvsbacka
            behöver ett sådant , f ör så fort tjälen är ur backen kommer byalaget
            tillsammans med kommunens stadsnät att dra fram fiber. Trots detta
            tvingas de nu till två teknikbyten innan de har fått den nyaste
            tekniken. Det skulle jag inte kalla ett bra teknikskifte.
          </note>
          <note>
            Jag tycker därför att det är viktigt att vi inom politiken agerar.
            I min interpellation förslår jag två vägar.
          </note>
          <note>
            Det första alternativet är att regeringen genom sitt betydande
            ägande i Telia styr upp bolaget så att nedsläckningen sker efter
            att fiberutbyggnad har genomförts. Telia självt har avvisat detta
            och menar att det skulle kräva mycket av dem att hålla reda på
            alla de fibernybyggnationer som pågår. Minister Eriksson säger
            själv i sitt svar att regeringen inte detaljerat kan bestämma
            hur bolaget sköter verksamheten.
          </note>
          <note>
            Det andra alternativet som jag föreslår är att man lagstiftningsmässigt
            höjer den så kallade SOT-nivån, som är en miniminivå för samhällsomfat
            ­ tande tjänster. Det är den nivå som alla medborgare i Sverige
            ska ha. Mi ­ nistern hänvisar i sitt svar till Landsbygdskommitténs
            förslag – j ag håller upp betänkandet här. Det är en kommitté
            som jag själv har suttit i, och jag känner till dess förslag väl.
            Ministern säger också i sitt svar att man inom kort kommer att
            ge Post- och telestyrelsen i uppdrag att se över SOT-nivån. Jag
            hoppas verkligen att det sker på torsdag, som ministern säger.
          </note>
          <note>
            I det tv-reportage som både jag och ministern deltog i förra
            veckan lyftes även en tredje väg fram. Det handlar om Norge. Regeringen
            i Norge har tillsammans med bolaget Telenor gjort upp om att man
            inte ska släcka ned kopparnätet innan det finns bredband på plats
            i hushållen. Jag tror att detta vore en möjlig väg att gå även
            för Sverige.
          </note>
          <note>
            Det finns mål på EU-nivå som säger att alla i EU senast 2020
            ska ha tillgång till internet med en hastighet på minst 30 megabit
            per sekund. Jag tror att Sverige skulle kunna vara det land i
            EU som först uppnår målet.
          </note>
          <note>
            Många av de reaktioner som jag har fått efter Aktuellt -sändningen
            har handlat om att man tycker att digitaliseringsministern är
            otydlig. Vad vill Peter Eriksson egentligen? Vill han höja SOT-nivån,
            och i så fall när ? Han talar om ”ändamålsenliga samhällsomfattande
            tjänster”, men vad betyder det i praktiken?
          </note>
          <note type="speaker">
            Anf. 108 Statsrådet PETER ERIKSSON (MP):
          </note>
          <note>
            Fru talman! De flesta har redan slutat använda kopparnät. Det
            återstår bara drygt 1 miljon kunder för Telia. De allra flesta
            använder inte detta för telekommunikation i dag, utan de använder
            mobiltelefoner.
          </note>
          <note>
            Dessutom har avvecklingen av kopparnätet pågått ganska länge.
            Den långa lista som Håkan Svenneling tog med sig över de m som
            under de närmaste åren kommer att bli berörda vore också ganska
            lång när det gäller dem som redan blivit av med kopparnätet. Det
            har varit en oro för många av oss som varit berörda. Jag blev
            själv av med mitt för ett par år sedan.
          </note>
          <note>
            Jag diskuterade frågan i en debatt här i riksdagens kammare för
            nio år sedan med dåvarande ministern, Åsa Torstensson från Centerpartiet.
            Redan då diskuterades frågan , och den skapade oro eftersom Telia
            inte hade löst problemen ordentligt på alla ställen. Man hade
            till exempel inte informerat.
          </note>
          <note>
            Jag tror också att oron handlade om att övergången från den gamla
            trygga tekniken med kopparnäten kändes osäker för många berörda.
            Motivet var inte alltid att man hade löst problemen och därför
            kunde ta bort kopparnäten, utan man tog bort dem där det var mest
            glest befolkat först. Telia informerade inte alltid som man borde.
          </note>
          <note>
            Nu när avvecklingen har pågått i tio år har vi lärt oss en hel
            del på vägen. Tekniken har dessutom blivit mycket bättre. På många
            av de ställen – på de allra flesta orter och boställen – som i
            dag berörs har man mycket bättre förutsättningar för att klara
            av detta. Det finns fler tekniker att välja på i stället för det
            gamla kopparnätet. På de allra flesta håll finns en mycket bättre
            mobiltäckning. Vi har till exempel fått 4G, som gör att vi har
            tillgång till internet på de flesta håll, och det är betydligt
            bättre i dag än tidigare.
          </note>
          <note>
            Jag tycker att detta är viktigt, för fler och fler tjänster kommer
            på internet. Människor blir mer och mer beroende av att ha ett
            bra och fungerande internet, förutom bra telefonkommunikationer.
          </note>
          <note>
            Detta är också bakgrunden till att vi antog en ny bredbandsstrategi
            strax före jul. Den höjde ambitionen kraftigt. I den har vi en
            punkt om att se över frågan om de samhällsomfattande tjänsterna.
            Jag tycker att det är nödvändigt att höja nivån. Sedan är frågan
            med hur mycket. Hur långt ska man gå? När är tidpunkten lämplig?
          </note>
          <note>
            Frågan om 30 megabit per sekund har vi med i strategin som ett
            mål till 2025. Då ska alla nå detta mål. Det här är ungefär det
            tidsavstånd som vi ser som möjligt för att klara av att alla medborgare
            i Sverige ska få detta.
          </note>
          <note>
            När PTS har fått sitt uppdrag kommer de att redovisa sitt svar
            till oss. Då kommer vi att ta ställning till vilken nivå vi tycker
            att det nu är lämpligt att höja SOT-gränsen till.
          </note>
          <note type="speaker">
            Anf. 109 HÅKAN SVENNELING (V):
          </note>
          <note>
            Fru talman! Som den 17 sidor långa listan visar berörs många
            av Telias nedsläckning av kopparnätet, och det sker väldigt snart.
            Den 31 mars börjar man med de första stationerna.
          </note>
          <note>
            Många upplever att de får dåligt gehör från Telia för vilket
            läge de befinner sig i. Många kommuner och kommunalråd har träffat
            Telia och har försökt att föra en dialog. De har försökt att få
            bolaget att förklara varför det är så viktigt att släcka ned den
            31 mars 2017. Kan Telia inte vänta till hösten när det är färdiggrävt
            och man har fiber på plats? Varför är det så bråttom just nu?
          </note>
          <note>
            Jag tycker att alla som har dessa problem med Telias nedsläckning
            och som känner att teknikövergången inte funkar som den ska ska
            höra av sig till digitaliseringsminister Peter Eriksson. Är man
            ansvarig för Sveriges digitalisering är man också ansvarig för
            att det här teknikskiftet går till på ett så bra sätt som det
            bara är möjligt.
          </note>
          <note>
            Jag tycker att den nya bredbandsstrategi som regeringen tog precis
            före jul är väldigt bra. Den gamla behövde uppdateras. Det har
            visat sig effektivt att politiken pekar ut målet och att marknaden,
            kommunala stadsnät och politiken sedan får styra i den riktningen.
            Man får då en gemensam riktning.
          </note>
          <note>
            Sverige behövde också ett nytt mål som pekade ut hela befolkningen.
            Det var någonting som Vänsterpartiet lyfte fram redan 2015 och
            som Landsbygdskommittén snappade upp och föreslog våren 2016.
            Nu har också regeringen gjort det till sitt mål i den nya strategin.
            Det är väldigt välkommet för Sveriges landsbygder.
          </note>
          <note>
            Samtidigt har det varit bra att de ekonomiska stödsystemen har
            förbättrats. I den budget som riksdagen klubbade i höstas finns
            det mer pengar till bredband. 1 miljard blir det totalt. Det är
            en bredbandsmiljard som kommer landsbygden till del nu i år. Dessa
            pengar tycker jag särskilt behöver riktas till de 23 kommuner
            med extra stora utmaningar som Landsbygdskommittén pekar ut. Det
            är framför allt kommuner i inlandet i Sverige.
          </note>
          <note>
            Det som behövs nu är också en fortsatt hög takt på utbyggnaden.
            Men regeringen måste hålla koll och hålla ögonen öppna så att
            pengarna går till de områden där de behövs mest. Så har det faktiskt
            inte varit hela tiden, utan en hel del regeländringar och byråkratiskt
            krångel har ställt till det för många byalag vad gäller utbyggnad
            i de områden där det behövs.
          </note>
          <note>
            Jag tycker också att det är bra att bredbandsstrategin har ett
            mål om mobiltäckning, även om det är lite diffust hur det här
            till syvende och sist ska mätas. Bredband och mobiltelefoni hänger
            ju ihop. Bygger man ut bredbandsnätets kapacitet kan också mobilmasterna
            förbättras. Därför är det extra viktigt, menar jag, att nedsläckningen
            av kopparnätet går ihop med utbyggnaden av bredbandsnätet, för
            då får man en bra mobil uppkoppling.
          </note>
          <note>
            Precis som bredbandsstrategin behövde uppdateras behöver nu SOT-nivån
            höjas. Den SOT-nivå på en megabit per sekund som vi har i dag
            sattes 2003. Då var fortfarande Peter Eriksson kommunalråd i Kalix.
          </note>
          <note>
            Jag tycker att det är bra att vi nu får höra att det är på torsdag
            som regeringen kommer att fatta beslut om det här uppdraget till
            PTS. Jag hoppas också att den tid som PTS kommer att ha på sig
            inte blir alltför lång, utan att man får höga krav på att göra
            det här så effektivt som möjligt; det kommer att vara avgörande
            för hur snabbt regeringen kan bereda frågan och fatta beslut.
            Då tror jag att vi kan få till en utveckling där Telia inte släcker
            ned så snabbt som de här 17 sidorna visar. Jag tror att man då
            skulle kunna få en bättre övergång mellan teknikskiftena.
          </note>
          <note>
            Jag skulle också vilja lyfta fram en annan fråga, nämligen statens
            eget bredbandsinnehav, som i dag är utspritt på olika aktörer,
            framför allt Trafikverket och bolaget Svenska kraftnät. Regeringen
            har tidigare tillsatt en utredare som kom med slutsatser för ett
            år sedan. Jag tycker att det vore bra om regeringen tog de förslagen
            vidare och även tog sig en funderare på om man inte skulle samla
            statens bredbandsinnehav i ett enda bolag. Det skulle göra det
            lättare för staten att styra sitt bredbandsinnehav.
          </note>
          <note type="speaker">
            Anf. 110 Statsrådet PETER ERIKSSON (MP):
          </note>
          <note>
            Fru talman! Det är bra att Håkan Svenneling diskuterar målet
            om mobiltäckning. Jag tycker att det är väldigt viktigt att vi
            har lagt till ett sådant mål. Det har inte funnits tidigare. Det
            ger också väldigt tydliga signaler till myndigheterna som handhar
            det här, till exempel Post- och telestyrelsen, om att vi ser det
            som otroligt viktigt att vi får en bra täckning över hela landet
            med stabila tjänster i det mobila nätet och att vi får bort de
            vita fläckar som fortfarande finns kvar i mobilnäten.
          </note>
          <note>
            När vi framöver kommer att leverera ut nya frekvensband ska de
            naturligtvis användas och utnyttjas på ett sätt som gör att de
            områden som i dag har dålig täckning får bättre täckning. I det
            perspektivet tror jag att det här är ett av de allra viktigaste
            målen i vår bredbandsstrategi. Mer och mer av vår dagliga användning
            och uppkoppling på internet går dessutom över det mobila nätet
            snarare än att vi till exempel sitter hemma i huset med wifi kopplat
            till fibern. Mobilnätet blir kanske viktigare och viktigare hela
            tiden.
          </note>
          <note>
            Jag ser detta som ett av de allra mest centrala områdena. Det
            gäller också för alla de människor som påverkas av nedläggningen
            av kopparnätet och som kanske inte har fått fiber ännu. Att vi
            ser till att det finns bra mobila band och mobil täckning i stället
            ger en mycket god möjlighet att klara den här övergången på ett
            väldigt bra sätt.
          </note>
          <note type="speaker">
            Anf. 111 HÅKAN SVENNELING (V):
          </note>
          <note>
            Fru talman! Jag tänkte summera lite vad vi har fått för information
            från digitaliseringsministern under kvällen.
          </note>
          <note>
            Jag skulle uppfatta det som att man inte tänker göra någonting
            åt styrningen av Telia utan att Telia är ett affärsdrivet bolag
            som får fatta sina beslut självt. Det verkar vara ett tydligt
            nej där.
          </note>
          <note>
            Det verkar inte heller som att ministern har någon tanke på att
            göra någon överenskommelse mellan Telia och regeringen lik den
            man har i Norge, där man faktiskt får ett bättre teknikskifte
            på det sättet. Det har jag tyvärr inte fått något svar på i kväll,
            men det kan ministern gärna svara på i sitt sista inlägg.
          </note>
          <note>
            Det verkar som att ministern tänker sig att höja SOT-nivån och
            att han vill ha ett förslag från PTS på hur det ska gå till att
            gå från 1 till 30 megabit. Jag tycker att det är väldigt bra att
            ministern gör det här ställningstagandet. Det är klart att man
            skulle vilja veta exakt hur det skulle gå till, men jag förstår
            att man vill utreda hur det ska gå till på bästa möjliga sätt.
            Jag tror framför allt att det är väldigt viktigt att göra det
            så snart som möjligt så att vi kan komma till beslut redan i år.
            Det är viktigt inte minst för att teknikskiftet ska funka så bra
            som möjligt.
          </note>
          <note>
            Jag hoppas verkligen att det här kan vara ett löfte som regeringen
            och ministern håller och att man ser vikten av att man får till
            den här förändringen så snabbt som möjligt. Det kan kännas väldigt
            tekniskt och krångligt för den enskilde, men jag tror att det
            kan bli väldigt tydliga resultat när man höjer miniminivån för
            dem som har sämst uppkoppling. Ministern hör ju själv till dem
            som har sämst uppkoppling i Sverige på sin bostadsort. Jag tror
            att det är viktigt att man ser till att standarden blir så hög
            som möjligt. Jag hoppas också att man lyssnar på Landsbygdskommitténs
            övriga förslag och vidtar de åtgärder som behövs så att Telia
            slår av på takten i nedsläckningen av kopparnätet.
          </note>
          <note type="speaker">
            Anf. 112 Statsrådet PETER ERIKSSON (MP):
          </note>
          <note>
            Fru talman! Mitt mål är inte att stoppa teknikförändringen och
            teknikskiftet. Ska vi vidta politiska åtgärder vill jag mer rikta
            in dem mot att se till att övergången fungerar bra och att så
            få som möjligt upplever några stora problem med den. Det har redan
            i dag gått så lång tid i den här omställningen att jag tycker
            att det skulle bli lite konstigt att nu göra en plötslig helomvändning
            från statens sida och säga att vi ska tvinga Telia till en uppgörelse
            om att stoppa hela processen eller någonting sådant.
          </note>
          <note>
            Att i dag höja nivån för den samhällsomfattande tjänsten till
            30 megabit per sekund tror jag vore helt orimligt. Det skulle
            på väldigt många ställen inte vara möjligt att klara. I dag ligger
            kravet på den samhällsomfattande tjänsten på 1 megabit per sekund.
            Det som PTS kommer att utreda är nog inte att gå direkt till 30
            megabit, utan det är kanske nästa steg. Men att göra en mindre
            höjning som ser till att människor har en bra tillgång till internet
            utifrån de förutsättningar som finns i dag tror jag kan vara en
            rimlig ambition.
          </note>
          <note>
            Överläggningen var härmed avslutad.
          </note>
          <note>
            § 23 Svar på interpellation 2016/17:278 om arbetsmarknaden för
            unga i landsorten
          </note>
          <note type="speaker">
            Anf. 113 Statsrådet ANNA EKSTRÖM (S):
          </note>
          <note>
            Fru talman! Lotta Finstorp har frågat mig om vilka åtgärder jag
            har vidtagit och avser att vidta för att unga i landsorten ska
            få en förbättrad koppling till arbetsmarknaden.
          </note>
          <note>
            En smidig övergång från skola till arbetsliv är viktig för individer,
            arbetsgivare och samhället i stort. Många arbetsgivare beskriver
            att de har svårt att rekrytera personal med rätt kompetens. Av
            Svenskt Näringslivs rekryteringsenkät 2016 framgår att 60 procent
            av de tillfrågade företagen som försökt rekrytera personer med
            en gymnasial yrkesutbildning möter svårigheter att hitta rätt
            kompetens. Samtidigt minskar ungdomars intresse för yrkesutbildning.
          </note>
          <note>
            De gymnasiala yrkesprogrammen är basen för industrins och välfärdens
            kompetensförsörjning. Att vända trenden med minskande intresse
            för sådana program och att förbättra kompetensförsörjningen kräver
            flera åtgärder. Regeringen driver tillsammans med parterna på
            arbetsmarknaden ett långsiktigt arbete som syftar till att höja
            yrkesutbildningens kvalitet och attraktionskraft. Min bedömning
            är att många ungdomar är försiktiga med att välja utbildningar
            som uppfattas som återvändsgränder. Den förra borgerliga regeringens
            reform av gymnasieskolan innehöll flera viktiga förändringar,
            men allt blev inte bra. Bland annat försämrades yrkeselevernas
            möjligheter att läsa in högskolebehörighet. Alla elever på yrkesprogrammen
            ska känna sig trygga i att de har möjlighet att läsa de kurser
            som krävs för grundläggande behörighet till högre utbildning.
            Just nu remissbehandlas Gymnasieutredningens betänkande (SOU 2016:77)
            med förslag om att yrkesprogram i sina grundupplägg ska innehålla
            dessa kurser.
          </note>
          <note>
            Som Lotta Finstorp påpekar är det viktigt med en tidig kontakt
            med arbetslivet. Yrkesprogramsutredningen föreslår i sitt betänkande
            Välja yrke (SOU 2015:97) ett antal insatser som kan förväntas
            stärka yrkesutbildningen, bland annat genom att så kallade branschskolor
            ska inrättas på försök och att det ska bli obligatoriskt att erbjuda
            praktiskt arbetslivsorientering, prao, i grundskolan och specialskolan.
            Regeringen har i budgetpropositionen för 2017 (prop. 2016/17:1)
            aviserat sin avsikt att återkomma till riksdagen om detta.
          </note>
          <note>
            När det gäller branschskolor har regeringen nyligen beslutat
            om en lagrådsremiss som innehåller förslag om en försöksverksamhet
            med syfte att stärka den nationella kompetensförsörjningen och
            öka attraktiviteten och tillgången till yrkesutbildning inom små
            yrkesområden. Branschskolor underlättar för ungdomar att få en
            kvalificerad och specialiserad yrkesutbildning även om utbildningen
            inte kan erbjudas i sin helhet i hemkommunen. Denna lösning tror
            jag kan bidra till att bredda utbudet av yrkesutbildning i små
            landsortskommuner.
          </note>
          <note>
            Regeringen har även vidtagit flera andra åtgärder för att stärka
            kopplingen mellan skola och arbetsliv. Bland annat har regeringen
            infört ett statsbidrag som syftar till att utveckla regionala
            stödfunktioner för samverkan mellan skola och arbetsliv om yrkesutbildning
            på gymnasial nivå. Vidare arbetar Statens skolverk med att stödja
            huvudmännen för att höja kvaliteten i det arbetsplatsförlagda
            lärandet.
          </note>
          <note>
            Aktörer med regionalt utvecklingsansvar gör inom ramen för kompetensplattformarna
            bland annat insatser för att stärka samverkan mellan skola och
            arbetsliv, men även för att öka intresset för utbildningar som
            matchar arbetsmarknadens kompetensbehov, till exempel i gles-
            och landsbygdsregioner.
          </note>
          <note>
            Till sist vill jag nämna att Svenska ESF-rådet just nu har en
            utlysning på 100 miljoner kronor inom yrkesutbildningsområdet.
            Denna utlysning hoppas jag kan bli viktig för att möjliggöra projekt
            som syftar till att stimulera samverkan mellan skola och arbetsliv
            och underlätta för ungdomar att få en första kontakt med arbetslivet.
          </note>
          <note type="speaker">
            Anf. 114 LOTTA FINSTORP (M):
          </note>
          <note>
            Fru talman! Tack, ministern, för svaret! Det finns någonting
            i svaret som jag inte alls instämmer i. Det handlar om att under
            allianstiden försämrades yrkeselevernas möjlighet att läsa in
            högskolebehörighet. Det är en myt. De kunde absolut välja kurser
            som gjorde att de sedan kunde gå på högskola. Men det är egentligen
            inte det som min interpellation handlar om.
          </note>
          <note>
            Branschskolor låter väldigt bra. Det tror jag är någonting för
            landsbygdskommunerna att verkligen ta fasta på . Volvosteget är
            i och för sig eftergymnasialt. Men det har blivit väldigt bra
            i landet. Många ungdomar har fått arbete efter att de har gått
            den ettåriga utbildningen till exempel på Volvo , som i det här
            fallet.
          </note>
          <note>
            Sveriges befolkning blir allt äldre. Dessutom visar Arbetsförmedlingens
            prognoser för 2010–2025 att fler personer kommer att lämna arbetsmarknaden
            än tillträda. Landets unga behövs verkligen på arbetsmarknaden.
            Om man vill att hela Sverige ska leva, som jag tror att alla partier
            har med i sina olika partiförklaringar, måste vi ge ungdomar möjlighet
            att stanna kvar på landsbygden eller att åka i väg och utbilda
            sig och sedan komma tillbaka. Det är egentligen mycket större
            än själva skolsystemet och vad som finns att erbjuda. Det handlar
            om attraktivitet i kommunerna, att minnas sin barndom som något
            väldigt positivt till exempel så att man själv vill flytta dit
            med sin familj, få barn och så vidare.
          </note>
          <note>
            Utmaningen är väldigt stor, framför allt i Norrlands inland.
            Det innebär att den kommunala och landstingskommunala sektorn
            med vård, skola och omsorg får allt svårare att hitta personal,
            men också tillverkningsindustrin, precis som ministern skriver
            i sitt svar. Det är väldigt bra att man får en obligatorisk arbetslivsorientering,
            men den behöver inte vara praktisk. Det finns i dag så många yrken
            som jag som förälder inte kan berätta om för mina barn och som
            kanske inte heller läraren känner till. Att man över huvud taget
            har en obligatorisk prao är väldigt bra oavsett vad det är för
            någonting.
          </note>
          <note>
            Alla formas vi av den miljö vi lever och bor i. Vi har också
            med oss den referensramen när vi går ut i vuxenlivet. Landsbygdskommunerna
            måste på allvar börja konkurrera med storstäderna med arbetskraft.
            Arbetsgivare måste kunna erbjuda mervärde i form av arbetsplatser
            som ger utveckling och stimulans. Men bra boende och attraktiv
            fritid är också en nödvändighet. Service och skattenivå är också
            en sådan sak.
          </note>
          <note>
            Landsbygdskommittén har nyligen presenterat sitt slutbetänkande.
            En av rekommendationerna innebär att 10 000 statliga jobb i Stockholmsområdet
            ska flyttas till regioner i behov av arbetstillfällen. Utmaningen
            är att kompetens måste säkerställas för att handläggningen blir
            rättssäker och lika över hela landet. Där har en bra och högkvalitativ
            utbildning på gymnasienivå en nyckelroll för att det ska fungera
            att flytta ut de statliga jobben.
          </note>
          <note>
            För några år sedan ansvarade jag för den bruksortsrapport som
            togs fram av Moderaterna. Definitionen för bruksorter är att det
            finns en stor arbetsgivare plus kommunen. Tillväxtverket har också
            gjort en rapport. Där kallas de flesta bruksorterna för ”sårbara
            kommuner” , eftersom det finns så få arbetsgivare. Skulle den
            stora industrin försvinna blir det en väldigt stor omställning
            för människor som bor där. Det är ungefär 100 orter i landet.
          </note>
          <note>
            Det jag fann i rapporten var att syofunktionen är extra viktig
            i dessa orter. Det handlar om att man ger en bredare bild av hur
            arbetsmarknaden ser ut än bara på den orten. Det vore jätteintressant
            att få höra lite grann om syofunktionen från ministern.
          </note>
          <note type="speaker">
            Anf. 115 Statsrådet ANNA EKSTRÖM (S):
          </note>
          <note>
            Fru talman! Tack för de återkomman de frågorna från Lotta Finstorp!
            Jag tänkte försöka att besvara dem en och en. Jag börjar gärna
            med det som Lotta Finstorp beskriver som en myt. Jag skriver i
            svaret att: ”Bland annat försämrades yrkeselevernas möjligheter
            att läsa in högskolebehörighet.”
          </note>
          <note>
            Efter mina väldigt många besök ute i gymnasieskolor och många
            träffar med gymnasieelever tycker jag att jag har fått det bekräftat
            att den reform som genomfördes gjorde det avsevärt svårare läsa
            in högskolebehörighet. Handen på hjärtat, Lotta Finstorp: Det
            var också ett av syftena med den.
          </note>
          <note>
            Jag brukar ofta försöka att vara rättvis och framhålla att min
            företrädare Jan Björklund gjorde en hel del bra saker. Men en
            sak gjorde han som var ett riktigt problem , och d et var att
            han ständigt och konsekvent marknadsförde yrkesprogrammen som
            utbildningar för skoltrötta, och det påpekades att alla inte skulle
            bli akademiker.
          </note>
          <note>
            Den som följer utvecklingen på gymnasieskolans område kan också
            lätt se att för de elever som har velat läsa till högskolebehörighetsgivande
            kurser har det blivit onödigt svårt. De kurserna har oftast hamnat
            i slutet på dagen, kanske efter många håltimmar. De har ställt
            till det för elever inte minst på landsbygden , där de är beroende
            av skolskjuts för att komma till och från skolan.
          </note>
          <note>
            De förslag som läggs fram i Gymnasieutredningen, som nu är ute
            på remiss, syftar bland annat till att göra det möjligt inte bara
            på papperet utan också i praktiken att läsa in högskolebehörighetsgivande
            kurser.
          </note>
          <note>
            Jag tror också, efter många samtal med såväl elever och föräldrar
            som lärare, att själva signalen att yrkesprogrammen inte skulle
            vara högskoleförberedande har gjort att de kommit att uppfattas
            som en återvändsgränd. Det är väldigt synd. Yrkesprogrammen har
            under ett antal år, inte bara i Sverige utan även i andra europeiska
            länder, kämpat med minskande elevkullar. Vi behöver gemensamt
            se till att stärka yrkesprogrammen. Detta är ett starkt intresse
            som borde vara gemensamt för partierna i riksdagen, precis som
            det är det för arbetsmarknadens parter.
          </note>
          <note>
            Skälet till att jag tycker att det är otroligt viktigt att stärka
            yrkesprogrammen är att de är så viktiga för kompetensförsörjningen.
            De är viktiga för att unga människor ska kunna få jobb och försörja
            sig – bra jobb som kan leda till jobb utomlands och till egenföretagande.
            Yrkesprogrammen är dock otroligt viktiga också för den lokala
            och regionala kompetensförsörjningen. För möjligheten för ett
            litet företag i en avfolkningsort att överleva är tillgången till
            välutbildad arbetskraft kanske det allra viktigaste. Det är det
            som behövs för att man ska kunna leva kvar på orten.
          </note>
          <note>
            Här har vi alltså ett starkt gemensamt intresse av att verkligen
            säkerställa att yrkesprogrammen är attraktiva program som lockar
            stora mängder ungdomar som med dem kan få en god framtid.
          </note>
          <note>
            Att gymnasieutbildningen har kommit att bli så viktig på svensk
            arbetsmarknad visar statistiken med all önskvärd tydlighet. Den
            som inte har en slutförd gymnasieutbildning har en mycket sämre
            ställning på arbetsmarknaden. Själva poängen med det Volvosteg
            som Lotta Finstorp tog upp är att det ger en möjlighet för före
            detta elever att komma tillbaka. De kanske har misslyckats i en
            tidigare gymnasieutbildning – eller gått en gymnasieutbildning
            som inte har gett den framtid ungdomen trodde.
          </note>
          <note>
            Vi är alltså helt överens om hur viktigt det är att gymnasieskolan
            fungerar för alla och att de som påbörjar gymnasieskolan har god
            information om vad utbildningen leder till.
          </note>
          <note type="speaker">
            Anf. 116 LOTTA FINSTORP (M):
          </note>
          <note>
            Fru talman! Jag tackar ministern för en viktig debatt.
          </note>
          <note>
            Ministern tog upp hur viktigt det är att det finns tillgång till
            bra kompetens i landsorten. Det är lättare för de företag som
            finns i storstadsområden; det går inte att komma ifrån. Jag har
            inte läst den rekryteringsenkät Svenskt Näringsliv gjorde, men
            där framgick att 60 procent av de tillfrågade företag som försökt
            rekrytera personer med gymnasial yrkesutbildning möter svårigheter
            att hitta rätt kompetens. Vet ministern vad det handlar om? Är
            det för dålig nivå på undervisningen och utbildningen på gymnasiet,
            eller vad beror detta på? Det vore intressant att få veta mer
            om det.
          </note>
          <note>
            När jag är ute på besök i landsorten – och jag bor själv mitt
            i Sörmland, i landsort – får jag höra att många företag har oerhört
            svårt att rekrytera inte bara yrkesutbildade från gymnasienivå
            utan även akademiker. Man har därför försökt med tandemrekryteringar.
            Många gånger när människor har tagit examen på ett universitet
            har de nämligen hittat någon att leva med, och då gäller det att
            båda två får jobb. Det kan vara jättesvårt att pendla. I Sörmland
            tar det en timme, men det finns ju orter i Sverige som har mycket
            längre till en större arbetsmarknad. Det gör att många av de större
            företagen har jätteproblem med att hitta kompetens.
          </note>
          <note>
            Man kan koppla ihop detta med den interpellationsdebatt jag hade
            med bostadsministern tidigare. Den handlade om att bygga attraktiva
            boendemiljöer i landsorten – gärna sjönära. Då kan man nämligen
            få de kompetenta personerna att flytta ut, eftersom de får attraktiva
            boendemiljöer. Alltihop hänger alltså ihop.
          </note>
          <note>
            Statsministern sa i sitt senaste jultal att statsrådet Shekarabi
            har fått i uppdrag att säkra hela landets tillgång till grundläggande
            statlig service. Det handlar om 10 000 arbeten. Då undrar jag:
            Vad måste göras på gymnasienivå för att vi ska nå det målet? Många
            handläggare kommer nämligen inte att behöva ha akademisk utbildning,
            utan det räcker med en bra gymnasial utbildning. Kommer det att
            behövas lokala program för att stär ­ ka detta?
          </note>
          <note>
            Hur skapas förutsättningar för ungdomar att stanna kvar i landsorten
            efter avslutad utbildning? Jag tycker att det är ganska sunt att
            man som ungdom vill flytta iväg, men de får gärna komma tillbaka
            sedan. Vi säger alltid till våra studenter hemma: Stick iväg,
            och sedan kommer ni tillbaka!
          </note>
          <note>
            Behövs det stimulanser för att få kompetens att flytta dit jobben
            finns? Är det önskvärt att styra ungas gymnasieval utifrån ortens
            behov av arbets ­ kraft, eller är det inte det? Ofta vill vi ju
            att våra ungdomar ska vara fri ­ tänkande – tänka nytt och stort
            – men det kanske är så att man behöver styra med lokala program
            för att få människor att stanna kvar och jobba där.
          </note>
          <note>
            Jag läste nyligen om Skolverket och det samarbete med Arbetsförmed
            ­ lingen som erbjuds landets regioner och län mellan 2014 och
            2018. Det är en processutbildning på temat skola och arbetsliv
            som handlar om hur studie- och yrkesvägledning kan integreras
            i undervisningen som hela skolans ansvar. Det handlar om att öka
            kunskapen om hur arbetsmarknaden förändrats och att utveckla samverkan
            och samproduktion externt med företag, organisationer och offentlig
            sektor.
          </note>
          <note>
            I Sörmland är man lyrisk över detta. Det är 130 deltagare från
            olika skolor, och det är särskilt viktigt för barn och unga som
            kommer från andra länder – där det i många fall finns en helt
            annan arbetsmarknad. Jag skulle vilja att ministern sa något om
            detta. Kan man använda samma modell för gymnasieelever som är
            nyanlända till Sverige , alltså att man får in mycket mer företagskontakter
            i gymnasiet?
          </note>
          <note type="speaker">
            Anf. 117 Statsrådet ANNA EKSTRÖM (S):
          </note>
          <note>
            Fru talman! Lotta Finstorp tar upp ett mycket angeläget ämne,
            nämligen kontakten mellan gymnasieutbildningen och det arbetsliv
            som finns runt omkring – det arbetsliv gymnasieungdomarna faktiskt
            utbildar sig för. Inom ramen för den svenska gymnasieskolan finns
            numera begreppet ”APL” på yrkesprogrammen, det vill säga arbetsplatsförlagt
            lärande. Det är avsett att vara något vidare än den gamla praktiken;
            det handlar om ett lärande, och lärandet ska vara knutet till
            vissa mål som finns till exempel i kursplanen.
          </note>
          <note>
            Det finns flera skäl till att vi arbetar så mycket med arbetsplatsförlagt
            lärande i gymnasieskolan, och jag vill gärna redogöra för de olika
            satsningar som görs för att stärka det arbetsplatsförlagda lärandet.
            Det finns numera ett statsbidrag som går att söka för att utveckla
            regionala stödfunktioner för samverkan mellan skola och arbetsliv;
            jag nämnde det i mitt interpellationssvar. Regeringen har också
            gett Skolverket i uppdrag att genomföra utbildningar för handledare
            och stärka kvaliteten i det arbetsplatsförlagda lärandet. Det
            finns även möjlighet att söka stöd av en nationell APL-utvecklare.
          </note>
          <note>
            Frågan är varför vi nu satsar så mycket på arbetsplatsförlagt
            lärande. Svaret är att vi vet att det stärker kvaliteten i utbildningen.
            Vi vet att det gör ungdomarna bättre rustade att ta de jobb som
            finns ute på arbetsmarknaden. Vi vet till exempel genom olika
            studier av såväl IFAU och EU-kommissionen som OECD att de ungdomar
            som får ett bra arbetsplatsförlagt lärande löper mindre risk för
            arbetslöshet och har lättare att få sitt första jobb.
          </note>
          <note>
            När man är ute och träffar ungdomar på yrkesprogrammen säger
            de nästan alltid att de redan har sommarjobb på det ställe där
            de haft sin APL. Inte minst visar IFAU att detta är av betydelse
            för ungdomar som kanske inte har så mycket kontakter med sig hemifrån
            och att det faktiskt stärker deras möjligheter. Det finns också
            studier som visar att det finns en stark fördel för de företag
            som tar emot ungdomar på APL. Dessa företag har lättare att rekrytera,
            och det går bra för dem också i andra avseenden.
          </note>
          <note>
            Det är alltså väldigt viktigt att stärka det arbetsplatsförlagda
            lärandet. Skälet till att vi tycker att det är så viktigt är att
            vi vill ha en bra samverkan mellan skola och arbetsliv och att
            vi vill säkerställa att ungdomarnas utbildning håller hög kvalitet.
            Tyvärr visar ett flertal undersökningar från Skolinspektionen
            att kvaliteten brister just i det arbetsplatsförlagda lärandet,
            så här gäller det att vi från statens sida verkligen satsar och
            bistår huvudmännen i att höja kvaliteten i denna viktiga del av
            yrkesprogrammen.
          </note>
          <note>
            Jag vill lägga till ytterligare en aspekt som ställer till det
            lite när det gäller planeringen för gymnasieskolan. Lotta Finstorp
            tog upp frågan om hur viktig den unga människans egen vilja för
            framtiden är. Vårt system är ju uppbyggt på det fria valet – den
            unga människan väljer sitt eget gym ­ nasieprogram utefter vilja
            och förmåga. Ungdomen ska förstås ha tillgång till rikhaltig information
            och en bra kunskapsgrund via en välfungerande studie- och yrkesvägledning.
            Men nog är det också viktigt att i ekvationen väga in och se till
            att ungdomen har bra kunskap inte minst om det regiona ­ la behovet
            av arbetskraft!
          </note>
          <note>
            För min del är jag väldigt öppen för att stärka möjligheten för
            utbildningsanordnarna att ta hänsyn till det regionala behovet
            av kompetensförsörjning. Inte minst gäller det inom vuxenutbildningen
            där numera det nya regionala yrkesvux stärker möjligheterna att
            ta hänsyn till de regionala behoven på arbetsmarknaden. Det är
            en utveckling som jag tror blir mycket gynnsam för både elever
            och arbetsliv.
          </note>
          <note type="speaker">
            Anf. 118 LOTTA FINSTORP (M):
          </note>
          <note>
            Fru talman! Vi har samsyn i mycket, men jag tror att det finns
            en stor utmaning nu framför allt med många nyanlända elever som
            kommer från andra bakgrunder och inte har kunskap om hur den svenska
            arbetsmarknaden ser ut.
          </note>
          <note>
            Att man stärker SYV-funktionen tror jag är oerhört viktigt, kanske
            framför allt på landsbygden. I den rapport om bruksorter som jag
            skrev tillsammans med andra såg vi att man i generationer på många
            platser har arbetat på samma ställe, även om det inte är ett bruk
            i den bemärkelsen utan den stora industrin. Den industrin kommer
            förhoppningsvis att behöva arbetskraft framgent, och då måste
            man också se till att ungdomarna är utbildade för att kunna ta
            de jobben. Men det kommer också nya arbeten som min generation
            inte vet ett dugg om. Jag har en son som gör betting för e-sport.
            Det är någonting som jag över huvud taget inte vet vad det är,
            men det verkar vara lukrativt.
          </note>
          <note>
            Jag tror alltså att SYV-funktionen är oerhört viktig. Men det
            jag tänkte på och som jag inte fick svar på – det är möjligt att
            ministern inte kan svara på det nu – var det här med Svenskt Näringslivs
            rekryteringsenkät och varför de inte hittar rätt kompetens. Beror
            det på kvaliteten på yrkesutbildningen på gymnasiet eller söker
            unga människor helt enkelt inte?
          </note>
          <note>
            Ung Företagsamhet vill jag också lyfta fram. Det är ju ett framgångskoncept
            för att elever ska tänka entreprenöriellt och få insikt i hur
            det är att driva företag. Det är också en viktig del att ha med
            sig när man går på gymnasiet. Anser ministern att entreprenörskap
            bör vara en självklar del i gymnasiet? I dag finns det ju inte
            överallt.
          </note>
          <note type="speaker">
            Anf. 119 Statsrådet ANNA EKSTRÖM (S):
          </note>
          <note>
            Fru talman! Entreprenörskap ingår i ett flertal av de program
            som finns på gymnasieskolan, och jag är också mycket positiv till
            de insatser som görs inom till exempel Ung Företagsamhet.
          </note>
          <note>
            Vi verkar vara överens om mycket, men en sak som jag tror att
            vi kommer att diskutera länge framöver är en del av gymnasieskolan
            som vi knappt har kommit in på. Vi har ju talat om individens,
            den unga människans, behov av information och kunskap när det
            gäller att välja rätt på den stora gymnasiemarknaden.
          </note>
          <note>
            Det finns också, som jag ser det, ett stort behov av att stärka
            möjligheterna till en planering, inte minst utifrån arbetslivets
            behov av kompetensförsörjning. Då talar jag om de bekymmer som
            vi får när vår skola är marknadsstyrd i så oerhört hög grad som
            den är. Den marknadsstyrningen riskerar att leda till ett överutbud
            av breda, populära program i starka marknadslägen som ger goda
            vinster till utbildningsföretagen men som ger ganska svaga utkomster
            för de elever som går där. De stora förlorarna är de elever som
            inte går på yrkesprogram som kan leda till jobb och inte minst
            det lokala och regionala arbetslivet.
          </note>
          <note>
            Här tycker jag att vi behöver ta ett grepp för att stärka möjligheterna
            till regional planering, inte minst när det gäller yrkesprogrammen
            på gymnasieskolan. Bakom det ligger förstås att gymnasieskolan
            är ruggigt dyr. Gymnasieskolans yrkesprogram kännetecknas av att
            man har behov av investeringar i maskiner och i form av kontakter
            och upparbetade kontaktnät med arbetslivet.
          </note>
          <note>
            Jag tror att det finns, inte minst regionalt, ett stort intresse
            och ett stort behov av att stärka planeringen av yrkesprogrammen.
            Till min stora glädje ser jag att det här stora intresset också
            märks inom ramen för det regionala yrkesvux som regeringen har
            satsat så stort på i höstbudgeten. Jag hoppas verkligen att det
            ska kunna leda till att vi får ett lite bättre upparbetat samarbete
            mellan skola och arbetsliv i syfte att stärka tillgången till
            kompetent arbetskraft.
          </note>
          <note>
            Tack så mycket för en trevlig debatt!
          </note>
          <note>
            Överläggningen var härmed avslutad.
          </note>
          <note>
            § 24 Bordläggning
          </note>
          <note>
            Följande dokument anmäldes och bordlades:
          </note>
          <note>
            Propositioner
          </note>
          <note>
            2016/17:107 Nya utstationeringsregler
          </note>
          <note>
            2016/17:109 Förstärkt skydd av kulturegendom vid väpnad konflikt
            och under ockupation
          </note>
          <note>
            2016/17:112 Godstrafikfrågor
          </note>
          <note>
            2016/17:117 Ombud vid stämma i kollektiva förvaltningsorganisationer
          </note>
          <note>
            2016/17:119 Ny lag om medling i vissa upphovsrättstvister och
            förenklingar i upphovsrättslagen
          </note>
          <note>
            2016/17:123 Nya regler för europeiska småmål
          </note>
          <note>
            Skrivelse
          </note>
          <note>
            2016/17:110 Riksrevisionens rapport om statens styrning genom
            riktade statsbidrag inom hälso- och sjukvården
          </note>
          <note>
            Redogörelser
          </note>
          <note>
            2016/17:ER1 Från Sveriges delegation vid Europarådets parlamentariska
            församling
          </note>
          <note>
            2016/17:RAR1 Verksamhetsredogörelse Riksdagens arvodesnämnd 2016
          </note>
          <note>
            2016/17:ÖN1 Verksamhetsredogörelse Riksdagens överklagandenämnd
            2016
          </note>
          <note>
            EU-dokument
          </note>
          <note>
            KOM(2017) 47 Förslag till Europaparlamentets och rådets direktiv
            om ändring av direktiv 2003/59/EG om grundläggande kompetens och
            fortbildning för förare av vissa vägfordon för gods- eller persontransport
            och direktiv 2006/126/EG om körkort
          </note>
          <note>
            § 25 Anmälan om interpellation
          </note>
          <note>
            Följande interpellation hade framställts:
          </note>
          <note>
            den 17 februari
          </note>
          <note>
            2016/17:323 Materiel och infrastruktur i försvaret
          </note>
          <note>
            av Allan Widman (L)
          </note>
          <note>
            till försvarsminister Peter Hultqvist (S)
          </note>
          <note>
            § 26 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 17 februari
          </note>
          <note>
            2016/17:866 Tullens kapacitet att stoppa införseln av illegala
            vapen
          </note>
          <note>
            av Roger Haddad (L)
          </note>
          <note>
            till statsrådet Anders Ygeman (S)
          </note>
          <note>
            2016/17:867 Den politiska dialogen med Iran
          </note>
          <note>
            av Fredrik Malm (L)
          </note>
          <note>
            till statsrådet Ann Linde (S)
          </note>
          <note>
            2016/17:868 Anonyma vittnen
          </note>
          <note>
            av Roger Haddad (L)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:869 Nationellt centrum för kvinnofrid
          </note>
          <note>
            av Ewa Thalén Finné (M)
          </note>
          <note>
            till statsrådet Åsa Regnér (S)
          </note>
          <note>
            2016/17:870 Häktet i Halmstad
          </note>
          <note>
            av Hans Hoff (S)
          </note>
          <note>
            till statsrådet Anders Ygeman (S)
          </note>
          <note>
            2016/17:871 Skattereduktion för andelsägd förnybar elproduktion
          </note>
          <note>
            av Rickard Nordin (C)
          </note>
          <note>
            till finansminister Magdalena Andersson (S)
          </note>
          <note>
            2016/17:872 Anpassad utrustning för de svenska soldaterna i Mali
          </note>
          <note>
            av Lena Asplund (M)
          </note>
          <note>
            till försvarsminister Peter Hultqvist (S)
          </note>
          <note>
            2016/17:873 Bostadsbrist och arbetskraftsbrist
          </note>
          <note>
            av Nooshi Dadgostar (V)
          </note>
          <note>
            till statsrådet Peter Eriksson (MP)
          </note>
          <note>
            2016/17:874 Felaktiga uppgifter om rysk närvaro i Karlshamn
          </note>
          <note>
            av Lena Asplund (M)
          </note>
          <note>
            till försvarsminister Peter Hultqvist (S)
          </note>
          <note>
            2016/17:875 Antalet hivsmittade i Europa
          </note>
          <note>
            av Margareta Cederfelt (M)
          </note>
          <note>
            till statsrådet Gabriel Wikström (S)
          </note>
          <note>
            2016/17:876 Organtransplantationer i Kina
          </note>
          <note>
            av Margareta Cederfelt (M)
          </note>
          <note>
            till statsrådet Gabriel Wikström (S)
          </note>
          <note>
            2016/17:877 Brist på förvarsplatser
          </note>
          <note>
            av Aron Modig (KD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:878 Tjänstepension vid gränspendling
          </note>
          <note>
            av Lars Mejern Larsson (S)
          </note>
          <note>
            till socialförsäkringsminister Annika Strandhäll (S)
          </note>
          <note>
            2016/17:879 Migrationsverkets icke-utnyttjade boendeplatser på
            asylboenden
          </note>
          <note>
            av Robert Hannah (L)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:880 Åldersbedömning av ensamkommande barn och unga
          </note>
          <note>
            av Christina Örnebjär (L)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:881 Framtiden för häktet i Halmstad
          </note>
          <note>
            av Larry Söder (KD)
          </note>
          <note>
            till statsrådet Anders Ygeman (S)
          </note>
          <note>
            2016/17:882 Utrustning till soldater i utlandstjänstgöring
          </note>
          <note>
            av Daniel Bäckström (C)
          </note>
          <note>
            till försvarsminister Peter Hultqvist (S)
          </note>
          <note>
            den 20 februari
          </note>
          <note>
            2016/17:883 Statliga verksamheter och illojala konkurrensmetoder
          </note>
          <note>
            av Margareta Cederfelt (M)
          </note>
          <note>
            till statsrådet Sven-Erik Bucht (S)
          </note>
          <note>
            2016/17:884 Alkoholskatt
          </note>
          <note>
            av Amir Adan (M)
          </note>
          <note>
            till statsrådet Gabriel Wikström (S)
          </note>
          <note>
            2016/17:885 Utrustning för våra soldater
          </note>
          <note>
            av Lotta Olsson (M)
          </note>
          <note>
            till försvarsminister Peter Hultqvist (S)
          </note>
          <note>
            2016/17:886 Uppmärksammad dom från Patent- och marknadsöverdomstolen
          </note>
          <note>
            av Patrik Lundqvist (S)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:887 Det dyra bostadsbyggandet i Sverige
          </note>
          <note>
            av Nooshi Dadgostar (V)
          </note>
          <note>
            till statsrådet Peter Eriksson (MP)
          </note>
          <note>
            2016/17:888 Kompetens i hela landet
          </note>
          <note>
            av Jamal Mouneimne (S)
          </note>
          <note>
            till statsrådet Ardalan Shekarabi (S)
          </note>
          <note>
            § 27 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 17 februari
          </note>
          <note>
            2016/17:808 Åtgärder för att förhindra bortförande av barn
          </note>
          <note>
            av Tina Ghasemi (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:811 Biståndsmedel för att stötta CIJA
          </note>
          <note>
            av Birgitta Ohlsson (L)
          </note>
          <note>
            till statsrådet Isabella Lövin (MP)
          </note>
          <note>
            § 28 Kammaren åtskildes kl. 20.54.
          </note>
          <note>
            Sammanträdet leddes
          </note>
          <note>
            av tredje vice talmannen från dess början till och med § 13 anf.
            42 (delvis),
          </note>
          <note>
            av andre vice talmannen dä refter till och med § 21 anf. 10 1
            (delvis) och
          </note>
          <note>
            av tredje vice talmannen därefter till dess slut.
          </note>
          <note>
            Vid protokollet
          </note>
          <note>
            LISA GUNNFORS
          </note>
          <note>
            / Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om ny riksdagsledamot
          </note>
          <note>
            § 3 Anmälan om ändrad partibeteckning
          </note>
          <note>
            § 4 Anmälan om subsidiaritetsprövningar
          </note>
          <note>
            § 5 Anmälan om fördröjda svar på interpellationer
          </note>
          <note>
            § 6 Ärende för hänvisning till utskott
          </note>
          <note>
            § 7 Ärenden för bordläggning
          </note>
          <note>
            § 8 Svar på interpellation 2016/17:240 om avvecklingen av sysselsättningsfasen
          </note>
          <note>
            Anf. 1 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 2 KATARINA BRÄNNSTRÖM (M)
          </note>
          <note>
            Anf. 3 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 4 KATARINA BRÄNNSTRÖM (M)
          </note>
          <note>
            Anf. 5 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 6 KATARINA BRÄNNSTRÖM (M)
          </note>
          <note>
            Anf. 7 Arbetsmarknads- och etableringsminister YLVA JOHANSSON
            (S)
          </note>
          <note>
            § 9 Svar på interpellation 2016/17:241 om Arbetsförmedlingens
            upphandlingar
          </note>
          <note>
            Anf. 8 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 9 KATARINA BRÄNNSTRÖM (M)
          </note>
          <note>
            Anf. 10 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 11 KATARINA BRÄNNSTRÖM (M)
          </note>
          <note>
            Anf. 12 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 13 KATARINA BRÄNNSTRÖM (M)
          </note>
          <note>
            Anf. 14 Arbetsmarknads- och etableringsminister YLVA JOHANSSON
            (S)
          </note>
          <note>
            § 10 Svar på interpellation 2016/17:246 om insatser för utrikes
            födda med låg utbildning
          </note>
          <note>
            Anf. 15 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 16 CHRISTIAN HOLM BARENFELD (M)
          </note>
          <note>
            Anf. 17 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 18 CHRISTIAN HOLM BARENFELD (M)
          </note>
          <note>
            Anf. 19 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 20 CHRISTIAN HOLM BARENFELD (M)
          </note>
          <note>
            Anf. 21 Arbetsmarknads- och etableringsminister YLVA JOHANSSON
            (S)
          </note>
          <note>
            § 11 Svar på interpellation 2016/17:247 om kontrollregim för
            arbetslösa och företag
          </note>
          <note>
            Anf. 22 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 23 ALI ESBATI (V)
          </note>
          <note>
            Anf. 24 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 25 ALI ESBATI (V)
          </note>
          <note>
            Anf. 26 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 27 ALI ESBATI (V)
          </note>
          <note>
            Anf. 28 Arbetsmarknads- och etableringsminister YLVA JOHANSSON
            (S)
          </note>
          <note>
            § 12 Svar på interpellation 2016/17:284 om hamnstrejk i Göteborg
            trots kollektivavtal
          </note>
          <note>
            Anf. 29 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 30 CHRISTIAN HOLM BARENFELD (M)
          </note>
          <note>
            Anf. 31 ALI ESBATI (V)
          </note>
          <note>
            Anf. 32 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 33 CHRISTIAN HOLM BARENFELD (M)
          </note>
          <note>
            Anf. 34 ALI ESBATI (V)
          </note>
          <note>
            Anf. 35 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 36 CHRISTIAN HOLM BARENFELD (M)
          </note>
          <note>
            Anf. 37 Arbetsmarknads- och etableringsminister YLVA JOHANSSON
            (S)
          </note>
          <note>
            § 13 Svar på interpellationerna 2016/17:308 och 309 om långsiktiga
            mål i livsmedelsstrategin
          </note>
          <note>
            Anf. 38 Statsrådet SVEN-ERIK BUCHT (S)
          </note>
          <note>
            Anf. 39 JONAS JACOBSSON GJÖRTLER (M)
          </note>
          <note>
            Anf. 40 STAFFAN DANIELSSON (C)
          </note>
          <note>
            Anf. 41 Statsrådet SVEN-ERIK BUCHT (S)
          </note>
          <note>
            Anf. 42 JONAS JACOBSSON GJÖRTLER (M)
          </note>
          <note>
            Anf. 43 STAFFAN DANIELSSON (C)
          </note>
          <note>
            Anf. 44 MONICA HAIDER (S)
          </note>
          <note>
            Anf. 45 Statsrådet SVEN-ERIK BUCHT (S)
          </note>
          <note>
            Anf. 46 JONAS JACOBSSON GJÖRTLER (M)
          </note>
          <note>
            Anf. 47 MONICA HAIDER (S)
          </note>
          <note>
            Anf. 48 Statsrådet SVEN-ERIK BUCHT (S)
          </note>
          <note>
            § 14 Svar på interpellation 2016/17:226 om enkla jobb
          </note>
          <note>
            Anf. 49 Närings- och innovationsminister MIKAEL DAMBERG (S)
          </note>
          <note>
            Anf. 50 HELENA BOUVENG (M)
          </note>
          <note>
            Anf. 51 Närings- och innovationsminister MIKAEL DAMBERG (S)
          </note>
          <note>
            Anf. 52 HELENA BOUVENG (M)
          </note>
          <note>
            Anf. 53 Närings- och innovationsminister MIKAEL DAMBERG (S)
          </note>
          <note>
            Anf. 54 HELENA BOUVENG (M)
          </note>
          <note>
            Anf. 55 Närings- och innovationsminister MIKAEL DAMBERG (S)
          </note>
          <note>
            § 15 Svar på interpellation 2016/17:233 om Postnord
          </note>
          <note>
            Anf. 56 Närings- och innovationsminister MIKAEL DAMBERG (S)
          </note>
          <note>
            Anf. 57 ALI ESBATI (V)
          </note>
          <note>
            Anf. 58 JONAS SJÖSTEDT (V)
          </note>
          <note>
            Anf. 59 Närings- och innovationsminister MIKAEL DAMBERG (S)
          </note>
          <note>
            (forts.)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 15 (forts.) Svar på interpellation 2016/17:233 om Postnord
          </note>
          <note>
            Anf. 60 ALI ESBATI (V)
          </note>
          <note>
            Anf. 61 Närings- och innovationsminister MIKAEL DAMBERG (S)
          </note>
          <note>
            Anf. 62 ALI ESBATI (V)
          </note>
          <note>
            Anf. 63 Närings- och innovationsminister MIKAEL DAMBERG (S)
          </note>
          <note>
            § 16 Svar på interpellation 2016/17:254 om kvinnors företagande
          </note>
          <note>
            Anf. 64 Närings- och innovationsminister MIKAEL DAMBERG (S)
          </note>
          <note>
            Anf. 65 HELENA BOUVENG (M)
          </note>
          <note>
            Anf. 66 Närings- och innovationsminister MIKAEL DAMBERG (S)
          </note>
          <note>
            Anf. 67 HELENA BOUVENG (M)
          </note>
          <note>
            Anf. 68 Närings- och innovationsminister MIKAEL DAMBERG (S)
          </note>
          <note>
            Anf. 69 HELENA BOUVENG (M)
          </note>
          <note>
            Anf. 70 Närings- och innovationsminister MIKAEL DAMBERG (S)
          </note>
          <note>
            § 17 Svar på interpellation 2016/17:280 om Vattenfalls köp av
            ryskt kärnbränsle
          </note>
          <note>
            Anf. 71 Närings- och innovationsminister MIKAEL DAMBERG (S)
          </note>
          <note>
            Anf. 72 MATTIAS BÄCKSTRÖM JOHANSSON (SD)
          </note>
          <note>
            Anf. 73 Närings- och innovationsminister MIKAEL DAMBERG (S)
          </note>
          <note>
            Anf. 74 MATTIAS BÄCKSTRÖM JOHANSSON (SD)
          </note>
          <note>
            Anf. 75 Närings- och innovationsminister MIKAEL DAMBERG (S)
          </note>
          <note>
            Anf. 76 MATTIAS BÄCKSTRÖM JOHANSSON (SD)
          </note>
          <note>
            Anf. 77 Närings- och innovationsminister MIKAEL DAMBERG (S)
          </note>
          <note>
            § 18 Svar på interpellation 2016/17:281 om Lernia och den nya
            rikssvenskan
          </note>
          <note>
            Anf. 78 Närings- och innovationsminister MIKAEL DAMBERG (S)
          </note>
          <note>
            Anf. 79 MATTIAS BÄCKSTRÖM JOHANSSON (SD)
          </note>
          <note>
            Anf. 80 Närings- och innovationsminister MIKAEL DAMBERG (S)
          </note>
          <note>
            Anf. 81 MATTIAS BÄCKSTRÖM JOHANSSON (SD)
          </note>
          <note>
            Anf. 82 Närings- och innovationsminister MIKAEL DAMBERG (S)
          </note>
          <note>
            Anf. 83 MATTIAS BÄCKSTRÖM JOHANSSON (SD)
          </note>
          <note>
            Anf. 84 Närings- och innovationsminister MIKAEL DAMBERG (S)
          </note>
          <note>
            § 19 Svar på interpellation 2016/17:294 om statliga bolag
          </note>
          <note>
            Anf. 85 Närings- och innovationsminister MIKAEL DAMBERG (S)
          </note>
          <note>
            Anf. 86 EDWARD RIEDL (M)
          </note>
          <note>
            Anf. 87 Närings- och innovationsminister MIKAEL DAMBERG (S)
          </note>
          <note>
            Anf. 88 EDWARD RIEDL (M)
          </note>
          <note>
            Anf. 89 Närings- och innovationsminister MIKAEL DAMBERG (S)
          </note>
          <note>
            Anf. 90 EDWARD RIEDL (M)
          </note>
          <note>
            Anf. 91 Närings- och innovationsminister MIKAEL DAMBERG (S)
          </note>
          <note>
            § 20 Svar på interpellation 2016/17:298 om kvinnors arbetsrelaterade
            sjukfrånvaro
          </note>
          <note>
            Anf. 92 Socialförsäkringsminister ANNIKA STRANDHÄLL (S)
          </note>
          <note>
            Anf. 93 KATARINA BRÄNNSTRÖM (M)
          </note>
          <note>
            Anf. 94 Socialförsäkringsminister ANNIKA STRANDHÄLL (S)
          </note>
          <note>
            Anf. 95 KATARINA BRÄNNSTRÖM (M)
          </note>
          <note>
            Anf. 96 Socialförsäkringsminister ANNIKA STRANDHÄLL (S)
          </note>
          <note>
            Anf. 97 KATARINA BRÄNNSTRÖM (M)
          </note>
          <note>
            Anf. 98 Socialförsäkringsminister ANNIKA STRANDHÄLL (S)
          </note>
          <note>
            § 21 Svar på interpellation 2016/17:270 om bostäder till nyanlända
          </note>
          <note>
            Anf. 99 Statsrådet PETER ERIKSSON (MP)
          </note>
          <note>
            Anf. 100 LOTTA FINSTORP (M)
          </note>
          <note>
            Anf. 101 Statsrådet PETER ERIKSSON (MP)
          </note>
          <note>
            Anf. 102 LOTTA FINSTORP (M)
          </note>
          <note>
            Anf. 103 Statsrådet PETER ERIKSSON (MP)
          </note>
          <note>
            Anf. 104 LOTTA FINSTORP (M)
          </note>
          <note>
            Anf. 105 Statsrådet PETER ERIKSSON (MP)
          </note>
          <note>
            § 22 Svar på interpellation 2016/17:287 om kopparnätet och nivån
            för samhällsomfattande tjänster
          </note>
          <note>
            Anf. 106 Statsrådet PETER ERIKSSON (MP)
          </note>
          <note>
            Anf. 107 HÅKAN SVENNELING (V)
          </note>
          <note>
            Anf. 108 Statsrådet PETER ERIKSSON (MP)
          </note>
          <note>
            Anf. 109 HÅKAN SVENNELING (V)
          </note>
          <note>
            Anf. 110 Statsrådet PETER ERIKSSON (MP)
          </note>
          <note>
            Anf. 111 HÅKAN SVENNELING (V)
          </note>
          <note>
            Anf. 112 Statsrådet PETER ERIKSSON (MP)
          </note>
          <note>
            § 23 Svar på interpellation 2016/17:278 om arbetsmarknaden för
            unga i landsorten
          </note>
          <note>
            Anf. 113 Statsrådet ANNA EKSTRÖM (S)
          </note>
          <note>
            Anf. 114 LOTTA FINSTORP (M)
          </note>
          <note>
            Anf. 115 Statsrådet ANNA EKSTRÖM (S)
          </note>
          <note>
            Anf. 116 LOTTA FINSTORP (M)
          </note>
          <note>
            Anf. 117 Statsrådet ANNA EKSTRÖM (S)
          </note>
          <note>
            Anf. 118 LOTTA FINSTORP (M)
          </note>
          <note>
            Anf. 119 Statsrådet ANNA EKSTRÖM (S)
          </note>
          <note>
            § 24 Bordläggning
          </note>
          <note>
            § 25 Anmälan om interpellation
          </note>
          <note>
            § 26 Anmälan om frågor för skriftliga svar
          </note>
          <note>
            § 27 Anmälan om skriftliga svar på frågor
          </note>
          <note>
            § 28 Kammaren åtskildes kl. 20.54.
          </note>
          <note>
            Tryck: Elanders, Vällingby 2017
          </note>
        </div>
      </body>
    </text>
  </TEI>
</teiCorpus>
